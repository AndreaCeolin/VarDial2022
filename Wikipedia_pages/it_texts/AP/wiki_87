{"id": "2386425", "revid": "125347436", "url": "https://it.wikipedia.org/wiki?curid=2386425", "title": "Pattinaggio in linea", "text": "Il pattinaggio in linea \u00e8 uno sport individuale praticato con i pattini in linea sia con fini agonistici che come hobby.\nTecnica.\nLa tecnica del pattinaggio in linea \u00e8 abbastanza simile a quella del pattinaggio su ghiaccio, tuttavia il maggiore attrito determina il raggiungimento di velocit\u00e0 minori.\nLe diverse specialit\u00e0 del pattinaggio in linea hanno contribuito nel corso del tempo a sviluppare elementi tecnici assai variegati, alcuni ereditati dal pattinaggio su ghiaccio e dal pattinaggio a rotelle, altri del tutto nuovi. Si pu\u00f2 comunque individuare un bagaglio tecnico delle competenze di base comune alle varie discipline e sufficientemente codificato, che dovrebbe rientrare tra le abilit\u00e0 acquisite da ogni pattinatore in linea di buon livello.\nTra le organizzazioni internazionali che hanno messo a punto un curriculum delle tecniche di base, con relativi istruttori accreditati, va citata l'Inline Certification Program (ICP) che rende liberamente disponibili dei brevi videoclip dimostrativi.\nLe tecniche principali, alcune delle quali sunteggiate pi\u00f9 sotto, comprendono spinte, curve, incroci in avanti, varie modalit\u00e0 di frenata e arresto, pattinata e incroci all'indietro, transizioni avanti-indietro e viceversa, slalom in avanti e all'indietro su due piedi e su un piede, salti, i cosiddetti \"tre\" esterni ed interni, ed altro ancora.\nAl di l\u00e0 delle spiegazioni che seguono, acquisire le tecniche richiede osservazione, dal vero o da video, capacit\u00e0 di cogliere gli elementi essenziali dei movimenti, spirito di emulazione, propriocezione e una qualche dose di passione e perseveranza.\nSpinta.\nTra le diverse tecniche di spinta vi sono:\nFrenata.\nLe tecniche di frenata sono varie e di diversa difficolt\u00e0. I pattini ad uso ricreativo montano un freno tampone, in genere posizionato alla base del piede destro. Nella frenata base si avanza il piede sotto cui \u00e8 posto il freno, senza tenerlo troppo divaricato dell'altro, si alza la punta e si fa strisciare a terra il tacco col freno. Un'altra frenata \u00e8 simile alla tecnica dello spazzaneve sugli sci. Dopo aver flesso leggermente le ginocchia e aver allargato le gambe, portando il peso in avanti si ruotano i talloni verso l'esterno. \nLa frenata pi\u00f9 nota \u00e8 quella detta \"a T\". Si porta il proprio peso quasi interamente su un pattino mentre l'altro verr\u00e0 posto dietro in posizione perpendicolare facendolo strisciare di traverso sul terreno. I due pattini visti assieme ricordano la lettera \"T\" capovolta. Ad un livello superiore di difficolt\u00e0 vi sono le slide, le \"scivolate\", che sono i metodi pi\u00f9 rapidi per arrestarsi. Consistono nel far slittare uno o entrambi i pattini assumendo varie posizioni (front slide, back slide, parallel slide...) con cui si genera attrito che rallenta la corsa.\nPattini in linea.\nI cosiddetti \"pattini in linea\", detti comunemente Rollerblade dal nome della prima azienda produttrice, differiscono dai pattini a rotelle tradizionali per la disposizione delle ruote su un'unica fila centrale anzich\u00e9 in due coppie allineate longitudinalmente. Inoltre i pattini in linea, al contrario di quelli a rotelle, adottano tipicamente una disposizione posteriore per il freno.\nL'idea sviluppata nel 1980 da Scott Olson - originario del Minnesota e considerato l'inventore di questo tipo di pattini - era di realizzare un attrezzo con cui i giocatori di hockey potessero allenarsi anche in assenza di ghiaccio. La vera storia \u00e8 incerta: ne circolano tre varianti, come puntualizza uno studioso del settore.\nOlson \u00e8 l'artefice di perfezionamenti tecnologici dei pattini, dell'avvio di processi produttivi veloci ed economici essenziali per una distribuzione di massa (ad esempio rimpiazza l'originaria scarpa di cuoio con una in plastica a iniezione, alla stregua degli scarponi da sci), del successo e della rapida diffusione del pattinaggio in linea presso il vasto pubblico. Peraltro lui stesso rifiuta l'appellativo di inventore visto che nel 1978-1980 esistevano gi\u00e0 altri modelli di pattini in linea ai quali afferma di essersi ispirato.\nLa massiccia crescita nel giro di pochi anni del numero di praticanti - 30 milioni nel 1996 solo negli USA - ha portato a una differenziazione dell'offerta di mercato per soddisfare le pi\u00f9 diverse esigenze. Sono quindi disponibili pattini in linea specifici per fitness, per la corsa, per uso urbano, per hockey, per l'artistico, per la pratica aggressive, da freestyle e slalom, ed altro ancora.\nAl di l\u00e0 delle particolari differenze, tutti i pattini in linea sono fondamentalmente composti da una scarpa (di materiale sintetico, o plastico o cuoio) fissata ad un telaio (di materiale composito in plastica/fibra di vetro, o in lega di alluminio, o in fibra di carbonio) su cui sono avvitate quattro ruote (solo tre per alcuni pattini da corsa e da artistico) provviste internamente di cuscinetti a sfere, ed eventualmente un freno (singolo posteriore sul pattino destro per i modelli da fitness, anteriore e su entrambi per quelli in linea da artistico).\nScarpetta.\nDa quando si sono iniziati a produrre i primi pattini in linea e sino al 1995 il mercato propone un'unica tecnologia costruttiva: scarpe in materiale plastico simili agli scarponi da sci ma pi\u00f9 leggere di questi, chiuse con due o tre fasce di serraggio con ganci a leva, oppure con una sola fascia superiore e lacci. Il gambaletto che avvolge la caviglia \u00e8 articolato e prende anch'esso a prestito la soluzione sciistica. All'interno della scarpa l'imbottitura \u00e8 affidata ad una seconda scarpetta completamente sfilabile detta \"liner\". Il risultato nel suo complesso garantisce la protezione del piede da urti esterni anche violenti, e offre aderenza tra scarpa e piede il che si riflette in un buon controllo del pattino. Peraltro calzare e regolare bene questo tipo di scarpe \u00e8 laborioso, e la comodit\u00e0 \u00e8 assai soggettiva perch\u00e9 la scarpa non cede adattandosi alla fisiologia individuale. In aggiunta la traspirazione, nonostante l'adozione di un certo numero di fessure di aerazione sulla scarpa, \u00e8 scarsa, un inconveniente pi\u00f9 percepibile rispetto agli scarponi da sci a causa dell'uso dei pattini con climi pi\u00f9 caldi. In breve la scarpa rigida mal si adatta per il pattinaggio ricreativo e fitness che ha sempre costituito la maggior fetta di mercato.\nDal 1995 si intrucono quindi scarpe morbide e leggere di aspetto simile a quello di calzature sportive. Uno scheletro aggiuntivo esterno e articolato, in genere realizzato con nervature che avvolgono la parte posteriore della scarpa, sostiene contro i movimenti laterali della caviglia mantenendo libert\u00e0 di flessione antero-posteriore del piede.. Nel corso degli anni le scarpe morbide riscuotono un apprezzamento via via crescente per il pattinaggio di diletto e fitness grazie alla loro maggior comodit\u00e0, leggerezza e praticit\u00e0, seppur a discapito di solidit\u00e0, controllo e precisione di guida del pattino. Attorno all'anno 2005 il mercato non sforna pi\u00f9 modelli a scarpa rigida per uso generico, soppiantati da quelli a scarpa morbida. Tuttavia la scarpa rigida permane ancor oggi come scelta d'obbligo per discipline specifiche come aggressive, freeskate / slalom e downhill. Tra i materiali utilizzati vi \u00e8 anche la fibra di carbonio per ridurre il peso.\nTelaio.\nIl telaio deve assicurare rigidit\u00e0 e resistere a sollecitazioni o ad urti intensi (come pu\u00f2 avvenire in diverse specialit\u00e0 agonistiche e non) senza produrre flessione o cedimento. Pu\u00f2 realizzarsi con materiali diversi, la cui scelta incide sulle doti di resistenza e leggerezza del prodotto finale. Sui pattini economici si usano resine plastiche spesso caricate (ossia miscelate nella fase di stampaggio a iniezione del telaio) con fibra di vetro. I costi di produzione e di vendita sono bassi ma moderata \u00e8 la resistenza alle sollecitazioni e all'abrasione per sfregamento. Le leghe di alluminio sono le pi\u00f9 usate su pattini intermedi e per uso agonistico. La realizzazione del telaio \u00e8 fatta per lo pi\u00f9 partendo da profilati estrusi, pre-sagomati per quest'uso specifico. Le barre vengono tagliate in spezzoni di lunghezza pari al telaio che si vuole ottenere, e quindi fresate con macchine a controllo numerico che asportano l'eccesso di materiale ed eseguono le lavorazioni necessarie come filetti e sedi per gli assi delle ruote, ecc. Un pattino con un buon telaio in lega ha quindi un costo intrinseco e di acquisto maggiore di uno in materiale plastico. Va detto infine che alcuni pattini di alta gamma possono avere telai in magnesio o in fibra di carbonio.\nIl telaio \u00e8 spesso asimmetrico: con la zona sotto il tallone gi\u00e0 rialzata di circa 15mm rispetto all'avampiede. In tal caso la scarpa sar\u00e0 sagomata con uguale rialzo. Per cos\u00ec dire il \"tacco\" \u00e8 realizzato sul telaio e non \u00e8 parte della scarpa stessa. Vi sono due eccezioni: i telai \"aggressive\" pi\u00f9 spesso piatti e simmetrici e quindi accoppiabili con scarpe anch'esse esternamente dotate di suola piatta (un eventuale zeppetta di rialzo \u00e8 alloggiata dentro alla scarpa e agisce per attenuare le vibrazioni) e i telai da artistico in linea pure piatti, perch\u00e9 montano le stesse scarpe per l'artistico a rotelle e da ghiaccio gi\u00e0 provviste di un loro tacco esterno abbastanza consistente.\nCuscinetti.\nLe ruote sono montate sul telaio tramite un asse, sul quale viene montata una coppia di cuscinetti a sfera. Questi sono indispensabili per ridurre al minimo l'attrito e consentire di mantenere la velocit\u00e0 acquisita. Mentre questa caratteristica risulta essenziale nel pattinaggio di velocit\u00e0, un eccessivo scivolamento del pattino pu\u00f2 risultare addirittura controproducente nel caso del freestyle slalom. Un modo oggettivo di valutare la bont\u00e0 dei cuscinetti \u00e8 il numero ABEC. Questo per\u00f2 \u00e8 un valore che certifica soltanto il processo produttivo e non la reale efficienza del cuscinetto.\nRuote.\nLe ruote sono oggigiorno composte da un mozzo centrale rigido \u2014 con sedi per alloggiare a pressione i due cuscinetti a sfere ed eventualmente provvisto di razze per ridurre il peso \u2014 e da una parte esterna di poliuretano gommoso. Le ruote possono classificarsi in relazione al loro diametro, la loro durezza e il loro profilo, ossia la conformazione della sezione della ruota che pu\u00f2 essere larga o sottile nella zona di contatto col suolo. Altre importanti caratteristiche qualitative sono la scorrevolezza e la durata all'uso.\nRockering.\nNel freestyle, nell'hockey in-line e in altre specialit\u00e0 si pu\u00f2 modificare l'assetto delle ruote con effetti sulla manovrabilit\u00e0 del pattino. Questa pratica \u00e8 detta \"rockering\", dal termine inglese \"rocker\" che indica qualsiasi base d'appoggio ricurva e oscillante (come ad esempio quella di una sedia a dondolo). Le lame dei pattini da ghiaccio sono in genere pi\u00f9 o meno \"rockerate\", con profilo che ricorda una mezzaluna da cucina. I pattini in linea si dicono \"rockerati\" quando i punti di contatto al suolo delle ruote non stanno su una linea retta ma appunto su una curva, per cui le diverse ruote premono sul terreno in modo differenziato, o alcune non lo toccano affatto. \nNel seguito sono mostrate varie configurazioni ottenibili con l'uso contemporaneo di ruote di diametri diversi. In alternativa risultati analoghi si raggiungono anche con ruote tutte uguali, attraverso telai essi stessi \"rockerabili\" in cui l'asse di ogni ruota si pu\u00f2 regolare in direzione verticale a proprio piacimento, oppure attraverso telai con un \"rocker\" fisso, generalmente presenti in pattini da freestyle / slalom, hockey in-line e in pattini in linea da artistico. L'idea di variare l'altezza delle ruote per influenzare il \"temperamento\" di un pattino \u00e8 sviluppata gi\u00e0 nel 1966 dalla Chicago Roller Skate Company. Scott Olson, fondatore dell'azienda Rollerblade, acquisir\u00e0 tale brevetto nel 1980.\nI vari tipi di assetto delle ruote sono detti:\nNei pattini a tre ruote, chiamati spesso per brevit\u00e0 \"triskate\" e presenti sul mercato dal 2015, buona parte del tradizionale \"rockering\" perde la sua valenza.\nA parit\u00e0 di interasse tra prima e ultima ruota, i \"triskate\" montano ruote di maggior diametro senza aumento di peso o perdita di manovrabilit\u00e0 del pattino, mentre si guadagna in velocit\u00e0 e smorzamento delle asperit\u00e0 del terreno. La contropartita \u00e8 una maggior altezza della scarpa dal suolo, attenuata per\u00f2 da una costruzione e un sostegno alla caviglia pi\u00f9 solidi di un tempo, e anche da nuovi disegni di accoppiamento tra scarpa e telaio che minimizzano l'altezza del pattino.\nSpecialit\u00e0.\nI pattini in linea sono usati per la pratica di specialit\u00e0 agonistiche assai variegate. A livello nazionale queste discipline sono riconosciute dal CONI e regolamentate dalla Federazione Italiana Sport Rotellistici (FISR, denominata in passato Federazione Italiana Hockey e Pattinaggio FIHP). La stessa Federazione gestisce anche le specialit\u00e0 del pattinaggio a rotelle classico (artistico, hockey su pista, roller derby) oltre a quelle sullo skateboard. A livello internazionale l'organismo di regolamentazione World Skate riconosce le stesse specialit\u00e0 a cui aggiunge quella dello \"skate cross\", anch'essa praticata con pattini in linea.\nAspetti legali del pattinaggio su strada.\nLa pratica del pattinaggio su strada, sia per motivi di trasporto, che per sport o divertimento, a volte contrasta con la legislazione vigente, che fatica a stare al passo con i tempi e a trovare compromessi ragionevoli.\nIn Italia.\nNel codice della strada italiano, i pattini sono assimilati ad un \"acceleratore\", e l'articolo 190 cita al comma 8:\nMentre il comma 9:\nPer l'effetto di questi commi un praticante del pattinaggio fuori dalle speciali strutture dedicate pu\u00f2 essere considerato autore di un atto illecito. \nVoci correlate.\nDiscipline ufficiali:\nAltre risorse:"}
{"id": "2386428", "revid": "74801", "url": "https://it.wikipedia.org/wiki?curid=2386428", "title": "Fujiko Fujio", "text": "Fujiko Fujio (\u85e4\u5b50\u4e0d\u4e8c\u96c4) \u00e8 lo pseudonimo adottato dalla celebre coppia di artisti \nI due autori sono per\u00f2 maggiormente conosciuti mediante i loro nomi d'arte; Hiroshi Fujimoto era infatti solito firmarsi , mentre Motoo Abiko come .\nBiografia.\nHiroshi Fujimoto e Motoo Abiko nacquero entrambi nella prefettura di Toyama e frequentarono insieme le scuole primarie, dove entrambi appresero di avere una passione per il disegno. Negli anni successivi i due iniziarono a pubblicare separatamente i loro lavori presso vari editori, fino a giungere alla loro prima opera comune: , pubblicata nel 1952 su \"Mainichi Shougakusei Shinbun\"\".\"\nNel 1954 il duo si trasfer\u00ec a Tokyo per specializzarsi nel disegno e form\u00f2, insieme al mangaka Hir\u014d Terada, il ; tra il 1964 e il 1973 il duo collabor\u00f2 per la realizzazione di \"Obake no Q-tar\u014d\". Contemporaneamente, Abiko inizi\u00f2 a lavorare su due ulteriori progetti: \"Nino, il mio amico ninja\" e \"Carletto, il principe dei mostri\"; Fujimoto prefer\u00ec invece specializzarsi nei lavori diretti ai bambini pi\u00f9 piccoli, tra cui \"Superkid, eroe bambino\" e \u2013 a partire dal dicembre 1969 \u2013 \"Doraemon\", opera che riscosse un particolare successo e che giunse a essere definita per il Giappone un'istituzione nazionale.\nNel 1987 il gruppo decise di sciogliersi, per potersi concentrare al meglio su progetti specifici; i due rimasero comunque stretti amici, fino alla morte di Fujimoto, avvenuta nel 1996 per un tumore al fegato. Il 19 febbraio 2006 TV Asahi ha trasmesso un documentario ricapitolante l'intera storia del gruppo Fujiko Fujio.\nPer la precisione, a seconda del nome d'arte usato, si pu\u00f2 capire quale dei due artisti ha realizzato un progetto."}
{"id": "2386429", "revid": "729019", "url": "https://it.wikipedia.org/wiki?curid=2386429", "title": "Coppa America di pallavolo maschile 2008", "text": "La VII Coppa America di pallavolo maschile si svolse a Cuiab\u00e1, in Brasile, dal 24 al 28 settembre 2008. Al torneo parteciparono 6 squadre nazionali nordamericane e sudamericane e la vittoria finale and\u00f2 per la seconda volta a Cuba.\nPodio.\nCampione.\nCuba(Secondo titolo)\nSecondo posto.\nBrasile\nTerzo posto.\nVenezuela"}
{"id": "2386436", "revid": "767487", "url": "https://it.wikipedia.org/wiki?curid=2386436", "title": "Andrea Capitanio", "text": "Era soprannominato \"Drea\".\nCaratteristiche tecniche.\nGiocava come mediano.\nCarriera.\nInizi\u00f2 a giocare nel XXX Ottobre, nella categoria Boys. Nel 1924 pass\u00f2 poi alla Triestina, giocando in Seconda e Prima Divisione. Ha esordito in Serie A con la maglia della il 6 ottobre 1929 in Triestina- (0-1).\nHa giocato in massima serie anche con le maglie di e ."}
{"id": "2386442", "revid": "729019", "url": "https://it.wikipedia.org/wiki?curid=2386442", "title": "Great Wall Steed", "text": "Il Great Wall Steed \u00e8 un pick-up di segmento E prodotto dal 2006 dalla casa costruttrice cinese Great Wall Motors e importato in Italia dal 2008. In alcuni paesi l'autovettura viene venduta sotto la denominazione Great Wall Wingle mentre in Australia \u00e8 noto come Great Wall V240.\nIl contesto.\nSi tratta del secondo prodotto della gamma Great Wall ad essere importato in Italia dopo il SUV Hover, lo Steed nasce con un veicolo commerciale pick-up adatto a tutti i terreni grazie al telaio di base a longheroni che garantisce una maggiore agilit\u00e0 e robustezza in fuoristrada. Esteticamente lo Steed si distingue per il \"design\" della carrozzeria moderno e arrotondato con una calandra a forma di \"U\" con bande cromate superiore, fanaleria circolare leggermente smussata agli estremi e scudo paracolpi frontale. Le versioni di punta possono disporre anche dei gusci cromati degli specchi retrovisori. Lo Steed viene prodotto in due differenti tipi di carrozzeria: la versione \"SC\" a cabina singola e la versione \"DC\" a doppia cabina.\nLo Steed adotta per il mercato europeo una motorizzazione 2,4 litri alimentata a benzina (omologata Euro 4) di origine Mitsubishi con quattro cilindri e distribuzione a quattro valvole per cilindro (16 valvole totali) capace di erogare 126 cavalli. Il motore \u00e8 disponibile anche nelle versioni \"Ecodual\" a doppia alimentazione benzina e GPL oppure benzina e metano. La coppia massima dichiarata \u00e8 di 200 N\u00b7m erogati tra i 2.500 e i 3.000 giri al minuto. Lo Steed viene omologato secondo i parametri della normativa Euro 4. Per il mercato asiatico la vettura \u00e8 disponibile anche con motore turbodiesel da 2,8 litri con quattro cilindri in grado di erogare 95 cavalli ma in Europa non viene importato poich\u00e9 non rispetta i parametri di omologazione per le emissioni inquinanti previsti dall'unione europea.\nIl cambio \u00e8 un manuale a cinque rapporti pi\u00f9 cinque ridotte mentre la trazione pu\u00f2 essere integrale inseribile (\"4WD\") oppure posteriore (\"2WD\"). Le sospensioni anteriori seguono lo schema a ruote indipendenti con un doppio braccio trasversale (\"Bi-link\") mentre al retrotreno troviamolo le classiche balestre. Le emissioni di anidride carbonica nella versione a benzina sono contenute in 251 grammi emessi al chilometro nel ciclo combinato mentre le versioni \"EcoDual\" a GPL o Metano emettono rispettivamente 236 e 218 grammi al km di CO2 il che rende lo Steed uno dei pick-up in commercio pi\u00f9 ecologici."}
{"id": "2386444", "revid": "113266697", "url": "https://it.wikipedia.org/wiki?curid=2386444", "title": "Brunelleschi (famiglia)", "text": "I Brunelleschi furono una famiglia nobiliare di Firenze tra il medioevo e il Rinascimento. Contrariamente a quanto si potrebbe pensare, non ne faceva parte il celebre architetto Filippo Brunelleschi, che di cognome faceva \"Lapi\" e che deve il suo appellativo al nome del padre, il notaio ser Brunellesco.\nPoco onorevole fu la menzione di Agnello Brunelleschi nell'Inferno di Dante, nella settima bolgia dei ladri (Inf. XXV, 67 e seguenti). Egli \u00e8 tra i cinque ladri fiorentini, la cui vista fa pronunciare a Dante la celebre invettiva che inizia con \"Godi Fiorenza!\" (Inf. XXVI, v. 1).\nI Brunelleschi erano signori del castello di Petraia, nelle colline di Firenze, fin dal 1364. Nel 1422 essi lo vendettero a Palla Strozzi, che lo ingrand\u00ec, e in seguito pervenne ai Medici, che vi costruirono una delle loro pi\u00f9 famose ville. \nAvevano le proprio case nella zona vicino al ghetto, poco lontano dall'attuale piazza della Repubblica, dove oggi si trova via de' Brunelleschi, ad essi dedicata nel 1863. La strada venne rifatta durante il \"Risanamento\" del Mercato Vecchio. La cappella funebre di famiglia si trovava invece sul retro di Santa Maria Novella, ma anch'essa venne sacrificata, in questo caso per far spazio a piazza della Stazione."}
{"id": "2386445", "revid": "36426", "url": "https://it.wikipedia.org/wiki?curid=2386445", "title": "Famiglia Brunelleschi", "text": ""}
{"id": "2386447", "revid": "767487", "url": "https://it.wikipedia.org/wiki?curid=2386447", "title": "Coriolano Palumbo", "text": "Carriera.\n\u00c8 stato un calciatore italiano di ruolo attaccante. Ha esordito in Serie A con la maglia della Triestina il 24 novembre 1929 in Triestina-Genoa (0-2). In maglia rosanero ha disputato due campionati in A collezionando 35 presenze con 10 gol. Viene provato in una partita tra due squadre della Lazio l'11 giugno 1936. Il provino fu positivo, ma la societ\u00e0 biancoceleste non ritenne di ingaggiare il calciatore che militava nel Palermo. In massima serie ha vestito anche la maglia del Torino."}
{"id": "2386450", "revid": "287204", "url": "https://it.wikipedia.org/wiki?curid=2386450", "title": "Boulevard (album)", "text": ""}
{"id": "2386453", "revid": "88740", "url": "https://it.wikipedia.org/wiki?curid=2386453", "title": "Boulevard (disambigua)", "text": "Il boulevard \u00e8 un tipo di strada. Il termine pu\u00f2 inoltre riferirsi a:"}
{"id": "2386457", "revid": "228587", "url": "https://it.wikipedia.org/wiki?curid=2386457", "title": "Bulan", "text": ""}
{"id": "2386459", "revid": "288300", "url": "https://it.wikipedia.org/wiki?curid=2386459", "title": "Nicol\u00e1s Santiago Bertolo", "text": ""}
{"id": "2386460", "revid": "288300", "url": "https://it.wikipedia.org/wiki?curid=2386460", "title": "Nicolas Santiago Bertolo", "text": ""}
{"id": "2386462", "revid": "122501813", "url": "https://it.wikipedia.org/wiki?curid=2386462", "title": "Deutsche Meisterschale", "text": "La Deutsche Meisterschale, conosciuta pi\u00f9 semplicemente come Meisterschale, \u00e8 il trofeo che viene assegnato alla squadra vincitrice della Bundesliga tedesca.\nAssegnato a partire del 1949, il trofeo sostituisce il Viktoria-Troph\u00e4e, assegnato dagli albori del campionato tedesco di calcio fino al 1944.\nGli attuali dententori sono i bavaresi del , vincitori dell'edizione 2020-2021\nDescrizione.\nIl trofeo, nella sua versione attuale, \u00e8 realizzato da Elisabeth Treskow.\nEsso ha una forma circolare ed \u00e8 composto da 5,5 kg di argento ed incastonata con 16 tormaline (5 grandi, 11 piccole), per un diametro complessivo di 59 centimetri ed un peso complessivo di 11 kilogrammi, ed un valore stimato di 25.000 \u20ac.\nSul trofeo sono segnati tutti i vincitori del campionato tedesco di calcio dal 1903, motivo per il quale \u00e8 stato ingrandito in due diverse occasioni: nel 1982 e nel 2009. Con l'ultima espansione \u00e8 possibile inserire i vincitori fino alla stagione 2026-2027.\nAlcuni nomi dei vincitori non sono sempre separati seconde regole ortografiche, fanno da esempio:"}
{"id": "2386463", "revid": "599013", "url": "https://it.wikipedia.org/wiki?curid=2386463", "title": "Through the Storm", "text": ""}
{"id": "2386465", "revid": "125837706", "url": "https://it.wikipedia.org/wiki?curid=2386465", "title": "Dottor Inferno", "text": " \u00e8 l'antagonista principale della serie animata \"Mazinga Z\", creato dallo sceneggiatore G\u014d Nagai. Compare anche in altre opere, quasi sempre come acerrimo nemico di Koji Kabuto.\nIl dottor Inferno in \"Mazinga Z\" e \"Il Grande Mazinga\".\nIl dottor Inferno \u00e8 un geniale studioso di origine tedesca che incarna il tipico \"clich\u00e9\" dello scienziato pazzo. Nell'anime e nel manga originale di Go Nagai (serializzato su Shonen Jump ma rimasto incompiuto) non viene rivelata la storia della sua vita, ma solo l'origine del suo esercito di mostri meccanici. Solo il manga di Gosaku Ota (edito in italia per la prima volta dalla Granata Press e in seguito dalla Dynamic Italia) approfondisce la sua figura, narrandone le origini e spiegando il perch\u00e9 della sua folle ambizione.\nIl piccolo Hell (non \u00e8 noto il vero nome) nasce agli inizi del 900 in Germania. Cresce complessato e diventa misantropo perch\u00e9 rifiutato dai genitori ed odiato dai coetanei, che lo disprezzano per il suo brutto aspetto e ne invidiano la sua troppo precoce intelligenza. Emigrato in Giappone per motivi di studio, conosce Juzo Kabuto (nonno di Koji) e lo aiuta a sviluppare il suo progetto sull'energia fotoatomica, che in seguito diverr\u00e0 la sua ossessione e causa della sua sconfitta.\nTornato in patria, diventa uno scienziato seguace di Adolf Hitler, fa esperimenti alla Josef Mengele sugli ebrei come cavie umane e sviluppa diverse armi portentose, ma anzich\u00e9 cederle alla Wehrmacht preferisce tenerle per s\u00e9: egli stesso dice che se lo avesse fatto, il Terzo Reich avrebbe vinto la guerra. Un giorno gli viene portato un generale nazista morente (il conte Blocken) con ferite su tutto il corpo e quasi decapitato. Lo scienziato riesce a salvare solo la testa, che vivr\u00e0 di vita propria, e gli costruisce un corpo meccanico che pu\u00f2 muoversi a ipervelocit\u00e0.\nFinita la guerra partecipa assieme ad altri scienziati, fra cui proprio Juzo Kabuto, ad una spedizione archeologica sull'isola di Rodi (\"Bardos\" nell'edizione originale giapponese). L\u00ec rinvengono antiche vestigia della civilt\u00e0 micenea distrutta da un terremoto, fra cui dei rottami di robot giganti, che restaurano.\nTerminato il lavoro, Hell attiva i robot tramite un comando telepatico posto su una sorta di scettro o canna di Rodi, muovendoli contro gli altri partecipanti alla spedizione: questi verranno tutti uccisi tranne Juzo, il quale riesce a salvarsi e a tornare nel suo Paese, dove fonda l'Istituto per la ricerca sull'energia fotoatomica, sviluppando la superlega Z a partire dal \"japanium\", un nuovo elemento che si trova appunto solo in Giappone alle pendici del Fuji, nei pressi dell'Istituto.\nIntanto Hell si arrovella per trovare il denaro di cui ha bisogno per costruire robot pi\u00f9 potenti. A tale scopo viene aiutato dall'ex-ufficiale nazista che aveva salvato, il conte Blocken, che sfruttando le proprie capacit\u00e0 di cyborg prender\u00e0 il controllo delle attivit\u00e0 criminali di una banda mafiosa e procurer\u00e0 allo scienziato ingenti capitali per costruire la sua base ed altri mostri meccanici.\nA questo punto inizia la storia dell'anime e viene introdotto il personaggio del barone Ashura, la prima mostruosa creatura che Hell invia contro Mazinga Z, affiancata poi dal Visconte Pigman e dallo stesso conte Blocken. In seguito Hell localizza l'impero sotterraneo dei Micenei, l'antica popolazione greca costretta da vari cataclismi a rifugiarsi nelle viscere della Terra, dove hanno vissuto per secoli: essi, desiderosi di tornare sul suolo terrestre, stringono un'alleanza con Inferno. Il Granduca Gorgon, ambasciatore del Generale Nero, il signore di Mikenes, va cos\u00ec a supportare le creature di Hell. Lo scienziato, che apparentemente muore nell'ultima puntata, \u00e8 in realt\u00e0 entrato in coma e verr\u00e0 risvegliato dal Grande Imperatore delle Tenebre, il capo supremo dei Micenei, che lo trasformer\u00e0 poi nel Grande Maresciallo del Demonio nell'anime che fa da continuazione a \"Mazinga Z\", ovvero \"Il Grande Mazinga\". Hell, diventato cos\u00ec un cyborg (con una benda nera su uno dei due occhi) prende il posto del Generale Nero dopo la morte di costui. Rimarr\u00e0 ucciso nell' esplosione della fortezza Demonica, raccontata nell'ultimo episodio della serie."}
{"id": "2386466", "revid": "125864122", "url": "https://it.wikipedia.org/wiki?curid=2386466", "title": "Made in Sud", "text": "Made in Sud \u00e8 un programma televisivo comico italiano, in onda su Rai 2 e trasmesso dal centro di produzione Rai di Napoli.\nStoria.\nLe prime edizioni su Comedy Central e MTV.\nIl format debutta nel 2008 in seconda serata sul canale tematico Comedy Central (visibile sulla piattaforma Sky), ed \u00e8 replicato in chiaro su Canale 34 Telenapoli, e nel 2010 passa a MTV, che lo promuove in prima serata, per poi passare a Rai 2 nel 2012.\nIl programma inizialmente andava in onda dal Teatro Tam di Napoli con la conduzione dei comici Gigi e Ross e della presentatrice e attrice Fatima Trotta e la collaborazione del professore Enzo Fischetti, del disc jockey Frank Carpentieri e del trio canoro Sud58.\nLa maggior parte dei comici della trasmissione proviene dal Mezzogiorno (da cui deriva appunto il titolo della trasmissione), talvolta affiancati anche da comici dell'Italia settentrionale.\nIl passaggio su Rai 2.\nDal 7 novembre 2012 il programma trasloca su Rai 2 in seconda serata e viene trasmesso per la prima volta dallo Studio 2 del Centro di produzione Rai di Napoli. Gli autori sono Paolo Mariconda e Nando Mormone, con la collaborazione di Gianluca Belardi, Paolo Caiazzo, Nello Iorio, Stefano Sarcinelli, Ciro Ceruti, Angelo Venezia e Mino Abbacuccio ; al contrario delle passate edizioni, nelle edizioni Rai si \u00e8 aggiunta ai presentatori la soubrette Elisabetta Gregoraci. Dopo la prima stagione, la trasmissione approda in prima serata e viene trasmessa dall'auditorium Rai di Napoli.\nDal 28 febbraio 2013 al 27 maggio va in onda, sempre su Rai 2 in seconda serata, la sesta edizione (la seconda sulla Rai). Visto il successo ricevuto in questa edizione, al termine delle puntate ordinarie vengono trasmesse in prima serata, in diretta dall'auditorium Rai di Napoli, due puntate speciali della durata di due ore e venti, condotte sempre da Gigi e Ross, Fatima Trotta ed Elisabetta Gregoraci.\nLa settima edizione (terza sulla Rai) \u00e8 andata in onda nell'autunno del 2013 sempre condotta da Gigi e Ross, Fatima Trotta ed Elisabetta Gregoraci, il 9 ed il 16 settembre in seconda serata dall'auditorium Rai di Napoli. Seguono due puntate speciali che ripropongono i momenti migliori della trasmissione. A partire dal successivo 11 novembre e fino al termine dell'edizione (16 dicembre), il programma viene spostato in prima serata e trasmesso in diretta per altre sei puntate.\nL'ottava edizione (quarta sulla Rai) va in onda dall'11 marzo al 13 maggio 2014, sempre in prima serata ed in diretta dall'auditorium Rai di Napoli e sempre con la stessa conduzione. Al termine di questa edizione vi sono due appuntamenti, sempre in prima serata, intitolati \"Il meglio di Made in Sud\", che ripropongono le migliori gag della stagione. Inoltre, a partire da questa stagione in poi, il programma verr\u00e0 replicato in chiaro su Rai Premium.\nLa nona edizione (quinta sulla Rai) va in onda dal 23 settembre al 18 novembre 2014 per un totale di 9 puntate. La conduzione resta invariata.\nLa decima edizione (sesta in Rai) va in onda dal 3 marzo al 12 maggio 2015 per un totale di 11 puntate, al termine delle quali tornano nuovamente le puntate \"Il meglio di\". La conduzione, anche per questa edizione, resta invariata.\nL'undicesima edizione (settima per la Rai) \u00e8 quella che prevede il maggior numero di puntate in prima serata (14) e viene trasmessa sempre in diretta e dallo stesso studio dal 23 febbraio al 30 maggio 2016. Dal successivo 6 giugno fino al 2 di agosto, con gli stessi conduttori va in onda in seconda serata \"A Sud di Made in Sud\", che ripropone i momenti migliori dell'edizione, in 7 puntate a durata ridotta.\nDal 14 marzo al 13 luglio 2017 va in onda la dodicesima edizione (ottava in Rai), sempre in prima serata e in diretta dall'auditorium Rai di Napoli. In questa edizione Gigi e Ross vengono sostituiti alla conduzione da Gigi D'Alessio.\nDal 4 marzo 2019 il programma torna in onda per la tredicesima edizione (nona in Rai) con la conduzione di Stefano De Martino e Fatima Trotta e tra le novit\u00e0 vi \u00e8 la partecipazione straordinaria di Biagio Izzo ed Elisabetta Gregoraci (che non \u00e8 pi\u00f9 la conduttrice del programma, ma partecipa in veste di ospite fissa fino alla puntata del 15 aprile). Inoltre, tra le novit\u00e0 comiche della stagione vi \u00e8 l'entrata nel cast di Peppe Iodice, Francesco Paolantoni e Max Cavallari dei Fichi d'India.\nLa quattordicesima edizione (la decima trasmessa dalla Rai), la cui partenza era fissata per il 30 marzo 2020, viene rimandata poich\u00e9 non realizzabile a causa dell'emergenza sanitaria per il Coronavirus. Al posto della nuova stagione del programma, vengono mandate in onda le repliche della quinta stagione di \"Stasera tutto \u00e8 possibile\". A maggio 2020 viene confermata la partenza per il 16 giugno. Il programma va in onda senza pubblico in studio e rispettando il distanziamento sociale sul palco. Dopo otto edizioni in diretta, le puntate vengono registrate prima della messa in onda, come ufficializzato dal comico Ciro Giustiniani su Facebook, salvo tornare in diretta a partire dalla terza puntata. A sostituire Elisabetta Gregoraci in veste di ospite fissa del programma, in quest'edizione sono presenti, insieme a Biagio Izzo, Lello Arena e Sal Da Vinci. Quest'edizione \u00e8 costituita da 6 puntate ed \u00e8, quindi, la pi\u00f9 breve a partire dal 2014.\nSocial media.\nNell'autunno del 2018, in occasione dei dieci anni della trasmissione, sui social media viene proposto uno \"spin-off\" del programma, dal titolo \"Made in Sud stories\".\nSpin off.\nIl 2 settembre 2019 in prima serata, e il 9 settembre 2019 in prima e seconda serata, su Rai 2 sono andati in onda tre appuntamenti speciali (monografici) del programma, dal titolo \"Made in...\" con Gli Arteteca, I Ditelo voi e Paolo Caiazzo.\nAscolti.\nI dati Auditel riportati sotto tengono conto solo delle edizioni trasmesse su Rai 2 (dalla quinta in avanti), non essendo disponibili i dati relativi alle reti su cui il programma andava in onda in precedenza."}
{"id": "2386470", "revid": "834", "url": "https://it.wikipedia.org/wiki?curid=2386470", "title": "Revolutions Per Minute (Skid Row)", "text": ""}
{"id": "2386471", "revid": "371529", "url": "https://it.wikipedia.org/wiki?curid=2386471", "title": "Rainy Day Women N\u00b0 12 &amp; 35", "text": ""}
{"id": "2386473", "revid": "834", "url": "https://it.wikipedia.org/wiki?curid=2386473", "title": "Revolutions Per Minute", "text": ""}
{"id": "2386474", "revid": "287204", "url": "https://it.wikipedia.org/wiki?curid=2386474", "title": "Winden", "text": ""}
{"id": "2386481", "revid": "149727", "url": "https://it.wikipedia.org/wiki?curid=2386481", "title": "Westheim (Baviera)", "text": ""}
{"id": "2386482", "revid": "767487", "url": "https://it.wikipedia.org/wiki?curid=2386482", "title": "Bulan (Sorsogon)", "text": "Bulan \u00e8 una municipalit\u00e0 di Prima classe delle Filippine, situata nella Provincia di Sorsogon, nella regione di Bicol.\nBulan \u00e8 formata da 63 baranggay:"}
{"id": "2386484", "revid": "648655", "url": "https://it.wikipedia.org/wiki?curid=2386484", "title": "Numbigilga ernielundeliusi", "text": "La numbigilga (Numbigilga ernielundeliusi) \u00e8 un enigmatico mammifero marsupiale estinto, i cui fossili frammentari sono stati ritrovati in Queensland (Australia), in strati del Pliocene inferiore (circa 5 milioni di anni fa).\nDescrizione.\nConosciuto solo per un frammento di mandibola e un molare isolato, questo marsupiale \u00e8 ugualmente caratteristico tanto da non poter essere assegnato ad alcun gruppo di marsupiali noti. La dentatura \u00e8 bunodonte, con una serie di notevoli specializzazioni che si riscontrano unicamente in alcuni marsupiali del Cretaceo nordamericano (circa 60 milioni di anni prima) e del Paleogene del Sudamerica. Molte di queste caratteristiche, in ogni caso, potrebbero essere frutto di convergenza adattativa verso una dieta frugivora od onnivora; altre caratteristiche, invece, sembrano essere simili a quelle riscontrate nei bandicoot australiani (Peramelomorphia). Gli studiosi che hanno descritto \"Numbigilga\", in ogni caso, sono propensi a ritenere che questo animale possa rappresentare un intero nuovo ordine di marsupiali."}
{"id": "2386485", "revid": "119735710", "url": "https://it.wikipedia.org/wiki?curid=2386485", "title": "Barone Ashura", "text": " \u00e8 un personaggio dell'anime \"Mazinga Z\", creato dallo sceneggiatore G\u014d Nagai.\nStoria.\nIl barone Ashura, mostruoso essere met\u00e0 uomo e met\u00e0 donna, \u00e8 il risultato di un folle esperimento del perfido dottor Inferno, che ha dato la vita a due individui mummificati dopo averli congiunti in un unico corpo: in origine essi erano una coppia di amanti, vissuti nell'isola di Rodi in un'epoca lontana, la cui relazione, osteggiata dalle famiglie, aveva infine determinato la loro condanna a morte. Inviato da Inferno contro Mazinga Z, Ashura si dimostrer\u00e0 sempre esecutore dei suoi ordini fedele e leale, anche quando gli verranno affiancati il conte Blocken e il Granduca Gorgon, con i quali avr\u00e0 molti contrasti. Sar\u00e0 il primo nemico di Mazinga Z a morire, dopo essersi lanciato in un attacco suicida contro il robot.\nNell'OAV nel 2013, Mazinga Edition Z (Shin Mazingher), il personaggio di Ashura \u00e8 al centro delle vicende dell'intero arco narrativo dei 26 episodi. Viene svelato che i due individui che compongono il corpo del luogotenente del dottor Inferno sono quelli di due sacerdoti e amanti, guardiani della porta delle creature micenee dell'isola di Bardos, i cui nomi erano Tristano e Isolde. I due erano, insieme al Granduca Gorgon, i comandanti dell'avamposto sulla terra di una razza aliena, i Micenei, che dominava il pianeta in un'epoca precedente all'antica Grecia, grazie all'ausilio di mostri meccanici e che mirava alla completa distruzione della razza umana. La sete di dominio dei tre era per\u00f2 osteggiata da Zeus (entit\u00e0 mitologica dalle sembianze simili a quelle di Mazinga), uno dei tre supremi comandanti dei Micenei, insieme a Poseidone ed Ade. Zeus non voleva il genocidio della razza umana e per questo aveva distrutto molte delle macchine dei comandanti i quali, per poterle salvare, decisero di nasconderle in un luogo sicuro, protette da un immenso portale che solo Tristano e Isolde avrebbero potuto aprire attraverso l'imposizione sul portale di una delle mani di entrambi. Ci\u00f2 non prima dell'avvicendamento del nuovo comandante supremo Ade, in sostituzione di Zeus. Il Granduca Gorgon rinchiude quindi i due sacerdoti in un bozzolo protettivo che li avrebbe preservati fino al giorno in cui lo stesso Gorgon li avrebbe risvegliati per riattivare cos\u00ec i robot.\n\u00c8 lo stesso Ashura a ripercorrere le vicende della sua vita passata quando, insieme a Mazinga Z, \u00e8 costretto ad un viaggio spazio-tempo sull'isola di Bardos per liberare il mondo dalla minaccia dei Kedra, cervelli meccanici dell'esercito di macchine micenee, i quali costituiscono un pericolo anche per il dottor Hell. Durante questo viaggio scoprir\u00e0 anche l'inganno ordito dal dottor Inferno nei suoi confronti: il corpo di Tristano e Isolde non era putrefatto, fu lo stesso Hell a sciogliere con l'acido le due met\u00e0 di Tristano e Isolde, per poi riunire quelle rimaste in modo da far credere al redivivo Ashura di avergli ridato la vita, mentre invece ne aveva solo destato il sonno, al fine di farsi rivelare i segreti di quel luogo e allo stesso tempo renderlo un suo fedele servitore.\n\u00c8 in questo momento che Ashura prende coscienza di s\u00e9, le sue origini tornano e galla e con esse il senso di appartenenza e di dovere verso la sua vera razza. Decide quindi di vendicarsi contro il dottor Inferno e nello stesso tempo liberarsi di Mazinga Z. Finge un'alleanza con la fortezza della scienze e, mandando allo scoperto le truppe di Hell, contribuisce all'attacco dell'isola volante di Bardos dall'interno. Il vero scopo \u00e8 per\u00f2 un altro, infatti, sconfitto il dottor Hell con l'ausilio della potenza di fuoco della fortezza delle scienze e di Mazinga Z, pu\u00f2 finalmente portare a compimento ci\u00f2 che si era prefisso millenni addietro e cio\u00e8 aprire, dal luogo in cui fu rinchiuso, un varco che conduca sulla terra i rappresentanti della sua razza. Sacrificando s\u00e9 stesso, separa il suo corpo, sicch\u00e9 il sangue scorre sul pavimento. Subito dopo riaffiorano dal cielo, sorrette da colonne stilizzate come fossero entit\u00e0 divine, i Micenei, pronti a reclamare il loro dominio sul mondo.\nCon il sacrificio di Ashura, si chiude il racconto della serie Mazinga Edition Z. Non \u00e8 dato sapere se il barone sia sopravvissuto o no. All'inizio della serie animata, in una scena, si vede Mazinga Z prostrato dinanzi al Generale Nero con il pilota Koji Kabuto all'interno, ormai allo stremo delle forze. Probabilmente l'atto sacrificale segna la fine del barone Ashura e per ora la sua vittoria visto che non \u00e8 prevista al momento un sequel sul Grande Mazinga, di cui queste vicende sono il preludio."}
{"id": "2386486", "revid": "130398", "url": "https://it.wikipedia.org/wiki?curid=2386486", "title": "Pulsano", "text": "Puls\u00e0no (\"Puz\u00e0nu\" o \"Pus\u00e0nu o\" in dialetto salentino) \u00e8 un comune italiano di abitanti della provincia di Taranto in Puglia.\nSebbene il centro abitato sorga nell'interno, Pulsano \u00e8 un comune costiero: il territorio comunale, infatti, \u00e8 bagnato dal mar Ionio e si affaccia sul golfo di Taranto con un'estensione costiera di circa. Il paesaggio \u00e8 caratterizzato da viti e ulivi secolari. Il primo insediamento di popolazioni sul territorio risale all'et\u00e0 del bronzo ed \u00e8 il pi\u00f9 antico rinvenuto sul Golfo di Taranto. Dopo le dominazioni di greci (fece parte della Magna Grecia) e romani, il territorio conobbe l'egemonia di francesi e spagnoli, che ne hanno condizionato, come in tutto il Salento, la lingua. Per dialetto, cultura e tradizioni, Pulsano \u00e8 una cittadina salentina, sebbene si trovi a poca distanza dal capuologo di provincia, Taranto. Le principali risorse economiche sono l'agricoltura e il turismo.\nGeografia fisica.\nPulsano sorge nella parte salentina della provincia di Taranto, a sud-est dal capoluogo, in una pianura alluvionale compresa fra le Murge Tarantine, il Mar Ionio e il Tavoliere di Lecce. L'escursione altimetrica del territorio comunale \u00e8 di 44 metri e il centro storico sorge ad un'altitudine di 37 metri s.l.m. Comune costiero, sebbene il centro abitato disti circa dal mare, ha una costa frastagliata e ricca di piccole penisole (le \"Sette Punte\"), che formano a loro volta baie sabbiose. La marina un tempo ricca di vegetazione, dopo l'intensa urbanizzazione cui \u00e8 andata incontro nel XX secolo si presenta ampiamente cementificata. Tra le aree naturali di pregio c'\u00e8 la grande area boscata del \"Bosco Caggione\", che degrada sino a ridosso del mare. Quest'area, tuttavia, non \u00e8 sopravvissuta a fenomeni urbanizzativi, avendo sofferto sin dagli anni settanta di un massiccio abusivismo di villette e seconde case, in parte sanato legalmente, che ne ha fortemente modificato il profilo naturalistico.\nTerritorio.\nConfini.\nIl territorio comunale di Pulsano \u00e8 delimitato a sud dal mar Ionio e confina a ovest e sud-ovest con Leporano, a nord-ovest con Taranto (tramite la frazione San Donato), a nord e nord-est con Faggiano e con la sua frazione San Crispieri, a est e sud-est con un'isola amministrativa del comune di Taranto (alcune zone della quale, come ad esempio i territori di Monticchio, Calapricello e Lido Checcha, sono in agro di Pulsano; altre zone sono in agro di Lizzano) che lo separa dal comune di Lizzano.\nSpiagge.\nL'area della Marina di Pulsano \u00e8 caratterizzata da un alternarsi di scogliere e cale sabbiose, le principali sono Luogovivo, La Fontana, Le Canne, Montedarena, Ospedale Capparone (o Villa Verde), Pezzarossa, Baia Serrone, Lido Silvana (nel cui golfo \u00e8 presente un isolotto scoglioso, raggiungibile anche a nuoto, e sulla cui spiaggia sono presenti ancora, seppur in minor numero rispetto al passato, esemplari di ginepro coccolone che pongono le loro radici tra la sabbia), Terrarossa e Lido Checca (ricadente in parte nella suddetta exclave del Comune di Taranto).\nIdrografia.\nIl territorio comunale \u00e8 attraversato da quattro modesti corsi d'acqua di natura sorgiva a carattere temporaneo: un fiumiciattolo in localit\u00e0 Luogovivo; un fiumiciattolo in localit\u00e0 Le Canne; il canale Trigna (canalizzato nel tratto che attraversa il quartiere omonimo da cui sorge) che sfocia in localit\u00e0 La Fontana; un corso d'acqua che parte dalla fonte sita sulle colline di Faggiano con sorgente alle spalle del Bosco Caggione (a 300 metri dal mare, in una zona una volta considerata come \"il beneficio della Madonna dei Martiri\") che, passando attraverso esso e sotto la Litoranea Salentina, sfocia presso la spiaggia di Lido Silvana, antistante il bosco stesso (la risorgiva da cui sgorga quest'ultimo corso d'acqua \u00e8 nota e riportata sulle carte dell'Istituto Geografico Militare con la denominazione di \"Sorgente Cannedde\").\nClima.\nPulsano, tra le 18 aree climatiche omogenee pugliesi, \u00e8 inserita nella zona 6 (che va da Capo San Vito a Nard\u00f2, comprendendo il versante orientale della Provincia di Taranto e parte del versante jonico della Provincia di Lecce). L'inverno \u00e8 generalmente mite e piovoso ma non sono infrequenti le irruzioni di aria fredda da nord (la cosiddetta \"sirratina\" delle ballate locali) e da est; rarissime sono le precipitazioni nevose, praticamente assenti.\nMolto calda ed afosa l'estate, con valori che spesso raggiungono, e a volte superano, i 40 gradi. Le precipitazioni in estate sono rarissime.\nOrigini del nome.\nVi sono numerose ipotesi circa il toponimo \"Pulsano\", nato probabilmente in epoca romana o medioevale. L'ipotesi pi\u00f9 accreditata sostiene che il termine \"Pulsano\" deriva da \u201cab insigni abitantium pulsu\u201d, cio\u00e8 dal polso forte degli abitanti, o da antichi tornei di polso sano (attualmente conosciuto come \"gioco del braccio di ferro\") che nobili e benestanti organizzavano in varie occasioni, come Natale, Pasqua o, a volte, nei periodi di vendemmia e mietitura, tra i soldati e i cittadini pi\u00f9 forti. Inoltre sembra che l'uso di giocare al gioco del polso sia ancora pi\u00f9 antico: si sostiene, infatti, che quando i greci approdarono in queste zone, gi\u00e0 dai tempi della Magna Grecia, gli abitanti locali praticavano gi\u00e0 questo gioco che, in seguito, nei secoli, fu praticato anche dai legionari pulsanesi per combattere la noia (tuttora in estate, durante la manifestazione \"Polso Sano\" si svolge un torneo di braccio di ferro tra i rioni pulsanesi per mantenere viva questa tradizione). Un'altra ipotesi \u00e8 che il toponimo derivi dal nome latino \"Publicianus\" (o \"Plautius\"), uno dei patrizi romani che fece di questa localit\u00e0 la sua residenza estiva (il nome del patrizio potrebbe anche essere stato \"Publicius\" che, con il suffisso -anus, che indica appartenenza, avrebbe dato il nome di \"propriet\u00e0 di Publicius\" a questa terra). Anche secondo un'altra congettura furono i romani a chiamare il villaggio locale \"Pulsanus\"; prova di ci\u00f2 \u00e8 la frase \"militis a pulsu Pulsanus dictus ubique\" che indicava un eventuale presidio a difesa della marina o di Taranto. Il nome Pulsanus deriverebbe da \"pulsus\" (spingere, respingere) o \"puls\" (polso, inteso come forza, vigore), entrambi seguiti dal suffisso \"-anus\" (che riguardo alle citt\u00e0, indica possesso e, in questo caso, \"Pulsanus\" indicherebbe \"della respinta\" o \"della forza\"). Ancora, bisogna dire che il nome Pulsano potrebbe derivare da Pule, la porta dell'estrema zona a nord dell'abitato pulsanese (nell'attuale piana della contrada Stigliano) dove venivano impiccati i disertori. Un'ulteriore teoria sostiene che il nome della citt\u00e0 sia da cercare nel nome latino \"fulix\", folaga, in quanto il luogo in cui sorge attualmente il paese un tempo era una localit\u00e0 paludosa, abitata appunto da folaghe. Dal nome fulix \u00e8 derivato, sempre con il suffisso \"-anus\" citato in precedenza, il nome \"fulcianus\", con cui si indicava il luogo delle folaghe. Per ragioni legate al dialetto, la f di \"fulcianus\" venne trasformata in p, divenendo \"Pulcianus\" e poi, per traslazione, la localit\u00e0 divenne \"Pulsanus\". Infine, altri sostengono, invece, che l'attuale nome Pulsano sia nato almeno nel 1409, prima data utile in cui si ha prova dell'esistenza del termine \"Puluetzanon\", indicante la zona corrispondente all'attuale Pulsano. Nel 1409, infatti, le terre di Puluetzanon furono lasciate da Gemma, vedova di un funzionario bizantino di Taranto, ai nipoti. Da precisare che pi\u00f9 volte, nei vecchi testi, Pulsano \u00e8 ricordata con il nome di \"Pulzano\", dalla quale derivano probabilmente gli attuali termini dialettali \"puzanese\" e \"puzanisi\", per definire gli abitanti del posto.\nStoria.\nEt\u00e0 antica.\nFra il 1948 e il 1952 sull'altopiano della Castelluccia, vicino a Lido Silvana, presso il litorale di Pulsano, \u00e8 stato scoperto un insediamento preistorico tra i pi\u00f9 antichi finora messo alla luce sul golfo di Taranto, risalente al XVI secolo a.C. e collocabile nell'et\u00e0 del bronzo. I ritrovamenti dimostrano che gli abitanti di tale insediamento erano pescatori dediti anche all'agricoltura e avevano consolidate tradizioni culturali e religiose. Con l'arrivo di nuove popolazioni, fra l'XI e il X secolo a.C. la stessa area ospit\u00f2 un nuovo insediamento, pi\u00f9 precisamente nella limitrofa Lido Silvana, presente poi anche in epoca magno-greca e romana. Gi\u00e0 prima che le coste della penisola italica entrassero nella sfera d'influenza delle \"poleis\" greche (conosciuta come Magna Grecia), il villaggio intratteneva rapporti commerciali con i popoli dell'Egeo come attestato dai numerosi ritrovamenti di ceramiche micenee. Il porto di Pulsano, per\u00f2, non \u00e8 stato mai ritrovato perch\u00e9 probabilmente sommerso; alcune tracce nello specchio d'acqua antistante Lido Silvana (sul lato opposto rispetto a dove \u00e8 situato il villaggio protostorico), per\u00f2, farebbero pensare al ritrovamento dello stesso e sono attualmente allo studio e alla base, assieme alle strutture rilevate sulla terraferma, di un progetto museale e di parco archeologico; questo permetter\u00e0 di stabilire con maggiore precisione il ruolo di Pulsano e del suo porto anche nelle successive epoche magno-greca e romana. Significativa anche la produzione ceramica locale, in particolare dei \"dolii\", una sorta di giare analoghe a quelle diffuse negli insediamenti dell'Italia meridionale del bronzo finale, che avevano decorazioni di tipo egeo, miceneo e sub-miceneo. Sempre in epoca antecedente a quella magno-greca, qui sbarcarono gli Iapigi (qui in Salento chiamati Messapi), che non occuparono Pulsano, con la quale intrattenevano alleanze e rapporti commerciali. Intensa era l'attivit\u00e0 commerciale, che fu anche alla base di numerosi conflitti dopo l'arrivo degli spartani che riuscirono a farsi spazio sulla costa a nord di Pulsano sottraendo ai messapi prima l'altopiano di Saturo, fondando l'omonima citt\u00e0, e poi il territorio dove avrebbero successivamente eretto Taranto. L'alleanza tra Pulsano, Saturo e messapi (stanziati nell'entroterra, dalle parti di Manduria e Oria) si oppose per diversi anni a Taranto, alleata a sua volta con gli Iapigi del centro-nord Puglia, ovvero Peucezi e Dauni. Dopo l'iniziale sconfitta, i pulsanesi, i messapi e gli abitanti di Saturo riuscirono, dopo 30 anni di sottomissione, a costringere i tarantini ad arretrare il loro campo d'azione fino alla loro isola. Dopo numerose lotte, susseguitesi ancora negli anni, si arriv\u00f2 ad un'alleanza: Pulsano fu ridimensionata (diventando probabilmente un insediamento a difesa di Taranto) ed annessa cos\u00ec alla Magna Grecia mentre Saturo scomparve; entrambe le localit\u00e0, inoltre, diventarono sede di residenze estive di nobili tarantini. Si arriv\u00f2 all'alleanza in quanto incombeva sulla zona la minaccia di Roma, che comunque riusc\u00ec, successivamente, a comprenderla nella propria sfera d'influenza. Il re dell'Epiro, Pirro, si serv\u00ec del porto di Pulsano per sbarcare, con le sue truppe, a difesa della zona in questo periodo. Successivamente, sulla costa sorsero numerose \"villae\" romane, alcune delle quali tuttora visibili (come quella di Lido Silvana), in quanto i Romani, come precedentemente i Greci, fecero di Pulsano localit\u00e0 di villeggiatura, godendo del mare e del vino locale. Nella zona marina, oltre al villaggio preistorico della Castelluccia con le sue necropoli con tombe \"a grotticella\" (ricavate cio\u00e8 in piccole grotte, nel bosco retrostante) e al successivo insediamento di epoca magno-greca e romana di Lido Silvana con annessi resti di una villa romana (o, si pensa, di una struttura portuale) e di un mosaico romano scoperto casualmente nel 1964 da turisti tedeschi, sono stati ritrovati resti di due navi (una romana e l'altra, si presume, greca) di tre ancore romane e di una necropoli di mammuth, sempre nei pressi dei predetti insediamenti. Da ricordare anche \"Aulonia\" (che, secondo alcuni ritrovamenti, sorgeva nell'attuale localit\u00e0 Luogovivo, sulla costa pulsanese) famosa per il suo vino ma della quale, tuttora, si sa ben poco. Ancora resti sono presenti nei pressi della sorgente del Fiume Cannedde, dietro il Bosco Caggioni: le vestiglie di tale \"Pulizano\" (vi sono tracce di una piccola chiesa bizantina che conservava l'immagine scolpita e dipinta della Madonna di Costantinopoli, poi Madonna dei Martiri, ora custodita all'interno dell'ex Convento dei Padri Riformati di Pulsano). Infine, alcuni ritrovamenti nell'entroterra, nella zona ovest del paese, hanno attestato la presenza di un villaggio risalente alla preistoria, pi\u00f9 precisamente al periodo del neolitico (intorno al 4000-6000 a.C.), in epoca antecedente rispetto ai suddetti villaggi sul mare.\nMedioevo.\nNell'entroterra, il castello, inizialmente formato dalla sola Torre Quadrata (o Torre Massima) che attualmente si affaccia su Piazza Castello, era adibito a tenuta di caccia. Nel 1100 la popolazione locale, probabilmente spinta dalle continue scorribande dei pirati, si spost\u00f2 dalla costa verso l'interno e trov\u00f2 rifugio dapprima nella zona corrispondente all'attuale rione Scorcora (ove vi sono grotte sotterranee) e poi nell'allora unica torre del castello, non visibile dalla costa.\nDal 1303, il Castello appartenne alla dinastia dei de Nantolio (dell'Antoglietta), con il Signore feudale di Pulsano, un cavaliere combattente di discendenza reale Herny de Nanteuil Chattillon italianizzato Enrico de Nantolio, barone di Fragagnano, sposo di Camilla Stendardo, poi pass\u00f2 a suo figlio Nicol\u00f2 nel 1333, sposo di Maria, figlia di Ranieri Montefuscoli, Vicario e Capitano Generale del Principe di Taranto in Grecia, che lo tramando in eredit\u00e0 a suo figlio Filippo de Nantolio, Signore di Giuliano e di S. Dana, Pulsano e Barbarano, sposato nel 1352 con Costanza Maramonte, figlia di Giovanni Signore di Cutrofiano e di Armenia di Luco Signora di Matino (* 133\u2026. \u2020 post 1352).\nSuccessivamente il castello prese il nome di \"De Falconibus\" prende il nome dalla famiglia che lo ha ampliato e portato alle dimensioni attuali (a volte ricordata come \"delli falconi\" o \"de li falcuni\"). Nel 1326 Renzo De Falconibus mor\u00ec durante la difesa di Pulsano da un assalto in un tratto di costa che da allora si chiama Terrarossa, in ricordo del sanguinoso evento. Nel 1480 le truppe pulsanesi, capitanate da Giovanni Antonio Delli Falconi (figlio di Marino, colui che port\u00f2 il castello all'attuale stato), parteciparono alla spedizione ad Otranto per difendere il Salento dagli attacchi dei turchi. Giovanni Antonio Delli Falconi fu incaricato dal re di Napoli, assieme al tarantino Francesco Zurlo, di prendere il comando della situazione ad Otranto. Dopo aver tentato di affrontare la minaccia turca (numericamente eccessivamente superiore) e dopo aver tentato di trattare la pace, i 2 capitani decisero di chiudere la cittadinanza in citt\u00e0 e tentare la resistenza. Dopo 2 settimane, Otranto cedette e i turchi la conquistarono. Tra i tantissimi morti vi furono anche i 40 soldati pulsanesi, compreso il rampollo De Falconibus (a cui successe suo fratello Cosimo, o \"Cosma\", De Falconibus; l'altro fratello, Raffaele, era ambasciatore degli aragonesi in Francia). La citt\u00e0 fu liberata solo un anno dopo, l'8 settembre 1481, giorno in cui a Pulsano si festeggia la Madonna dei Martiri, in ricordo dei pulsanesi morti l\u00ec. Sempre nel 1481, il gi\u00e0 gravemente malato sultano ottomano Maometto II fece recapitare, prima della sua morte, una statua della Madonna dei Martiri al castello di Pulsano in onore al gesto eroico compiuto dai pulsanesi ad Otranto; quella statua \u00e8 ancora onorata e portata in processione oggigiorno assieme a quella di San Trifone durante i festeggiamenti per le festivit\u00e0 patronali. Nel 1980 le autorit\u00e0 pulsanesi incontrarono quelle otrantine per ricordare i martiri di quell'epica vicenda. Ad Otranto, nel centro storico, vi \u00e8 inoltre una via intestata a Giovanni Antonio Delli Falconi, di fronte ad una via intestata all'altro capitano, il tarantino Francesco Zurlo. Sul finire del XVI secolo gli spagnoli edificarono una torre di avvistamento costiera denominata \"Torre Castelluccia\", sull'altopiano che porta lo stesso nome. Questa torre, insieme alle altre fatte edificare dagli spagnoli in tutto il Salento, fu costruita come difesa dall'incombente rischio di invasioni saracene (anche un'altra torre era presente in territorio pulsanese, a nord della Castelluccia; tale torre risulta oggi scomparsa). Pulsano fece parte dell'Impero Bizantino (VI-XII secolo d.C.) e successivamente del Principato di Taranto all'interno del Regno di Sicilia (XII secolo - 1262) prima e del Regno di Napoli (1262-1816) poi.\nEt\u00e0 moderna e contemporanea.\nNel 1346 compare come Signore di Pulsano Filippo di Natoli (de Nantolio), Capitano Generale della Regina Giovanna I di Napoli, Gran Ciambellano, e familiare di Filippo II d'Angi\u00f2 Imperatore di Costantinopoli e principe di Taranto.\nNel 1647 la popolazione si rivolt\u00f2 contro i Muscettola (che nel 1617 avevano acquistato i feudi di Pulsano e della contigua Leporano) per le alte imposte; questo evento \u00e8 noto, nei libri di storia locale, come \"rivoluzione pulsanese\". L'epidemia di peste del 1656 ridusse significativamente la popolazione. I violenti terremoti del 5 agosto 1742 e del 20 febbraio 1743 furono probabilmente la causa del definitivo abbandono degli insediamenti costieri (in mare vi sono tracce di vecchie pavimentazioni). Tra il Settecento e l'Ottocento nei territori di Pulsano e Leporano si svilupp\u00f2 notevolmente la cotonicoltura; in questo periodo sorsero molte norie (dette \"ngegne\" nel dialetto locale), strutture ancora visibili dotate di impianti di sollevamento idrico a trazione animale. Pulsano ebbe anche una propria costituzione che fu promulgata dal principe Giovanni Antonio Muscettola spinto dagli accesi ideali patriottici dei pulsanesi, dovuti ad un assetto carbonaro piuttosto consolidato nella cittadina. Giovanni Giannone, sindaco per otto volte, salv\u00f2 a sue spese la cittadina dal colera, acquistando quintali di calce da spargere per tutto il paese come antisettico.\nA livello statale, pass\u00f2 dal Regno di Napoli al Regno delle Due Sicilie (1816-1860) e, poi, al Regno d'Italia, l'attuale Repubblica Italiana (1860-oggi). Con l'eversione della feudalit\u00e0 nel Regno di Napoli (1806), fu istituito il comune di Pulsano, che fino al 1820 comprese anche l'abitato di Leporano\nPrima che, nel 1860, circondari e distretti fossero aboliti, Pulsano faceva parte del circondario di San Giorgio all'interno del distretto di Taranto nella Provincia di Terra d'Otranto (poi Provincia di Lecce). Nel 1923 Pulsano entr\u00f2 a far parte dell'istituenda Provincia dello Jonio (dal 1951 provincia di Taranto), ricavata proprio dall'abolito distretto di Taranto.\nQuando, in assemblea costituente, si stabil\u00ec per la prima volta la nascita dell'ente \"regione\", la Puglia e il Salento erano divise e Pulsano faceva parte di quest'ultima; poi, all'attuazione vera e propria delle regioni, la regione Salento venne annessa alla Puglia (con conseguenti tentativi, negli anni, di separazione).\nIl 25 giugno 2001 un incendio ha devastato 48 ettari del Bosco Caggione di Lido Silvana, distruggendo molte abitazioni e alcuni esercizi commerciali e colpendo l'intero settore turistico della cittadina.\nSimboli.\nLe caratteristiche dello stemma e del gonfalone del Comune sono le seguenti:\nSociet\u00e0.\nEvoluzione demografica.\nLa popolazione straniera ammonta a 193 unit\u00e0..\nLingue e dialetti.\nOltre all'italiano a Pulsano si parla il dialetto pulsanese, una variante del dialetto salentino (talvolta ritenuto una lingua vera e propria) di tipo brindisino, sensibilmente diversa rispetto al dialetto tarantino. Ci\u00f2 avviene in tutti i comuni della provincia di Taranto a sud-est del capoluogo, in quanto ricadono nella sub-regione Salento, a differenza dei paesi a nord del capoluogo (e del capoluogo stesso, secondo la dottrina che ritiene discriminanti il dialetto e la cultura ai fini della determinazione dei confini salentini). \u00c8 da notare in particolare che Pulsano \u00e8 il centro pi\u00f9 settentrionale sul lato ionico che conserva le \"-u\" finali, che gi\u00e0 a Leporano sono conguagliate ad \"\"e muta\" o \"scev\u00e0\"/\"schwa\"\" per via dell'influsso del tarantino: basta infatti confrontare il modo in cui viene reso il nome del rispettivo paese, ossia \"Pulsanu\" da un lato e \"Lupran\u00eb\" dall'altro. Si presume comunque che almeno in origine i dialetti dei due centri non divergessero di molto, viste le comuni vicende storiche ed amministrative, e che Leporano abbia subito un sensibile influsso tarantino solo nell'ultimo secolo, perch\u00e9 maggiormente esposta alle innovazioni linguistiche irradiate dal capoluogo.\nIl dialetto salentino fa parte della famiglia dei dialetti \"meridionali estremi\" assieme al siciliano e al calabrese parlato nella parte sud della Calabria. Da qui la differenza con i dialetti pugliesi (tra cui il tarantino), appartenenti alla famiglia dei dialetti \"meridionali\"; nonostante ci\u00f2, vi sono lievi influenze salentine sul tarantino che lo fanno in qualche modo distinguere dagli altri dialetti pugliesi: il tarantino \u00e8 definito, infatti, \"pugliese di transizione\" o \"apulo-salentino\".\nReligione.\nLa religione pi\u00f9 diffusa \u00e8 il cattolicesimo di rito romano. A Pulsano esistono due confraternite: quella del Purgatorio (o del Carmine), a cui \u00e8 stato recentemente attribuito il titolo di \"Arciconfraternita\", e quella del Sacramento. Una la parrocchia (\"Santa Maria la Nova\", presso la chiesa madre) come una \u00e8 anche la rettoria (\"Stella Maris\", presso l'omonima chiesa sita nella zona marina). Entrambe fanno parte della vicaria di Pulsano (comprendente i comuni di Pulsano, Leporano, Faggiano, Lizzano e Torricella). Di particolare pregio sono anche due opuscoli di argomento religioso risalenti alla fine del XVIII secolo. Il 12 maggio 2013 Papa Francesco proclama santi gli 813 Martiri di Otranto: tra loro figurano i 4 pulsanesi Giovanni Antonio Delli Falconi, Angelo Fabrizio Scardino, Giovanni Tomai e Scipione Caputo, recatesi ad Otranto nel 1480 assieme a 30 compaesani per difendere la citt\u00e0 dall'attacco dei turchi.\nCultura.\nBiblioteche.\nLa biblioteca comunale \u00e8 intitolata a \"Piero Mandrillo\", figura di spicco del panorama culturale pulsanese. Fu istituita nel novembre 1958 con un patrimonio librario di circa volumi e della raccolta delle Leggi e Decreti del Regno delle Due Sicilie e quella dello Stato Italiano. Ospitata in passato presso il Castello De Falconibus e poi a Palazzo Giannone, dal 2006 ha come sede l'ex sala consiliare del Municipio, in via Degli Orti. Oggi la biblioteca dispone di circa volumi, tra le quali un cospicuo numero di pubblicazioni dell'Ottocento e di edizioni antecedenti al 1945.\nSono inoltre presenti interessanti biblioteche presso le sedi scolastiche, e di particolare interesse \u00e8 quella della Scuola \"Giannone\", avviata subito dopo la costruzione dell'edificio negli anni '50.\nMusei.\nIl Museo dell'Arte Contadina \"Papale\", ubicato in un'ex manifattura di tabacchi alla periferia del paese contiene circa 500 pezzi. Si prevede inoltre l'istituzione di un polo museale pulsanese in quanto il Convento dei Padri Riformati (cd. \"palazzo della cultura\") \u00e8 al centro di un progetto che vorrebbe istituire in esso un Museo Archeologico che ospiterebbe i resti rinvenuti presso gli insediamenti portati alla luce sulla costa pulsanese (dove, tra l'altro, vi \u00e8 un progetto di parco archeologico). In tal senso interessante \u00e8 anche una collezione privata di oltre 200 vasi di et\u00e0 arcaica, classica e medievale. I progetti che riguardano la rivalutazione del Mulino Scoppetta, la ripavimentazione del centro storico,\u00a0l isolamento del castello (attualmente circondato per tre quarti del suo perimetro da abitazioni) e la sistemazione dell'abitazione del monaco camaldolese Benedetto Calati contribuirebbero anch'essi alla rivalutazione storica di Pulsano.\nMedia.\nLa prima emittente radiofonica locale \u00e8 stata \"Radio Tele Mare (RTM) 103.100\u00a0MHz\", che ha trasmesso dal 1978 al 1984, in concomitanza con le prime stazioni radiofoniche provinciali accanto alle primissime emittenti libere nazionali. Altre emittenti sono state \"Radio Mare 2\", \"Radio TEMPO Stereo\", \"Radio Pulsano Centrale\", \"Radio Oasi Stereo Pulsano\". \nCucina.\nDurante l'estate pulsanese si tengono numerose sagre che permettono di degustare i piatti e i prodotti tipici della zona. Tra i prodotti tipici ricordiamo pasta, pesce, frutta (e in particolar modo i fichi, i fichi d India e l'uva), patate, ortaggi, formaggi (caciotte, ricotta e caciocavallo), oli e vino. Pulsano \u00e8 una delle tappe lungo la Strada del Vino e la Strada dell'Olio; le due strade collegano i centri di produzione di vino e olio della parte salentina della Provincia di Taranto. Per il vino, Pulsano fa parte della Strada del vino d.o.c. Lizzano e Primitivo di Manduria assieme, oltre ai restanti comuni salentini della provincia di Taranto, ad Erchie, Oria e Torre Santa Susanna, in Provincia di Brindisi; si producono, tra gli altri, il Primitivo e il Negroamaro. Per l'olio, qui si produce come in tutta la provincia di Lecce, come in parte di quella di Brindisi e come nella restante parte orientale della provincia di Taranto, l'olio salentino, cio\u00e8 l'Olio Terra d'Otranto DOP, a differenza dei paesi della parte occidentale della provincia di Taranto (e dello stesso capoluogo) dove si produce l'Olio Terre Tarentine. Importante anche la produzione di dolciumi.\nRiti e tradizioni.\nIl tarantismo.\nAnche a Pulsano, cos\u00ec come in tutto il territorio salentino, era diffuso il fenomeno del \"tarantolismo\". Il tarantolismo era una pseudo-malattia che colpiva frequentemente le donne nella stagione estiva. Esse credevano di essere state punte dalla tarantola e che per guarire dovessero ballare e sudare cacciando via il veleno con il sudore. Il ballo avveniva a ritmo di danza (veniva usata la tarantella). A differenza del tarantismo leccese, nel tarantino e nel brindisino il tutto avveniva senza riferimenti religiosi ma prettamente pagani e legato all'uso di colori e particolari melodie.\n\"Lu Nfascinu\".\nRito magico fatto ad amici, parenti o semplici conoscenti che alcune persone possano per amore, cattiveria o invidia \"nfascinare\". Chi ne viene colpito avverte un malessere fisico, dal mal di testa incessante, capogiri, vomito, pallore, spossatezza, indebolimento ecc. Per recuperare la buona salute bisogna far ricorso ad una persona (mascij\u00e0ra) capace di togliere \"lu nfascinu\", rituale a volte lungo avvalendosi di frasi, olio, acqua, sale ed a volte forbici.\n\"Quaremma\".\nSui balconi e terrazze di Pulsano come in tutto il Salento viene esposta la Quaremma termine di derivazione francese, probabilmente dato dai soldati francesi durante la loro presenza nel Salento nel XIV secolo (dal francese Careme, tradotto in Quaresima). Fantoccio tipico del costume popolare salentino simbolo dell'inizio della Quaresima e la fine del Carnevale, raffigurante una vecchia brutta e magra, tutta vestita di nero in segno di lutto per la morte del Carnevale, nella mano destra un filo di lana con un fuso, simboli della laboriosit\u00e0 e del tempo che scorre e nella sinistra una arancia amara (marangia) con dentro infilate sette penne di gallina per quante sono le domeniche mancanti dalla Quaresima alla Pasqua. L'arancia amara (marangia) con il suo sapore acre rappresenta la sofferenza e sette penne una per ogni settimana di astinenza e sacrificio che precede il giorno di Pasqua togliendo una penna ad ogni scorrere di settimana. Alla fine del periodo, ormai esaurito il filo da tessere, con l'arancia amara (marangia) secca e le penne esaurite, la caremma viene rimossa dal terrazzo e appesa ad un filo su un palo, quando il suono delle campane annuncia la Resurrezione, viene bruciata e con il fuoco inizia il periodo della purificazione e della salvezza.\nFeste religiose.\nPulsano \u00e8 meta religiosa anche per la sua Processione dei Misteri del venerd\u00ec Santo, organizzata dall'Arciconfraternita del Purgatorio. Il venerd\u00ec Santo di ogni anno una processione di \"perduni\" \"nazzicanti\" attraversa l'abitato per tutta la notte, portando con s\u00e9 le statue raffiguranti la passione di Cristo. La processione \u00e8 stata annoverata dalla regione Puglia tra quelle pi\u00f9 rappresentative della settimana santa pugliese e, secondo antiche scritture, sarebbe pi\u00f9 antica di quella di Taranto, in quanto risalente alla met\u00e0 del 1600. Le prime quattro statue, in legno e cartapesta, con gli occhi in cristallo, furono scolpite tra il 1837 e il 1839 dello scultore ostunese Giuseppe Greco (1795-1876). La statua del Cristo morto, invece, \u00e8 pi\u00f9 antica (inizi XIX secolo) ed \u00e8 opera di Giuseppe Pagano, uno scultore napoletano che decora anche il celebre cappellone barocco di San Cataldo nella cattedrale di Taranto. La festa patronale di San Trifone (il cui culto matur\u00f2 a Pulsano tra il 1810 e il 1812 durante un periodo di pestilenza e con la migrazione di molte famiglie provenienti dalla zona di Alessano, dove il culto del santo era gi\u00e0 consolidato; comunque il primo riferimento scritto circa San Trifone a Pulsano \u00e8 del 1822 e, il suo culto, potrebbe essersi sviluppato anche dopo qualche invasione di insetti, in quanto in Grecia, e successivamente tra il 1400 e il 1900 anche al sud Italia, veniva tenuto molto in considerazione per la salvaguardia delle coltivazioni dalle invasioni di insetti e rettili) e della Madonna dei Martiri (eletta protettrice della citt\u00e0 dopo la Guerra d'Otranto, che cost\u00f2 numerose vittime) si festeggia il 7 e l'8 settembre quando il centro del paese si anima grazie a numerose bancarelle, luminarie, complessi musicali e fuochi d'artificio. La stessa situazione si ripete l'11 febbraio per la festa della Madonna di Lourdes che attira numerosi pellegrini (festa preceduta dal culto delle \"15 visite\", cio\u00e8 15 giorni consecutivi di preghiere dal 27 gennaio al 10 febbraio, in ricordo dell'invito della Madonna a Santa Bernadette). Il paese festeggia la Madonna di Lourdes l'11 febbraio sia perch\u00e9 la prima apparizione della Madonna a Lourdes avvenne l'11 febbraio 1858, sia perch\u00e9 la grotta artificiale raffigurante quella di Lourdes presente nella chiesa madre (fatta costruire, per voto di fede, dal miracolato Egidio Delli Ponti al suo ritorno dalla localit\u00e0 francese) fu inaugurata l'11 febbraio 1933 e sia perch\u00e9 la proclamazione della chiesa madre di Pulsano come \"santuario mariano\" \u00e8 avvenuta l'11 febbraio 1948. Il 15 agosto, per la festa dell'Assunzione, le barche dei pescatori locali trasportano in mare la statua della Madonna lungo buona parte della marina pulsanese; passando per la localit\u00e0 \"Le Canne\", terminano il percorso in localit\u00e0 \"Montedarena\" dove, portata sulla spiaggia la statua, la riconducono nella chiesa \"Stella Maris\" situata di fronte alla predetta spiaggia, sulla Litoranea Salentina. Si festeggiano anche la Madonna del Carmine e la Madonna dei Fiori e l'Immacolata.\nGeografia antropica.\nUrbanistica.\nIl borgo di Pulsano pu\u00f2 essere suddiviso in tre zone dalle caratteristiche urbanistiche differenti:\nLa frazione di Marina di Pulsano \u00e8 sorta a partire dal secondo dopoguerra su un tessuto di piccoli monolocali di campagna o di case per pescatori, ancora ben visibile sulle carte topografiche dell'Istituto Geografico Militare di inizio '900. Oggi l'insediamento \u00e8 stato quasi del tutto inglobato da nuovi viali e ville che costituiscono un unicum urbanistico lungo buona parte della costa pulsanese. Resti del tessuto urbanistico originario sono presenti ancora in localit\u00e0 Montedarena, la cui organizzazione viaria ricorda infatti l'intrico del centro storico di Pulsano. Le prime ville del dopoguerra furono costruite nelle localit\u00e0 Le Canne, Capparone e Montedarena, mentre a Monteparasco, La Fontana e Pezzarossa si trovano le costruzioni pi\u00f9 recenti. A Lido Silvana si trovano ville pi\u00f9 grandi e lussuose, in parte all'interno di Bosco Caggioni, nate in gran parte in maniera abusiva e poi sanate secondo i termini di legge. L'insediamento di Luogovivo sorge nella parte pi\u00f9 occidentale della costa di Pulsano, distante dal resto dell'abitato della Marina di Pulsano, e ricade in parte anche nel territorio comunale di Leporano.\nRioni.\nI rioni di Pulsano sono:\nMolti dei rioni erano soltanto delle contrade di campagna ma, a seguito dell'urbanizzazione, sono stati inclusi nel centro abitato.\nLa zona marina e le campagne sono suddivise in numerose contrade. Oltre alle contrade che danno o prendono il nome dalle spiagge della costa (Lido Silvana, Pezzarossa, Ospedale Capparone, Montedarena, Le Canne, La Fontana, Luogovivo ecc.), si ricordano, tra le altre, la contrada Bosco Caggione (che prende il nome dal grande bosco ivi situato), Villanova, Monteparasco, La Fosa e La Palata.\nEconomia.\nIl 23% della popolazione di Pulsano si dedica al settore dei servizi, grazie soprattutto alla vocazione turistica del territorio, il 22% al commercio, il 19,5% all'agricoltura, il 18,5% alle istituzioni, e il 17% all'industria (percentuale tra le pi\u00f9 basse della provincia). Il reddito medio dichiarato \u00e8 di , inferiore alla media nazionale () ma superiore a quella regionale (). Fra i rami economici prevale quello terziario, soprattutto per la vocazione turistica della citt\u00e0. Importanti anche le attivit\u00e0 commerciali, sostenute da oltre 220 ditte e quasi 340 addetti. Nei servizi predominano quelli della ricettivit\u00e0 (una quarantina).\nAgricoltura, allevamento e pesca.\nLa campagna pulsanese \u00e8 destinata principalmente alla coltivazione della vite, dell'ulivo e del grano. Si stima che la produzione di uva sia di circa 70.000 quintali e quella di olive di qualche migliaio di quintali. Vi sono alcuni frantoi oleari e tre cantine sociali, che assicurano una produzione di ettolitri di vino. Nelle masserie sparse nelle campagne si allevano pecore, mucche e galline. La pesca \u00e8 discretamente sviluppata, ma copre un ruolo marginale nell'economia cittadina.\nIndustria.\nL'industria ricopre un ruolo poco rilevante nell'economia pulsanese. La zona industriale \u00e8 situata in periferia sulla SP109 Pulsano - San Giorgio Jonico e ospita prevalentemente industrie locali. Si distinguono particolarmente i comparti agroalimentare, carpenteria metallica e lavorazione del legno.\nTurismo.\nIl turismo \u00e8 la principale fonte economica, difatti La Regione Puglia ha inserito Pulsano nell'elenco dei Comuni ad economia prevalentemente turistica e Citt\u00e0 d'Arte. Il Turismo soprattutto di tipo balneare ha fatto s\u00ec che la citt\u00e0 balzasse alla notoriet\u00e0. Conta su una pluralit\u00e0 di strutture ricettive che assicurano l'accoglienza di un flusso di persone. Sono presenti un parco acquatico e locali notturni. L'offerta turistica conta su una Pro Loco, operante dal 1966, e su altre associazioni turistiche. Il turismo storico e religioso \u00e8 in via di potenziamento. \u00c8, con Castellaneta, il principale comune della Provincia di Taranto (dopo il capoluogo) per strutture ricettive.\nInfrastrutture e trasporti.\nViabilit\u00e0.\nIl centro di Pulsano \u00e8 attraversato da un'arteria principale Nord-Sud denominata Via Costantinopoli, parte iniziale della Strada Provinciale n.109 che collega il comune con la vicina cittadina di San Giorgio Jonico. Su di essa si affacciano i principali edifici antichi cittadini e alcuni locali commerciali del centro urbano, nonch\u00e9 una parte considerevole della vecchia e della nuova zona industriale verso Nord. Si tratta di una strada di soli 10m a doppio senso di circolazione, fortemente utilizzata dal traffico leggero e pesante verso il paese e verso la marina e dunque dotata di un notevole livello di pericolosit\u00e0. Un asse urbano perpendicolare alla SP109, che si diparte dalle adiacenze del Castello ed \u00e8 anch'esso dotato di diffusi locali commerciali, \u00e8 Via Umberto I. Essa rappresenta in realt\u00e0 la parte iniziale della Strada Provinciale n.112 per Lizzano, in direzione Est. Anche questa strada, seppure in misura minore, presenta livelli di utilizzazione rilevanti e, dunque, particolari attenzioni pianificatorie. Un'altra strada importante \u00e8 la Provinciale Pulsano-Leporano, tradizionale via di collegamento con il centro di Taranto, percorsa dagli autobus di linea del CTP. Ultima direttrice degna di menzione \u00e8 la via per il mare, che parte dalla centrale via Vittorio Veneto per raggiungere la Litoranea Salentina attraverso il Bosco Caggioni (Strada Provinciale 121). Negli anni sessanta \u00e8 stata realizzata in corrispondenza del Campo Sportivo una bretella comunale che collega la SP121 alla Litoranea Salentina presso la spiaggia \"Le Canne\", di notevole utilizzazione specialmente nel periodo estivo.\nNel territorio della Marina di Pulsano, l'arteria principale \u00e8 senza dubbio la SP100 Litoranea Salentina, denominata Viale dei Micenei all'interno del centro abitato. Tale arteria, costruita sul finire degli anni '50, ha ridisegnato l'intero profilo ambientale del territorio costiero jonico orientale, da Taranto a Leuca. Pur a scapito di patrimonio di dune e macchie dunali, oggi in gran parte perduto, la sua realizzazione tuttavia ha favorito l'incremento di residenzialit\u00e0, turismo e comunicazioni soprattutto automobilistiche, molto elevate nel periodo estivo. Oltre a fungere da collegamento di molti comuni costieri, l'arteria si occupa anche di smistare il traffico locale della marina di Pulsano e risulta molto congestionata. Il Piano regionale delle infrastrutture ha da tempo definito un progetto di rete infrastrutturale alternativa, che permette la penetrazione alle localit\u00e0 costiere con assi che si dipartono dal sistema di collegamento viario interno e su di esso ritornano, interrompendo la continuit\u00e0 di supporto veicolare della litoranea salentina. In particolare, una variante alla Litoranea Salentina, nota come strada Taranto-Avetrana, \u00e8 in via di costruzione, permettendo alla vecchia litoranea di divenire pedo-ciclabile, con grande beneficio per la rivalorizzazione della costa. Peraltro la ristrutturazione della Litoranea Salentina \u00e8 legata non solo alle vicissitudini finanziarie della Taranto-Avetrana, ma anche alla previsione di nuove infrastrutture portuali a stretto ridosso della sede stradale, che potrebbero nell'immediato futuro incidere sulla efficacia di quel progetto di ristrutturazione.\nAviosuperfici.\nSulla provinciale Pulsano-Lizzano, in localit\u00e0 Monticchio, vi \u00e8 un'aviosuperficie. Inoltre, all'interno del terreno del Municipio \u00e8 sita una piccola piattaforma per l'atterraggio di elicotteri.\nIdrovie.\nIl comune di Pulsano \u00e8 capofila di un raggruppamento di comuni per la realizzazione di un servizio idrovie che permetter\u00e0 di effettuare un giro turistico lungo la costa orientale della provincia, sino a Campomarino di Maruggio con approdi in tutte le principali localit\u00e0, inclusa la Marina di Pulsano.\nAmministrazione.\nIl comune di Pulsano \u00e8 membro dell'Unione di comuni \"Terre del Mare e del Sole\" assieme ai comuni di Leporano, Fragagnano, Lizzano, Torricella, Maruggio ed Avetrana\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nI colori della citt\u00e0 sono l'azzurro e il giallo: le divise delle societ\u00e0 sportive pulsanesi, infatti, sono azzurre (con rifiniture bianche) o, raramente, gialle (con rifiniture nere per simboleggiare l'ape presente sullo stemma comunale). Lo sport pi\u00f9 rappresentativo \u00e8 la pallavolo, grazie alla quale Pulsano ha avuto risalto nazionale, arrivando a disputare per diverse stagioni la 3\u00aa serie nazionale.\nDiscipline.\nLa spiaggia Montedarena \u00e8 stata pi\u00f9 volte sede di una tappa del campionato italiano di beach volley. Inoltre, sempre a Marina di Pulsano, ha avuto sede una tappa del Trofeo Tre Mari, importante torneo velico del Mezzogiorno. A Lido Silvana termina la \"Coppa dei Micenei\", trofeo velico partente da Taranto.\nLa quarta e ultima tappa del Giro di Puglia 1997, il 3 ottobre, part\u00ec da Pulsano e si concluse a Martina Franca con la vittoria di Sergio Barbero.\nImpianti.\nTra gli impianti sportivi comunali vi \u00e8 il palazzetto dello sport \"Franco Alfarano - Davide Mandrillo\" con annessa piscina comunale \"Giuliano Musciacchio\", il campo sportivo \"Franco Guida\" con pista di atletica, il \"Pallone Tensostatico\", una pista di go-kart e strutture minori."}
{"id": "2386487", "revid": "3115", "url": "https://it.wikipedia.org/wiki?curid=2386487", "title": "Jos\u00e9 Cardero", "text": "Biografia.\nViene ricordato soprattutto per il contributo dato alla spedizione di Alessandro Malaspina ed a quella collegata di Dionisio Alcal\u00e1 Galiano. Nel corso del viaggio di Galiano, in Canale di Cordero fu chiamato cos\u00ec in suo onore. Altri luoghi della Columbia Britannica presero da lui il nome, tra cui Dibuxante Point (\"dibuxante\" \u00e8 il termine spagnolo per \"disegnatore\").\nNon si conosce nulla della vita di Cardero prima della partenza con Malaspina del 1789. Era un membro dell'equipaggio della \"Descubierta\", la corvetta di Malaspina, forse come servitore. Dimostr\u00f2 subito una certa attitudine per il disegno e, dopo che Juan del Pozo Bauz\u00e1, uno degli artisti ufficiali, fu sbarcato in Per\u00f9, Cardero inizi\u00f2 a produrre disegni con continuit\u00e0. Nel 1791, mentre la spedizione si trovava ad Acapulco in Nuova Spagna, Cardero fu nominato ufficialmente cartografo ed artista della spedizione.\nSalp\u00f2 con Malaspina verso l'Alaska, dove produsse numerosi disegni dei Tlingit. Dopo il ritorno in Messico, Malaspina lo assegn\u00f2 come artista alla spedizione di Galiano e Cayetano Vald\u00e9s, entrambi ufficiali di Malaspina cui erano state assegnate navi ed obbiettivi per l'esplorazione dello Stretto di Georgia. Cardero salp\u00f2 sulla nave di Vald\u00e9s, la \"Mexicana\", nel 1792. Durante il viaggio ebbe l'opportunit\u00e0 di incontrare e collaborare con George Vancouver, il quale stava esplorando lo stretto di Georgia per conto dei britannici. Entrambe le spedizioni partirono nei pressi dell'Isola di Vancouver.\nTra i doveri di Cardero nella spedizione di Galiano c'era quello di far parte dei gruppi di esplorazione. Dopo il viaggio, molti disegni di Cardero furono copiati e migliorati da altri artisti, soprattutto da Fernando Brambila a Madrid. Brambila, che non aveva mai visitato il Pacifico nord-occidentale, produsse opere di grande qualit\u00e0 aggiungendo talvolta dettagli non realistici.\nDopo il termine della spedizione di Galiano, Cardero torn\u00f2 in Spagna lavorando per breve tempo con Vald\u00e9s e Malaspina. Nel 1795 fu ricollocato come Ragioniere della Marina Spagnola, e spedito a Cadice. Il suo nome appare sulla lista degli ufficiali della marina tra il 1797 ed il 1811, dopodich\u00e9 il suo nome non viene pi\u00f9 citato in nessuna fonte conosciuta. Non si conosce neanche il motivo per cui il suo nome fu rimosso dalla lista del 1811.\nRetaggio.\nIl canale di Cordero, originariamente \"Canal de Cardero\", ricorda Jose Cardero. Cardero Street, a West End (Vancouver) prende il nome dal canale, e quindi indirettamente da Jose Cardero."}
{"id": "2386490", "revid": "287204", "url": "https://it.wikipedia.org/wiki?curid=2386490", "title": "Jose Cardero", "text": ""}
{"id": "2386491", "revid": "19933", "url": "https://it.wikipedia.org/wiki?curid=2386491", "title": "Josef Cardero", "text": ""}
{"id": "2386493", "revid": "38120", "url": "https://it.wikipedia.org/wiki?curid=2386493", "title": "Conte Blocken", "text": ""}
{"id": "2386496", "revid": "38120", "url": "https://it.wikipedia.org/wiki?curid=2386496", "title": "Granduca Gorgon", "text": ""}
{"id": "2386497", "revid": "767487", "url": "https://it.wikipedia.org/wiki?curid=2386497", "title": "Hurdia victoria", "text": "La hurdia (Hurdia victoria) \u00e8 un animale estinto appartenente ai dinocaridi. Visse nel Cambriano medio (circa 505 milioni di anni fa) e i suoi resti sono stati ritrovati in Canada (nel famoso giacimento di Burgess Shales), negli Stati Uniti e in Cina.\nDescrizione.\nOriginariamente conosciuto per frammenti isolati e ritenuto un crostaceo, in realt\u00e0 \"Hurdia\" era uno dei pi\u00f9 grandi predatori del Cambriano. Il corpo allungato era costituito da una decina di segmenti, simili a quelli del ben noto \"Anomalocaris\", che portavano probabilmente un paio di branchie ciascuno e servivano all'animale durante il nuoto. La caratteristica pi\u00f9 interessante dell'animale, per\u00f2, era costituita dalla testa: come quella di \"Anomalocaris\", essa era dotata di occhi laterali e di lunghe appendici spinose poste vicino alla bocca, di forma circolare e dentata. La testa di \"Hurdia\", per\u00f2, possedeva anche un'insolita e gigantesca struttura simile a un carapace: questo bizzarro \u201ccappuccio\u201d era tripartito e si prolungava in avanti, terminando in una sorta di punta, mentre la parte inferiore era stranamente bilobata. Altra caratteristica insolita di questo carapace era data dal fatto che esso era completamente cavo e non andava a ricoprire alcuna parte del corpo di Hurdia.\nScoperta e classificazione.\nLa hurdia \u00e8 stata descritta per la prima volta nel 1912 da Charles Doolittle Walcott, il quale, basandosi su pochi minuscoli frammenti, suppose che questo animale fosse un crostaceo. Solo in seguito alla ridescrizione dell'analogo \"Anomalocaris\" e alla scoperta di esemplari pi\u00f9 completi gli studiosi intuirono che \"Hurdia\" non era semplicemente un piccolo crostaceo. Il tassello finale venne posto nel 2009, con la ridescrizione di un esemplare conservato nello Smithsonian Museum di Washington, dapprima ritenuto una qualche sorta di artropode e in seguito un esemplare aberrante di \"Anomalocaris\".\nLa hurdia, attualmente, \u00e8 ritenuta essere un rappresentante di quel gruppo di enigmatici animali acquatici noti come dinocaridi, che furono tra i pi\u00f9 grandi predatori del Cambriano e sono ritenuti attualmente vicini all'origine degli artropodi.\nStile di vita.\nQuesto animale, lungo pi\u00f9 di mezzo metro, doveva essere un formidabile predatore: nuotando attraverso l'acqua, la hurdia catturava piccoli artropodi di fondale grazie alle lunghe appendici spinose, per poi portarsele alla bocca formata da piastre dentate. Dal momento che le appendici erano pi\u00f9 snelle di quelle di \"Anomalocaris\", \u00e8 probabile che \"Hurdia\" si cibasse di prede dalla corazza pi\u00f9 debole. Quale fosse la funzione del \u201ccappuccio\u201d anteriore non \u00e8 affatto chiaro, ma potrebbe essere stato uno stabilizzatore durante il nuoto."}
{"id": "2386498", "revid": "767487", "url": "https://it.wikipedia.org/wiki?curid=2386498", "title": "Bulusan", "text": "Bulusan \u00e8 una municipalit\u00e0 di Quinta classe delle Filippine, situata nella Provincia di Sorsogon, nella regione di Bicol.\nBulusan \u00e8 formata da 24 baranggay:"}
{"id": "2386499", "revid": "1543377", "url": "https://it.wikipedia.org/wiki?curid=2386499", "title": "Municipalit\u00e0 locale di Bitou", "text": "Bitou \u00e8 una municipalit\u00e0 locale (in inglese Bitou Local Municipality) appartenente alla municipalit\u00e0 distrettuale di Eden della provincia del Capo Occidentale in Sudafrica. \nIn base al censimento del 2001 la sua popolazione \u00e8 di 29.183 abitanti.\nLa sede amministrativa e legislativa \u00e8 la citt\u00e0 di Plettenberg Bay e il suo territorio si estende su una superficie di ed \u00e8 suddiviso in 6 circoscrizioni elettorali (\"wards\"). Il suo codice di distretto \u00e8 WC047.\nQuesta municipalit\u00e0 locale \u00e8 anche chiamata Plettenberg Bay.\nGeografia fisica.\nConfini.\nLa municipalit\u00e0 locale di Bitou confina a nord con il District Management Areas WCDMA04, a nord e a est con quella di Kou-Kamma (Cacadu/Provincia del Capo Orientale), a sud con l'Oceano Indiano e a ovest con quella di Knysna."}
{"id": "2386500", "revid": "1305772", "url": "https://it.wikipedia.org/wiki?curid=2386500", "title": "Formula 3000 inglese", "text": "La Formula 3000 inglese (\"British Formula 3000\"), conosciuta anche come Formula 2 britannica (\"British Formula Two Championship\"), fu un campionato riservato a vetture di F3000, che si teneva in Regno Unito, tra il 1989 e il 1994, ripreso per l'ultima volta nel 1996. Vari tentativi di riesumare il campionato sono per ora andati delusi.\nIl debutto come F3000.\nIl campionato debutt\u00f2 nel 1989 come serie nazionale per vetture di F3000 con un anno di anzianit\u00e0. Le vetture erano prodotte sia dalla Lola che dalla Reynard Motorsport, motorizzate per lo pi\u00f9 dalla Cosworth, coi motori DFV. La serie ebbe un certo successo che tocc\u00f2 il suo apice nel 1991.\nI primi due vincitori, Gary Brabham e Pedro Chaves, passarono, con poco successo, in Formula 1, non qualificandosi mai per nessuna gara. Nel 1991, Paul Warwick, fratello dell'ex pilota Derek, domin\u00f2 la prima parte del campionato fino a l'incidente mortale presso il Circuito di Oulton Park. Vinse comunque il titolo, postumo.\nLa ridenominazione in F2.\nNel 1992, il campionato venne ridenominato come Formula 2, sebbene nulla lo legasse al defunto campionato di F2, e, di fatto, risultasse ancora una serie di vetture di Formula 3000. Dal 1993 il numero di vetture in griglia si ridusse notevolmente.\nYvan Muller vinse il campionato nel 1992 prima di passare alle vetture sport, mentre il campione della stagione 1993, Philippe Adams ebbe una breve carriera in F1. Jos\u00e9 Luis Di Palma fu il campione del 1994, ma il livello tecnico del campionato era ormai sceso di molto.\nNel 1995, ci fu il tentativo di passare a una monomarca Reynard con motori Cosworth, ma il progetto fall\u00ec. Al termine delle iscrizioni risultava garantita la presenza di una sola vettura. Nel 1996 la formula venne rilanciata, venendo vinta da Gareth Rees.\nUK3000 e l'Autumn Cup.\nSi torn\u00f2 alla denominazione di campionato di F3000 l'anno seguente (\"UK3000\"), rispondente alle regole della Formula 3000 Internazionale, con telai Lola T96/50 e motori Zytek. Il campionato venne cancellato dopo una gara soltanto, alla quale avevano preso parte solo tre vetture.\nNel 1999, un altro tentativo di creare un campionato nazionale fu bloccato all'ultimo quando la FIA si pronunci\u00f2 contro la creazione di tale campionato, tanto che molti team preferirono entrare nella serie Internazionale, facendo fallire cos\u00ec l'idea. Un campionato Italiano incontr\u00f2 invece miglior fortuna.\nIl BRSCC cerc\u00f2 di creare un campionato nell'inverno del 2000 (\"Formula 3000 Autumn Cup\"), con delle Lola B99/50, ma nuovamente lo scarso numero di vetture fece abortire il progetto."}
{"id": "2386501", "revid": "1776051", "url": "https://it.wikipedia.org/wiki?curid=2386501", "title": "Ottersheim", "text": "Ottersheim \u00e8 un comune di 356 abitanti della Renania-Palatinato, in Germania.\nAppartiene al circondario del Donnersberg (targa KIB) ed \u00e8 parte della comunit\u00e0 amministrativa (\"Verbandsgemeinde\") di G\u00f6llheim."}
{"id": "2386502", "revid": "1305772", "url": "https://it.wikipedia.org/wiki?curid=2386502", "title": "Discografia dei Cream", "text": "Discografia del gruppo inglese Cream che va dal 1966 anno del loro album di debutto intitolato Fresh Cream, fino al 1969 anno del loro album di addio intitolato Goodbye. I Cream hanno pubblicato 4 Studio album, 4 Live album, 8 Compilation e 10 singoli."}
{"id": "2386503", "revid": "119723709", "url": "https://it.wikipedia.org/wiki?curid=2386503", "title": "Re Vega", "text": "Il \u00e8 l'antagonista principale della serie animata \"UFO Robot Goldrake\", creato dallo sceneggiatore G\u014d Nagai.\nStoria.\nVega \u00e8 il feroce e crudele sovrano della stella omonima. Conquistatore di numerose galassie, \u00e8 anche il responsabile dell'invasione del pianeta natale di Actarus, Fleed, resa possibile tramite la contaminazione con il Vegatron.\nAffida la missione dell'invasione terrestre ai suoi diretti sottoposti, Hydargos, Gandal e Zuril, i quali vengono spesso ripresi per i continui fallimenti riportati nelle battaglie contro Goldrake. Quando sar\u00e0 poi la stella Vega a rimanere contaminata dalle radiazioni di Vegatron, egli fuggir\u00e0 con le proprie truppe, abbandonando i sudditi e trasferendosi sulla Luna. Da qui continua a dare ordini, fin quando decider\u00e0 di scendere in campo egli stesso. Goldrake lo sconfigge nell'ultimo episodio della serie, lasciandolo morire con la distruzione della sua astronave.\nNei primi anni di regno, tuttavia, il re Vega, come \u00e8 detto pi\u00f9 volte nell'anime, non era animato da mire espansionistiche, tant'\u00e8 vero che aveva dato il suo consenso al matrimonio tra la figlia Rubina e Actarus; non \u00e8 dato sapere come mai alla vigilia delle nozze avesse imposto ai due di separarsi. L'amore per la figlia \u00e8 l'unico tratto positivo del sovrano alieno, che alla morte di lei - sul finire della serie - esterner\u00e0 tutto il suo dolore."}
{"id": "2386504", "revid": "1038459", "url": "https://it.wikipedia.org/wiki?curid=2386504", "title": "Symphoricarpos", "text": "Symphoricarpos \u00e8 un genere di piante comprendente 15 specie decidue della famiglia delle Caprifoliaceae, i cui membri sono noti in italiano come sinforicarpi o sinforine. Quasi tutte sono native dell'America del Nord e del Centro America, mentre una \u00e8 originaria della Cina. Sono noti anche col nome inglese di Snowberry o Waxberry.\nLe foglie sono lunghe 1.5\u20135\u00a0cm, arrotondate, bilobate alla base. I fiori sono piccoli, verde-bianco, raccolti in piccoli grappi di 5\u201315 esemplari, ma in alcune specie possono essere anche solo semplicemente appaiati (ad esempio \"S. microphyllus\"). I frutti sono cospicui, di 1\u20132\u00a0cm di diametro, soffici, varianti dal bianco (\"S. albus\") al rosa (\"S. microphyllus\") al rosso (\"S. orbiculatus\") sino al viola-nero (\"S. sinensis\").\nLa variet\u00e0 pi\u00f9 comune, definita \"Snowberry\" (\"Symphoricarpos albus\"), caratterizza un cibo invernale per numerose specie animali durante gli inverni, ma i suoi frutti sono considerati tossici per l'uomo. Le bacche contengono infatti isochinolina, chelidonina, ed altre tipologie di alcaloidi. L'ingestione dei frutti pu\u00f2 causare vomito e malessere generale.\nIl nome caratteristico di \"snowberry\" \u00e8 dovuto al fatto che, una volta aperto, il frutto appare internamente come composto di una miriade di granelli di neve.\nColtivazione e usi.\nIl Sinforicarpo \u00e8 solitamente coltivato come pianta ornamentale nei giardini, per via della grande decorativit\u00e0 che danno i suoi fiori ed i suoi frutti, soprattutto nelle due variet\u00e0, \"S. albus\" var. \"albus\", nativa dell'est del Nord America, e \"S. albus\" var. \"laevigatus\" nativa della costa del Pacifico. Quest'ultima raggiunge altezze anche di 2 metri e come tale fa frutti anche pi\u00f9 grossi."}
{"id": "2386507", "revid": "38120", "url": "https://it.wikipedia.org/wiki?curid=2386507", "title": "Hydargos", "text": ""}
{"id": "2386508", "revid": "123616915", "url": "https://it.wikipedia.org/wiki?curid=2386508", "title": "Weingarten (disambigua)", "text": ""}
{"id": "2386509", "revid": "1305772", "url": "https://it.wikipedia.org/wiki?curid=2386509", "title": "Never Let Me Down", "text": "Never Let Me Down \u00e8 il diciassettesimo album discografico del musicista britannico David Bowie pubblicato nel 1987.\nIl disco.\nL'album, cui fece seguito il \"Glass Spider Tour\" \u00e8 considerato uno degli elementi meno importanti della discografia del Duca Bianco che, finito il tour, aspett\u00f2 ben 6 anni prima di pubblicare un nuovo album solista (\"Black Tie White Noise\" nel 1993) dedicandosi al progetto dei Tin Machine. Bowie stesso ha ammesso in pi\u00f9 di un'occasione che il periodo relativo a questo album (nonostante fosse uno dei pi\u00f9 fortunati a livello commerciale) \u00e8 stato tra i pi\u00f9 deludenti della sua carriera artistica: \"\u00abNon sapevo pi\u00f9 cosa stessi facendo; inebriato dal successo avevo perso il mio naturale entusiasmo per le cose. Credevo di non avere pi\u00f9 niente da dire e pensavo solo a guadagnare il pi\u00f9 possibile; temevo di essere vicino alla fine\u00bb\".\nBowie concep\u00ec il disco come rampa di lancio per un teatrale tour mondiale, scrivendo e registrando la maggior parte delle canzoni in Svizzera. Considerava l'album come una sorta di ritorno al rock 'n' roll, dopo i precedenti due dischi di musica dance elettronica. Tre singoli furono estratti dall'album, \"Day-In Day-Out\", \"Time Will Crawl\" e la title track \"Never Let Me Down\", brano ispirato allo stile di John Lennon.\nNonostante un notevole successo in Europa, il disco raggiunse, pur aggiudicandosi il disco d'oro, solo la posizione numero 34 in classifica negli Stati Uniti: un risultato abbastanza misero rispetto alle vendite dei precedenti Let's Dance e Tonight, che avevano conquistato entrambi il disco di platino. Inoltre le recensioni furono quasi del tutto negative da parte della stampa musicale.\nOrigine.\nA seguito dell'enorme popolarit\u00e0 acquisita grazie al successo dell'album \"Let's Dance\" (1983) e del successivo Serious Moonlight Tour, Bowie inizi\u00f2 a non sentirsi pi\u00f9 in sintonia con il suo nuovo pubblico, e dopo le critiche ricevute per \"Tonight\" (1984), cerc\u00f2 di produrre qualcosa di differente. Come risultato, Bowie decise di tornare a registrare con un gruppo di musicisti ristretto, dando al nuovo disco sonorit\u00e0 maggiormente rock.\nBowie pass\u00f2 met\u00e0 del 1986 nella sua casa in Svizzera scrivendo canzoni insieme all'amico Iggy Pop. Incise quindi qualche nastro demo con Erdal K\u0131z\u0131l\u00e7ay prima di lavorare all'album in studio con la band al completo. Per la prima volta dai tempi di \"Scary Monsters\", Bowie suon\u00f2 anche sul disco non limitandosi a cantare. In alcune tracce suon\u00f2 tastiere, sintetizzatore, chitarra ritmica e in due brani (\"New York's in Love\" e \"87 and Cry\"), suon\u00f2 la chitarra solista.\nL'album venne scritto e registrato nello spazio di tre mesi. Bowie era consapevole del fatto che le canzoni sull'album mancassero di coesione stilistica dal punto di vista musicale, ma secondo lui questo dimostrava il suo eclettismo dell'epoca, e dichiar\u00f2 come il disco fosse \"un riflesso di tutti gli stili musicali da lui utilizzati negli ultimi anni\".\nDescrizione dei brani.\n\"Day-In Day-Out\".\nBowie scrisse il brano principale dell'album, \"Day-In Day-Out\", per esporre il suo personale punto di vista sul trattamento al quale venivano sottoposti i senzatetto negli Stati Uniti. Alcune stazioni tv misero al bando il video della canzone, che conteneva velate immagini di violenza sessuale. La traccia venne pubblicata come primo singolo estratto dal disco.\n\"Time Will Crawl\".\n\"Time Will Crawl\", che Bowie defin\u00ec la sua canzone preferita sull'album, fu ispirata dagli eventi del disastro di Chernobyl e dall'idea che qualcuno che conosci, magari proprio il tuo vicino di casa, possa essere l'artefice della fine del mondo. Bowie disse che lo stile di canto nel pezzo \"doveva molto a Neil Young\", e fece notare come la variet\u00e0 del cantato utilizzato nelle varie tracce dell'album fosse un omaggio a tutti gli artisti che lo avevano influenzato nel passato. Bowie esegu\u00ec la canzone nel corso dello show della BBC \"Top of the Pops\", anche se l'esecuzione non fu mai mandata in onda. La canzone fu il secondo singolo estratto dall'album ad essere pubblicato.\n\"Never Let Me Down\".\nLa title-track, \"Never Let Me Down\", parla dell'assistente personale di Bowie, Coco Schwab. Bowie scrisse la canzone come un diretto riferimento ai suoi rapporti con Coco. La traccia venne composta e registrata in pochissimo tempo durante l'ultima settimana di missaggio dell'album a New York. Bowie conferm\u00f2 anche di essersi ispirato allo stile vocale di John Lennon. La traccia venne ri-registrata e pubblicata come terzo ed ultimo singolo estratto dall'album.\n\"Beat of Your Drum\".\nBowie defin\u00ec \"Beat of Your Drum\" una canzone \"Lolitesca\", una riflessione sull'attrazione sessuale procurata dalle ragazzine giovani agli uomini maturi.\n\"Zeroes\".\nIl brano \"Zeroes\", che \"Rolling Stone\" defin\u00ec all'epoca il miglior pezzo sull'album, \u00e8, secondo Bowie stesso, un viaggio nostalgico: \u00abVolli metterci dentro tutti i clich\u00e9 anni sessanta possibili ed immaginabili!\u00bb\n\"Glass Spider\".\n\"Glass Spider\" \u00e8 una sorta di racconto mitologico basato su un documentario sulle vedove nere che Bowie aveva visto. Inoltre, la canzone diede il titolo al successivo tour mondiale di Bowie, caratterizzato da una notevole teatralit\u00e0.\n\"Shining Star (Makin' My Love)\".\nL'attore Mickey Rourke aveva chiesto a Bowie di coinvolgerlo in una delle sue canzoni, e i due si erano incontrati a Londra dove Rourke stava girando il film \"Una preghiera per morire\". Bowie gli fece recitare la parte cantata in stile rap in \"Shining Star (Makin' My Love)\". Scherzando, Bowie si rifer\u00ec alla performance di Rourke definendola \"rap metodico\". David descrisse la canzone come una riflessione sulla situazione sociale critica presente nelle strade, e su come la gente cerchi ugualmente di resistere e restare unita affrontando cos\u00ec tante catastrofi e disgrazie come quelle dell'et\u00e0 moderna.\n\"New York's in Love\".\nBowie defin\u00ec \"New York's in Love\" una canzone sarcastica circa la vanit\u00e0 presente nelle grandi citt\u00e0.\n\"'87 And Cry\".\nIn origine David Bowie scrisse \"'87 And Cry\" come descrizione di Margaret Thatcher, primo ministro britannico dell'epoca. La canzone si riferiva alla distinzione tra un governo autoritario e i normali cittadini (i \"dogs\"), e David ammise come il testo fosse molto surreale, descrivendo le persone \"nutrirsi dell'energia degli altri per ottenere ci\u00f2 che vogliono\". Il brano venne pubblicato come B-side del terzo singolo, \"Never Let Me Down\".\n\"Too Dizzy\".\n\"Too Dizzy\" fu la prima canzone che Bowie ed il suo nuovo collaboratore Erdal Kizilcay scrissero insieme per l'album, e fu composta in omaggio al periodo degli anni cinquanta in America. All'epoca Kizilcay defin\u00ec egli stesso la canzone un brano \"riempitivo\" e si disse sorpreso del fatto che Bowie avesse voluto inserirla nell'album. La canzone \u00e8 stata cancellata in alcune delle successive riedizioni di \"Never Let Me Down\" in CD.\n\"Bang Bang\".\nQuando gli venne chiesto perch\u00e9 avesse scelto di includere nel disco il brano di Iggy Pop \"Bang Bang\" invece di scriverne magari uno insieme a lui, Bowie rifer\u00ec di considerare la canzone una delle migliori cose mai scritte dall'amico.\nAccoglienza critica.\nLe vendite iniziali dell'album (anche grazie al \"Glass Spider Tour\" che Bowie intraprese) furono molto forti ma calarono abbastanza rapidamente. Le reazioni della critica furono contrastanti. Nel 1987, \"Spin\" defin\u00ec l'album \"un ispirato e brillante lavoro artigianale\", ma nel 1989 un altro recensore della stessa rivista lo defin\u00ec \"deludente\". \"Rolling Stone\" parl\u00f2 del disco definendolo un \"diseguale pastiche a ruota libera di elementi di tutte le precedenti incarnazioni di Bowie\", \"sfocato\", e possibilmente \"il pi\u00f9 rumoroso e sciatto disco di Bowie di sempre\", concludendo poi chiamandolo un \"disastro totale\". Altri critici espressero buoni giudizi complessivi sul potenziale dei brani presenti sull'album, rovinati per\u00f2 da una produzione invadente e ridondante.\nInizialmente Bowie non fu d'accordo con le critiche all'album, affermando: \u00abHo inciso circa venti album nella mia carriera, e di gran lunga questo \u00e8 il mio terzo maggior successo. Quindi non posso dirmi deluso, inoltre, anche se \u00e8 un peccato che non sia riuscito cos\u00ec bene come avrebbe potuto essere... non sono cos\u00ec negativo riguardo a ci\u00f2. Per quello che mi riguarda, questo \u00e8 uno dei miei migliori lavori. Come ho gi\u00e0 detto. \"Never Let Down\" ha venduto molto bene. Quindi sono abbastanza felice\u00bb. Nonostante le critiche negative della stampa di settore, Bowie disse all'epoca di ritenere \"Never Let Me Down\" uno dei suoi album pi\u00f9 divertenti ed energici in molti anni."}
{"id": "2386514", "revid": "767487", "url": "https://it.wikipedia.org/wiki?curid=2386514", "title": "Casiguran (Sorsogon)", "text": "Casiguran \u00e8 una municipalit\u00e0 di Quarta classe delle Filippine, situata nella Provincia di Sorsogon, nella regione di Bicol.\nCasiguran \u00e8 formata da 25 baranggay:"}
{"id": "2386516", "revid": "35813", "url": "https://it.wikipedia.org/wiki?curid=2386516", "title": "Pierre Veuillot", "text": ""}
{"id": "2386518", "revid": "767487", "url": "https://it.wikipedia.org/wiki?curid=2386518", "title": "Gerard Walschap", "text": "Inizi\u00f2 la sua attivit\u00e0 come redattore di rivista, in particolare dal 1930 al 1940 della rivista \"Forum\". In questo decennio un po' alla volta si allontan\u00f2 dal Cattolicesimo e intraprese definitivamente la professione di scrittore.\nIl suo primo romanzo, \"Adelaide\", \u00e8 del 1929; seguito da \"Eric\" del 1931 e da \"Carla\", del 1933 a comporre una vivace trilogia ricca di temi umani nelle loro bellezze e nelle loro brutture trattati con fervido realismo.\nAnche \"Matrimonio\" del 1933 e \"Celibato\" del 1934 sono su questa falsariga.\nLa maturit\u00e0 artistica di Walschap si esprime alcuni anni dopo con \"Houtekiet\", del 1939, e \"Suor Virgilia\", del 1951, romanzi in cui domina una forte e spregiudicata critica nei riguardi della cultura contemporanea. Notevole anche \"Insurrezione nel Congo\", del 1953, sul problema, allora molto vivo, della colonizzazione e del razzismo."}
{"id": "2386520", "revid": "1452073", "url": "https://it.wikipedia.org/wiki?curid=2386520", "title": "Grande Maresciallo del Demonio", "text": ""}
{"id": "2386521", "revid": "110157", "url": "https://it.wikipedia.org/wiki?curid=2386521", "title": "Eisenberg (Pfalz)", "text": "Eisenberg (Pfalz) \u00e8 una citt\u00e0 di abitanti della Renania-Palatinato, in Germania.\n\u00c8 il centro maggiore, ma non il capoluogo, del circondario del Donnersberg, ed \u00e8 capoluogo della comunit\u00e0 amministrativa omonima.\nGeografia antropica.\nAlla citt\u00e0 di Eisenberg appartengono le frazioni (\"Ortsbezirk\") di Steinborn e Stauf; entrambe sono amministrate da un consiglio di frazione (\"Ortsbeirat\").\nAmministrazione.\nGemellaggi.\nEisenberg \u00e8 gemellata con:"}
{"id": "2386523", "revid": "290948", "url": "https://it.wikipedia.org/wiki?curid=2386523", "title": "Acido nitroclorico", "text": ""}
{"id": "2386524", "revid": "290948", "url": "https://it.wikipedia.org/wiki?curid=2386524", "title": "Acido nitromuriatico", "text": ""}
{"id": "2386525", "revid": "290948", "url": "https://it.wikipedia.org/wiki?curid=2386525", "title": "Acido idrocloronitrico", "text": ""}
{"id": "2386526", "revid": "17204", "url": "https://it.wikipedia.org/wiki?curid=2386526", "title": "Final Fantasy Mystic Quest", "text": ""}
{"id": "2386528", "revid": "1543377", "url": "https://it.wikipedia.org/wiki?curid=2386528", "title": "Galium verum", "text": "Il caglio zolfino (nome scientifico Galium verum ) \u00e8 una pianta erbacea, perenne, dai piccoli fiori gialli, appartenente alla famiglia delle Rubiaceae.\nSistematica.\nLa famiglia di appartenenza del \u201ccaglio zolfino\u201d (Rubiaceae) \u00e8 una famiglia vegetale abbastanza numerosa, organizzata in 550 generi per un totale di circa 9000 specie.\nIl genere di appartenenza (\"Galium\") \u00e8 mediamente numeroso e comprende circa 400 specie, diffuse soprattutto dai Tropici alle zone temperate (sia nord che sud) delle quali almeno una sessantina sono proprie della flora italiana.\nIl genere di questa scheda fa parte della trib\u00f9 delle \"Galieae\", piante erbacee con stipole sviluppate fino a confondersi con le foglie in verticilli posti ai nodi del fusto e con frutti diacheni, o secondo altri Autori a quella delle \"Rubieae\".\nIn particolare il \"Galium verum\" fa parte del \"Gruppo di Galium verum\" che comprende, oltre alla pianta di questa scheda, anche la specie \"Galium tunetanum\" Lam. - Caglio tunisino (con corolla pelosa anche esternamente e frutti irsuti).\nVariabilit\u00e0.\nQuesta pianta appartiene ad un genere difficile in quanto presenta una elevata variabilit\u00e0. Questo significa che la specie si presenta con molte varianti e ibridi. Nell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nNell'elenco che segue sono indicati alcuni ibridi interspecifici:\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLa specie che pi\u00f9 si avvicina a quella di questa scheda \u00e8 ovviamente quella appartenente al \"Gruppo di Galium verum\" (\"Galium tunetanum\"); ma altre specie sono confondibili con \"Galium verum\" come le piante di \"Galium lucidum\" All. specialmente nella variante a fiori giallastri.\nEtimologia.\nL'etimologia del nome generico (\"Galium\") ci riporta molto indietro nel tempo. Dai testi di Dioscoride Pedanio (Anazarbe in Cilicia, 40 circa - 90 circa), che fu un medico, botanico e farmacista greco antico che esercit\u00f2 a Roma ai tempi dell'imperatore Nerone, sappiamo che \u201cGalion\u201d, anticamente, era una pianta usata nella coagulazione del latte per ottenere il formaggio. In effetti \u201cGalium\u201d deriva dalla parola greca \u201cgala\u201d (=latte) alludendo cos\u00ec al fatto che alcune specie del genere \"Galium\" vengono utilizzate per cagliare il latte.\nL'epiteto specifico (\"verum\") indica che si tratta di una specie molto comune (= vera). \nIl binomio scientifico attualmente accettato (\"Galium verum\") \u00e8 stato proposto da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753. \nIn lingua tedesca questa pianta si chiama \"Echtes Labkraut\"; in francese si chiama \"Gaillet jaune\"; in inglese si chiama \"Lady's Bedstraw\" (\"pagliericcio di Nostra Signora\"), con riferimento alla leggenda che quest'erba sia stata usata come giaciglio per la mangiatoia di Betlemme.\nMorfologia.\nSi tratta di una pianta erbacea la cui altezza pu\u00f2 variare da 20 a 120\u00a0cm. La forma biologica della specie \u00e8 emicriptofita scaposa (H scap); ossia \u00e8 una pianta perennante con gemme poste al livello del suolo con fusto allungato e mediamente foglioso.\nRadici.\nLe radici sono secondarie da rizoma (in particolare si diramano dai nodi del rizoma).\nFusto.\nIl fusto \u00e8 eretto e ramoso a sezione tetragona (nella parte basale \u00e8 cilindrico); caratteristiche sono le quattro linee di peli, rivolti all'ins\u00f9, disposte lungo il fusto. La parte ipogea consiste in un bruno rizoma, mentre la base pu\u00f2 essere anche lignificata. La sua sezione \u00e8 caratterizzata dall'avere fasci conduttori collaterali. Durante la fase secca il fusto si annerisce. \nFoglie.\nLe foglie sono verticillate con 8 \u2013 12 strette lacinie a consistenza piuttosto coriacea. Ogni foglia ha una sola e prominente nervatura (carenatura) ed ha i margini riflessi; la pagina superiore \u00e8 di colore verde scuro e aspetto lucido, quella inferiore \u00e8 tomentosa. In realt\u00e0 queste foglie sono delle stipole con lamina uguale a delle normali foglie (le foglie vere sono soltanto quelle relative alle due ascelle fogliari che si diramano in posizioni opposte). In effetti tutte le piante del genere \"Galium\" sono caratterizzate dall'avere stipole \u201cinter-picciolari\u201d. Dimensione delle foglie: larghezza 1 \u2013 2\u00a0mm; lunghezza 15 \u2013 20\u00a0mm.\nInfiorescenza.\nL'infiorescenza \u00e8 racemosa sia terminale che ascellare; in tutti i casi la forma \u00e8 piramidale-ovoidale. A volte i racemi si presentano interrotti. Dimensione delle infiorescenze : 30\u00a0cm. Lunghezza dei peduncoli : 2 \u2013 3\u00a0cm.\nFiore.\nI fiori sono ermafroditi, attinomorfi, tetraciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo), tetrameri (calice e corolla formati da 4 elementi) e epigini. Sono inoltre piccoli e molto uguali tra di loro, pedicellati ma senza bratteole. Alla sera e prima della pioggia profumano molto. Sono proterandri (gli organi maschili maturano prima di quelli femminile per evitare una eccessiva autoimpollinazione). Dimensione dei pedicelli : 3 \u2013 5\u00a0mm. \nFrutti.\nIl frutto che si origina dall'ovario \u00e8 unico, secco e appena peloso; \u00e8 indeiscente ed \u00e8 formato da due lobi, ognuno contenente un seme (frutto di tipo bi-mericarpico). Il frutto \u00e8 visibile dall'esterno (e non avvolto come in altri generi della stessa famiglia) ed \u00e8 di colore bruno. Dimensione del frutto: 1 \u2013 1,5\u00a0mm.\nUsi.\nFarmacia.\nL'\u201derba zolfina\u201d ha propriet\u00e0 terapeutiche contro le verruche, ed \u00e8 inoltre vulneraria (guarisce le ferite), astringente (limita la secrezione dei liquidi), diuretica (facilita il rilascio dell'urina), antispasmodica (attenua gli spasmi muscolari, e rilassa anche il sistema nervoso) e sedativa (calma stati nervosi o dolorosi in eccesso).\nCucina.\nDal gambo fuoriesce un liquido bianco, questo viene usato come enzima (la fitochimasi) per la coagulazione del latte nella produzione di formaggi..\nIn alcune zone si usano i frutti come il caff\u00e8 (il seme pu\u00f2 essere tostato con le stesse procedure del caff\u00e8) e con le parti aeree della pianta (le cime fiorite) si fanno delle bevande. L'infuso di caglio zolfino viene utilizzato anche in alcuni liquori e amari digestivi.\nIndustria.\nDal rizoma e dai fiori si ottengono delle sostanze coloranti (rispettivamente rosso e giallo se bolliti con allume). Si possono ottenere anche repellenti.\nGiardinaggio.\nSono piante frequentemente usate nel giardinaggio rustico o roccioso in quanto possono creare delle gradevoli macchie colorate sia per bordure che siepi. Devono essere sistemate in un suolo umido e non in posizione completamente soleggiata con suoli sciolti e lievemente acidi. \u00c8 considerata pianta invasiva. Il seme deve essere seminato in tarda estate, mentre la divisione pu\u00f2 essere fatta in primavera.\nAltri usi.\nIn passato questa pianta \u00e8 stata usata per vari scopi, ad esempio per riempire i materassi con le parti essiccate, oppure per allontanare gli insetti (sembra che uccida le pulci)."}
{"id": "2386530", "revid": "110157", "url": "https://it.wikipedia.org/wiki?curid=2386530", "title": "HIM International Music", "text": "La HIM International Music (cinese tradizionale: \u83ef\u7814\u570b\u969b\u97f3\u6a02\u80a1\u4efd\u6709\u9650\u516c\u53f8; cinese semplificato: \u534e\u7814\u56fd\u9645\u97f3\u4e50\u80a1\u4efd\u6709\u9650\u516c\u53f8; pinyin: Hu\u00e1 Y\u00e1n Gu\u00f3j\u00ec Y\u012bnyu\u00e8 G\u01d4f\u0113ny\u01d2uxi\u00e0ng\u014dngs\u012b) \u00e8 un'etichetta discografica taiwanese che \u00e8 stata fondata nel 1999.\nStoria.\nLa HIM International Music all'inizio era divisa in due etichette differenti, la Grand Music e la Tiger Music. La Grand Music aveva sotto contratto un certo numero di artisti di successo. Yuan Wei-jen ha pubblicato il suo primo album con la Grand Music, ed \u00e8 stato nominato come Miglior Artista Mandarino al dodicesimo Golden Melody Awards. Poco dopo la nomination, Yuan ha interrotto la carriera da solista ed ha iniziato a produrre gli album degli artisti della HIM International, carriera che ha portato avanti fino al 2004. Dopo le promozioni per la loro raccolta di singoli finita nel 2000, la band taiwanese Power Station si \u00e8 unita alla Grand Music. In agosto, la Grand Music ha organizzato una Competizione Universale per il Talento e per la Bellezza. Le finali sono state trasmesse sul canale \"TV Citizen\" della televisione cinese; la vincitrice \u00e8 stata Selina Ren. La Grand Music ha selezionato come finaliste anche Ella Chen e Hebe Tien; alla fine le tre ragazze sono state messe insieme in un gruppo dal nome S.H.E. Il primo ottobre del 2000, la Grand Music ha sub\u00ecto un cambio di nome ed \u00e8 diventata la HIM International Music. Il 16 maggio 2002, la Tiger Music \u00e8 diventata la HIM Music Publishing, che lavora sotto la supervisione della HIM International Music."}
{"id": "2386531", "revid": "1305772", "url": "https://it.wikipedia.org/wiki?curid=2386531", "title": "Isaac Myers", "text": "La citt\u00e0 non offriva l'accesso alle scuole per i neri, cos\u00ec Myers ricevette un'istruzione di base dal reverendo John Fortie, al termine della quale inizi\u00f2 a lavorare come apprendista da un calafatore nero di nome James Jackson, uno dei pi\u00f9 affermati della zona.\nNel 1860 lasci\u00f2 quel lavoro e fece il facchino e l'addetto alle spedizioni per un grossista fino al 1865, anno in cui ritorn\u00f2 a lavorare in un cantiere navale.\nNel 1865 i lavoratori bianchi organizzarono uno sciopero nei cantieri navali contro gli operai neri in modo da spingere i proprietari a licenziarli per far posto al numero sempre maggiore di bianchi che speravano di trovare un lavoro a Baltimora. Myers fu uno dei molti che cercarono un modo per evitare i licenziamenti dei neri nel settore cantieristico, ma almeno in mille persero il lavoro. Nello stesso anno Entr\u00f2 in un gruppo di investitori sia bianchi che neri che, raccolti diecimila dollari, nel 1866 acquist\u00f2 la Chespeake Marine Railway and Dry Dock Company. La compagnia assunse migliaia di calafatori, sia bianchi che neri, da tutta la citt\u00e0, arrivando a pagarli tre dollari al giorno. La compagnia stipul\u00f2 alcuni contratti con il governo e pag\u00f2 i propri debiti in cinque anni.\nLa Chesapeake Marine Railway and Dry Dock Company rimase attiva fino al 1888; Myers consent\u00ec la formazione di una grande quantit\u00e0 di organizzazioni dei lavoratori, con la speranza che gli operai dei cantieri si organizzassero in sindacati. Nel 1868 divenne il presidente della Colored Caulker's Trades Union Society of Baltimore.\nNel 1869 la National Labor Union apr\u00ec le proprie conferenze ai neri. Quell'anno Myers venne invitato a parlare in una conferenza assieme ad altri nove neri; poco dopo la conferenza venne eletto primo presidente della Colored National Labor Union. La CLNU venne sciolta poco dopo a causa della depressione e della creazione di altri sindacati che permettevano l'accesso agli afroamericani, come la Knights of Labor.\nMyers prese le redini della Colored Men\u2019s Progressive and Cooperative Union; lo scopo era di favorire l'accesso ai lavoratori neri ai sindacati bianchi di Baltimora. Il sindacato cercava anche di incoraggiare l'apprendistato per i giovani uomini neri. Myers era anche un membro della Colored Businessmen\u2019s Association and the Colored Building e della Loan Association."}
{"id": "2386533", "revid": "339392", "url": "https://it.wikipedia.org/wiki?curid=2386533", "title": "Mazinga &amp; Goldrake", "text": ""}
{"id": "2386541", "revid": "117126390", "url": "https://it.wikipedia.org/wiki?curid=2386541", "title": "Oliviero Icardi", "text": "Carriera.\nClub.\nHa esordito in Serie A con la maglia del il 10 novembre 1935 in Palermo- (0-1).\nIl 22 dicembre successivo realizz\u00f2 il suo primo goal in maglia rosanero nella partita vinta per 2-0 contro la Associazione Calcio Sampierdarenese. Conclude la sua prima stagione in Italia con 11 presenze in campionato ed una in Coppa Italia.\nNella stagione successiva, in Serie B, si sblocca il 17 gennaio contro l\u2019 (1-0).\nIl 14 febbraio realizza cinque goal nel match vinto per 6-0 contro la , il 21 febbraio realizza una tripletta contro il (5-0 finale).\nIl 9 maggio realizza quattro goal contro il (8-2), concludendo la stagione con 17 goal in 17 presenze.\nTorna a Palermo nel campionato 1939/1940, realizzando 5 goal in 26 presenze.\nIn totale in rosanero ha collezionato 57 presenze tra campionato e coppe, realizzando complessivamente 23 goal; 22 dei quali in Serie B (in 43 partite).\nHa giocato in massima serie anche con la maglia del .\nNazionale.\nNella nazionale uruguaiana gioc\u00f2 una volta, nell'amichevole del 14 dicembre 1933 contro l'Argentina."}
{"id": "2386545", "revid": "38120", "url": "https://it.wikipedia.org/wiki?curid=2386545", "title": "Imperatore delle Tenebre", "text": ""}
{"id": "2386546", "revid": "287204", "url": "https://it.wikipedia.org/wiki?curid=2386546", "title": "Aculeola nigra", "text": "Il pescecane dentiuncinati (\"Aculeola nigra\" ) \u00e8 un piccolo pescecane poco conosciuto, unico membro del genere \"Aculeola\".\nL'esemplare tipo \u00e8 conservato al Museo Nazionale di Storia Naturale di Santiago (Cile).\nCaratteristiche fisiche.\nHa il rostro appiattito e smussato, occhi molto grandi, piuttosto distanti dalla prima fessura branchiale, piccole spine scanalate sul dorso, una prima pinna dorsale situata a met\u00e0 strada tra quelle pettorali e pelviche e una pinna caudale larga. \u00c8 di colore nero e raggiunge al massimo una lunghezza di 60 cm.\nDistribuzione.\nVive nel Pacifico sud-orientale, lungo le coste sudamericane, dal Per\u00f9 al Cile centrale.\nBiologia e habitat.\nSebbene sia piuttosto comune, non conosciamo molto sulle abitudini di questa creatura che vive a profondit\u00e0 di 110-560 m. \u00c8 ovoviviparo e partorisce cucciolate di almeno 3 piccoli. Si nutre probabilmente di pesci ossei e invertebrati.\nBiologia.\nLa specie \u00e8 ovovivipara, con almeno 3 piccoli per volta."}
{"id": "2386548", "revid": "386131", "url": "https://it.wikipedia.org/wiki?curid=2386548", "title": "Aculeola", "text": ""}
{"id": "2386549", "revid": "1543377", "url": "https://it.wikipedia.org/wiki?curid=2386549", "title": "Something", "text": "Something \u00e8 un brano musicale dei Beatles, composto da George Harrison nel 1969. Fu inclusa nell'album \"Abbey Road\" e fu la prima canzone scritta da Harrison ad apparire sul lato A di un singolo dei Beatles. Fu anche uno dei primi singoli dei Beatles a contenere tracce gi\u00e0 disponibili in un album long playing (LP), con \"Something\" e \"Come Together\" entrambe gi\u00e0 apparse su \"Abbey Road\". \"Something\" fu l'unico brano dei Beatles scritto da George Harrison a raggiungere la vetta delle classifiche americane.\nJohn Lennon e Paul McCartney, i principali compositori della band, elogiarono \"Something\" come una tra le migliori canzoni che Harrison avesse mai scritto, o che il gruppo avesse mai offerto; Lennon dichiar\u00f2 persino che era la \u00abcanzone migliore presente su \"Abbey Road\"\u00bb, mentre McCartney la considera tuttora \u00abla miglior canzone di Harrison in assoluto\u00bb. Oltre al buon successo di critica, il singolo ottenne anche un riscontro commerciale enorme, piazzandosi al primo posto della Billboard Hot 100 negli Stati Uniti, in Canada per quattro settimane, al secondo in Norvegia ed entrando nella Top 10 del Regno Unito. La canzone fu reinterpretata da oltre 150 artisti tra cui Elvis Presley, Shirley Bassey, Frank Sinatra, Ray Charles, Bob Dylan, Tony Bennett, James Brown, Julio Iglesias, Eric Clapton, Joe Cocker e Sarah Vaughan ed \u00e8 la canzone dei Beatles con pi\u00f9 \"cover\" dopo \"Yesterday\". Harrison disse che, tra tutte le reinterpretazioni, la sua preferita era quella di James Brown, che peraltro aveva nel suo jukebox personale.\nIl brano.\nComposizione.\nNel 1968, durante la registrazione di \"The Beatles\" (meglio conosciuto come \"White Album\" o \"Album Bianco\"), Harrison cominci\u00f2 a lavorare su una canzone che divenne nota come \"Something\". La prima strofa della canzone fu tratta dal titolo di una canzone totalmente differente di James Taylor, che incideva per la Apple, l'etichetta discografica fondata dai Beatles, intitolata \"Something in the Way She Moves\" e fu utilizzata come riempitivo, mentre si stava sviluppando la melodia. Il secondo verso della canzone, \"\u00abAttracts me like no other lover\u00bb\", fu l'ultimo ad essere scritto; durante la registrazione di \"Something\", Harrison altern\u00f2 l'uso di due frasi: \"\u00abAttracts me like a cauliflower\u00bb\" e \"\u00abAttracts me like a pomegranate\u00bb\".\nHarrison sulla nascita della canzone dichiar\u00f2: \u00abAvevo un momento libero mentre Paul stava facendo qualche sovraincisione, cos\u00ec me ne andai in una stanza vuota ed iniziai a scrivere. Questo \u00e8 tutto quel che feci, eccetto per la sezione mediana, che richiese un po' pi\u00f9 di tempo. Non fin\u00ec sul \"White Album\" perch\u00e9 avevamo gi\u00e0 finito le altre tracce\u00bb. Un nastro demo della canzone con la versione iniziale di Harrison \u00e8 stato incluso nell\"'Anthology 3\" del 1996.\nMolti pensano che l'ispirazione di Harrison per la composizione di \"Something\" sia da ricondurre a Pattie Boyd, all'epoca sua moglie. Pattie, nella sua autobiografia del 2007, \"Wonderful Tonight\", conferm\u00f2: \u00abMi disse, come un dato di fatto, che l'aveva scritta per me.\u00bb\nTuttavia Harrison cit\u00f2 altre fonti di ispirazione. In un'intervista del 1996, alla domanda se il brano fosse su Pattie rispose: \u00abBe' no, non la scrissi con lei in mente. Composi il brano, e poi qualcuno mise insieme un video: quel che fecero fu semplicemente riprendere qualche immagine di me e Pattie, Paul e Linda, Ringo e Maureen, e John &amp; Yoko, e cos\u00ec ebbero un piccolo video per accompagnare la canzone. Quindi, tutti da allora pensarono che avessi scritto \"Something\" per Pattie, ma quando la scrissi in realt\u00e0 stavo pensando a Ray Charles!\u00bb.\nL'intenzione iniziale di Harrison era stata quella di offrire il brano a Jackie Lomax, che aveva gi\u00e0 eseguito in precedenza un'altra composizione di Harrison, \"Sour Milk Sea\". Invece la canzone fu data a Joe Cocker (che poco tempo prima aveva inciso una magistrale reinterpretazione di \"With a Little Help from My Friends\" dei Beatles); la sua versione fu pubblicata due mesi prima di quella ufficiale dei Beatles. Durante le \"Get Back/Let It Be Sessions\", Harrison aveva inizialmente considerato l'idea di proporre \"Something\" ma poi cambi\u00f2 idea, per paura che il particolare momento di tensione attraversato dal gruppo all'epoca non consentisse di dedicare al brano un'attenzione adeguata, dato che anche un primo brano proposto in precedenza, \"Old Brown Shoe\", non aveva particolarmente entusiasmato il resto della band. Fu solo durante le sedute di registrazione per l'album \"Abbey Road\" che i Beatles iniziarono seriamente a lavorare su \"Something\".\nRegistrazione e produzione.\n\"Something\" fu registrata durante le sessioni in studio per l'album \"Abbey Road\". Furono impiegati 52 take in due periodi distinti: nella prima sessione del 25 febbraio 1969, giorno del ventiseiesimo compleanno di Harrison, fu registrato un nastro demo, seguito da altri 13 provini il 16 aprile seguente. La seconda sessione coinvolse 39 take: inizi\u00f2 il 2 maggio 1969, quando le parti principali della canzone erano state ultimate in 36 take, e termin\u00f2 il 15 agosto 1969, dopo svariati giorni di sovraincisioni.\nI Beatles si approcciarono alle sessioni di registrazione per l'album \"Abbey Road\" con un senso di disciplina e collaborazione che era stato a lungo latitante durante le sessioni del \"White Album\" e di \"Let It Be\". Avendo temporaneamente lasciato il gruppo nel gennaio 1969 in parte a causa delle critiche di McCartney sul suo modo di suonare, Harrison mise in mostra una grande capacit\u00e0 di esprimere in modo chiaro ed efficace la propria posizione all'interno della band, in particolare mentre si stava lavorando a sue composizioni come \"Something\" e \"Here Comes the Sun\". In aggiunta, come Lennon &amp; McCartney, anche il produttore George Martin aveva iniziato ad apprezzare pienamente George Harrison come autore, e successivamente disse: \u00abMi resi conto che aveva un grande talento quando arriv\u00f2 con \"Here Comes the Sun\". Ma quando port\u00f2 \"Something\", fu qualcosa di diverso... Era un lavoro magnifico \u2013 e cos\u00ec semplice\u00bb.\nIl gruppo incise una versione iniziale di \"Something\" il 16 aprile prima che Harrison decidesse di rifare la canzone, con una nuova traccia base per la quale torn\u00f2 in studio a Abbey Road il 2 maggio. La formazione era la seguente: Harrison alla chitarra ritmica trattata con effetto Leslie, Lennon al piano, McCartney al basso, Ringo Starr alla batteria, e Billy Preston all'organo Hammond. Il 5 maggio, agli Olympic Sound Studios, McCartney ri-registr\u00f2 la sua parte di basso e Harrison aggiunse la chitarra solista. A questo punto, la canzone durava circa otto minuti, a causa dell'inclusione di una lunga coda strumentale suonata da Lennon al piano.\nDopo una pausa, la band torn\u00f2 a lavorare su \"Something\" l'11 luglio, quando Harrison sovraincise una traccia vocale provvisoria. Con un primo missaggio, venne tagliata gran parte della coda strumentale, insieme a quasi tutta la parte di piano di Lennon. Il pianoforte \u00e8 udibile solo nel middle eight nella versione finale.\nDopo un secondo missaggio, anche la restante parte della coda strumentale venne eliminata dalla traccia; il 15 agosto fu aggiunta l'orchestrazione arrangiata da Martin, mentre Harrison, nello studio adiacente, ri-registr\u00f2 la voce solista e la sua chitarra dal vivo.\nPubblicazione.\nLa Apple Records pubblic\u00f2 \"Abbey Road\" il 26 settembre 1969, con \"Something\" inclusa come seconda traccia della prima facciata dell'album, dopo \"Come Together\" di Lennon. John considerava \"Something\" la migliore canzone sull'album. Sapendo che \"Old Brown Shoe\", sempre di Harrison, era stata scelta come B-side per il singolo dei Beatles \"The Ballad of John and Yoko\", Lennon fece pressioni su Allen Klein affinch\u00e9 \"Something\" fosse pubblicata come singolo estratto da \"Abbey Road\". Insieme a \"Come Together\" come doppio lato A, il 45 giri venne pubblicato il 6 ottobre negli Stati Uniti (Apple 2654) e il 31 ottobre in Gran Bretagna (Apple R5814).\nLa pubblicazione segn\u00f2 la prima volta nella quale a una composizione di George Harrison fu riservato il lato A di un singolo dei Beatles.\nAnche se l'impatto del singolo fu leggermente smorzato dal successo dell'album collegato, \"Something\" / \"Come Together\" fu certificato disco d'oro dalla Recording Industry Association of America (RIAA) il 27 ottobre. Durante la permanenza del singolo nella classifica di \"Billboard\" negli Stati Uniti, \"Something\" raggiunse la terza posizione fino a quando la rivista modific\u00f2 la procedura di conteggio delle vendite per ciascuna canzone; a seguito di questo cambiamento il 29 novembre, il 45 giri raggiunse la vetta della \"Billboard\" Hot 100,&lt;ref name=\"Mapes/BB\"&gt;&lt;/ref&gt; per una settimana. \"Come Together\" / \"Something\" divenne il diciottesimo singolo dei Beatles arrivato al numero 1 di \"Billboard\", sorpassando il record di Elvis Presley, fermo a diciassette. Nelle altre classifiche statunitensi, \"Record World\" indic\u00f2 \"Something\" / \"Come Together\" in prima posizione per due settimane e \"Come Together\" / \"Something\", sempre al n. 1, per le restanti tre settimane mentre \"Cash Box\", che continuava a conteggiare ogni canzone separatamente, indic\u00f2 \"Something\" al numero 2 e \"Come Together\" al numero 1 per tre settimane di fila.\n\"Something\" fu numero 1 anche in Canada (per cinque settimane), Australia (cinque settimane), Germania Ovest (due settimane), Nuova Zelanda e Singapore. Nel Regno Unito il 45 giri raggiunse la quarta posizione in classifica.\nIl 17 febbraio 1999, \"Something\" venne certificata doppio disco di platino dalla RIAA.\nVideo promozionale.\nIl celebre video promozionale di \"Something\", che ritrae i membri dei Beatles con le relative mogli/compagne dell'epoca, venne girato poco tempo dopo lo scioglimento del gruppo. Il film \u00e8 costituito da singole sequenze girate in tempi e posti diversi, che ritraggono singolarmente i membri dei Beatles con le loro compagne, montate insieme in un secondo momento. Il video venne diretto da Neil Aspinall.\nCover.\nCon oltre 150 versioni, \"Something\" \u00e8 la seconda canzone pi\u00f9 reinterpretata dei Beatles dopo \"Yesterday\". Inizi\u00f2 ad essere oggetto di \"cover\" da parte di altri artisti immediatamente dopo la sua pubblicazione sull'album \"Abbey Road\" nel 1969. Lena Horne ne incise una \"cover\" gi\u00e0 nel novembre 1969 per inserirla nel suo album in collaborazione con Gabor Szabo, \"Lena and Gabor\". Altre versioni che ben presto si aggiunsero furono quelle date da Elvis Presley (che incluse la canzone nel suo speciale TV \"Aloha from Hawaii\" e nell'album da esso tratto \"\"), Frank Sinatra, The O'Jays, James Brown, Smokey Robinson e Ray Charles.\nFrank Sinatra rimase particolarmente impressionato da \"Something\", e la presentava dicendo: \"\u00e8 una delle migliori canzoni d'amore scritte negli ultimi 50 o 100 anni\" e fece presente che pur essendo una canzone d'amore, nel testo, la classica frase \"io ti amo\" non c'\u00e8. Oltre ad aver eseguito \"Something\" in concerto numerose volte, Sinatra registr\u00f2 il brano in due occasioni: la prima, alla fine anni sessanta, come singolo per la Reprise Records (versione che apparve sull'album \"Frank Sinatra's Greatest Hits, Vol. 2\"), e nel 1980 per l'album triplo \"Trilogy: Past Present Future\". Durante le esibizioni dal vivo, si racconta che il cantante spesso introducesse \"Something\" indicandola erroneamente come una composizione di Lennon/McCartney. Solo nel 1978 prese a citare correttamente Harrison come autore del brano.\nUn'altra versione di successo fu quella di Shirley Bassey, pubblicata nel 1970 come singolo. La canzone fu il suo maggiore successo in Gran Bretagna in diversi anni, raggiungendo la posizione numero 4 e restando in classifica per 22 settimane. La versione raggiunse anche la posizione numero 6 della classifica US AC Chart negli Stati Uniti.\nNel 2002, dopo la morte di Harrison, Paul McCartney esegu\u00ec la canzone suonando l'ukulele (uno degli strumenti amati da Harrison) durante i suoi tour \"Back in the US\" e \"Back in the World\". McCartney e Eric Clapton eseguirono \"Something\" al \"Concert for George\" il 30 novembre 2002, performance che ricevette una nomination ai Grammy Award per la Best Pop Collaboration with Vocals. \"Something\" fu anche eseguita come tributo a Harrison da McCartney nel 2008 al Liverpool Sound Concert, in una versione simile a quella del Concert for George: introduzione in solitudine accompagnata dall'ukulele, e dopo il bridge, raggiunto dal resto della band per concludere la canzone. Anche Bob Dylan, in qualche occasione, suon\u00f2 la canzone dal vivo come omaggio a Harrison dopo la sua scomparsa."}
{"id": "2386550", "revid": "857138", "url": "https://it.wikipedia.org/wiki?curid=2386550", "title": "Rainbow Six", "text": ""}
{"id": "2386552", "revid": "1186766", "url": "https://it.wikipedia.org/wiki?curid=2386552", "title": "Melzi D'Eril", "text": ""}
{"id": "2386553", "revid": "287204", "url": "https://it.wikipedia.org/wiki?curid=2386553", "title": "Zuril", "text": "Il \u00e8 un personaggio del cartone animato \"UFO Robot Goldrake\", creato dallo sceneggiatore G\u014d Nagai.\nBiografia del personaggio.\nMinistro delle Scienze su Vega, Zuril, originario di Zuri, pianeta alleato, prende il posto di Hydargos dopo la morte di quest'ultimo nella lotta contro Goldrake (Grendizer), il robot pilotato da Actarus (Duke Fleed) per la difesa della Terra. La sua presenza inizialmente \u00e8 mal tollerata da Gandal, dato che Re Vega non ha posto il nuovo ufficiale sotto le sue dipendenze ma ha conferito a entrambi lo stesso grado. Zuril e Gandal spesso si ostacolano reciprocamente, fino a che Vega, stanco dei loro insuccessi, decide di esautorarli favorendo l'ingresso del Ministro della Difesa Dantes. Ci\u00f2 spinge i due a porre fine ai contrasti: da qui la pianificazione di un complotto che porter\u00e0 all'eliminazione fisica del nuovo comandante. Nell'episodio 72 (\"Goldrake... addio?\"), Duke abbatte l'ammiraglia di Zuril, che sopravvive all'esplosione, pur restando gravemente ferito: con le poche forze rimastegli, Zuril riesce ad avvicinarsi di soppiatto al principe di Fleed per cercare di ucciderlo, ma viene scoperto da Koji Kabuto, che pone fine alla sua vita sparandogli con un'arma a raggi.\nCarattere e personalit\u00e0.\nContrariamente a Gandal e Hydargos, che privilegiano l'uso della forza bruta per cercare di sconfiggere Goldrake, Zuril ha un approccio basato sull'elaborazione e sulla strategia, frutto delle sue formidabili conoscenze scientifiche (da lui racchiuse in un microcomputer installato nel suo occhio sinistro). I suoi sofisticatissimi piani falliscono molto spesso a causa dell'intromissione dell'impaziente Gandal (come nell'episodio 40, \"Fiamme negli abissi\").\nZuril, che per lungo tempo appare come un individuo freddo e privo di scrupoli, mostra insospettabili lati sentimentali sul finire della serie. Si scopre infatti che \u00e8 rimasto vedovo presto e ha allevato da solo l'amatissimo figlio Zuril Junior, divenuto poi ufficiale dell'esercito veghiano; altrettanto sorprendente in Zuril il suo desiderio di risposarsi nientemeno che con Rubina, la figlia del Grande Vega, che egli veramente ama, senza dunque essere mosso da ambizioni di potere. Alla notizia della tragica fine del figlio, perito sul suo mostro veghiano in un attacco contro Goldrake, Zuril sar\u00e0 travolto dalla disperazione (\"Tu sei mio figlio, il mio amato figlio!\", aveva detto a Zuril Junior nel loro ultimo colloquio) finendo poi per impazzire dopo essersi reso conto che Rubina ama il suo nemico Duke Fleed.\nAltre apparizioni.\nZuril compare anche nella versione manga di UFO Robot Goldrake, iniziata prima dell'anime. Qui il Ministro delle Scienze, pur essendo un esecutore del volere di Re Vega, si distingue notevolmente tra gli invasori per la crudezza delle sue strategie volte a sterminare i terrestri, che lui vede come niente di pi\u00f9 che parassiti che consumano il pianeta azzurro."}
{"id": "2386554", "revid": "486946", "url": "https://it.wikipedia.org/wiki?curid=2386554", "title": "Melzi D'Eryl", "text": ""}
{"id": "2386557", "revid": "339392", "url": "https://it.wikipedia.org/wiki?curid=2386557", "title": "Sir Benjamin Hall", "text": ""}
{"id": "2386561", "revid": "290948", "url": "https://it.wikipedia.org/wiki?curid=2386561", "title": "Effetto venturi", "text": ""}
{"id": "2386563", "revid": "729019", "url": "https://it.wikipedia.org/wiki?curid=2386563", "title": "Campionato sudamericano di pallavolo maschile 1962", "text": "Il V campionato sudamericano di pallavolo maschile si \u00e8 svolto nel 1962 a Santiago, in Cile. Al torneo hanno partecipato 7 squadre nazionali sudamericane e la vittoria finale \u00e8 andata per la quinta volta consecutiva al Brasile.\nPodio.\nCampione.\nBrasile(Quinto titolo)\nSecondo posto.\nArgentina\nTerzo posto.\nVenezuela"}
{"id": "2386564", "revid": "24178997", "url": "https://it.wikipedia.org/wiki?curid=2386564", "title": "Westminster Cathedral", "text": ""}
{"id": "2386565", "revid": "599013", "url": "https://it.wikipedia.org/wiki?curid=2386565", "title": "Giuseppe Moncada", "text": "Carriera.\nHa esordito in Serie A con la maglia del il 26 maggio 1935 in Palermo- (2-1)."}
{"id": "2386566", "revid": "184755", "url": "https://it.wikipedia.org/wiki?curid=2386566", "title": "Boss (Mazinga)", "text": ""}
{"id": "2386567", "revid": "124123", "url": "https://it.wikipedia.org/wiki?curid=2386567", "title": "Wang Meng (pittore)", "text": "Il suo zi era Sh\u016bm\u00edng (\u53d4\u660e), i suoi hao erano invece Hu\u00e1ngh\u00e8 Sh\u0101nqi\u00e1o (\u9ec3\u9db4\u5c71\u6a35) e Xi\u0101nggu\u0101ng J\u016bsh\u00ec (\u9999\u5149\u5c45\u58eb).\nEra il pi\u00f9 giovane dei \"Quattro Grandi Maestri\" Yuan, nipote di Zhao Mengfu. I Quattro Grandi notoriamente si rifiutarono di servire i sovrani mongoli del loro Paese. A differenze dei celebri pittori precedenti, questi artisti realizzarono le loro opere sulla carta invece che sulla seta, un'indicazione dell'importanza che loro davano al tocco calligrafico del pennello sulla carta. Dipingevano esclusivamente paesaggi, considerandoli la chiave visibile alla realt\u00e0 invisibile.\nWang Meng era il pi\u00f9 giovane del gruppo e il meno famoso. Ci\u00f2 malgrado, il suo stile influenz\u00f2 molto la pittura cinese a venire. A differenza dello stile relativamente sobrio dei suoi compatrioti, depone le sue pennellate filamentose (\"peli di bue\") una sull'altra producedo cos\u00ec masse consistenti all'interno di paeaggi dinamici in cui il colore e l'inchiostro contribuiscono insieme alla realizzazione di ciascun dettaglio. Molti artisti dei secoli successivi alla morte di Wang Meng furono influenzati dalle sue opere, come Dong Qichang.\nPittore di paesaggi, suoi modelli artistici furono Wang Wei, maestro del periodo della dinastia Tang, e Juran e Dong Yuan, maestri della dinastia Song. \nEra prefetto di Tai'an, nella provincia dello Shandong, fu coinvolto in una congiura del ministro Hu Weiyung e nonostante la sua posizione di alto funzionario, venne messo in carcere, dove mor\u00ec vari anni dopo.\nA quei tempi molti funzionari cinesi coltivavano anche varie arti, in particolare Wang Meng segu\u00ec lo stile detto \"w\u00e9n r\u00e9n hu\u00e0\" (, \"pittura dei letterati\").\nLe sue opere su rotolo pi\u00f9 famose pervenuteci sono: \"Alte montagne\", \"Abitazioni nella foresta\", \"Montagne d'autunno\" ed \"Eremitaggio sul Monte\". Nel 2001, un dipinto poco conosciuto proveniente da una collezione privata, intitolato \"Nuovo insediamento di Zhichuan\", fu venduto per 402,5 milioni di yuan ad un'asta di arte."}
{"id": "2386569", "revid": "1762097", "url": "https://it.wikipedia.org/wiki?curid=2386569", "title": "Piramide alimentare (dietetica umana)", "text": "La piramide alimentare \u00e8 un grafico che invita la popolazione a seguire i consigli dietetici proposti da un organismo o una societ\u00e0 qualificata in materia di salute. Per interpretarla, si parte dal presupposto che gli alimenti situati al vertice della piramide sono quelli che dovrebbero essere consumati in piccole quantit\u00e0 e, di conseguenza, gli alimenti posti nella parte bassa sono quelli che bisogna consumare con pi\u00f9 frequenza e in quantit\u00e0 maggiori.\nDescrizione.\nLa piramide alimentare venne ideata dal dipartimento statunitense dell'Agricoltura nel 1992 (figura 1), e fu rivisitata e attualizzata nel 2006 con modifiche importanti (figura 2). Nella versione iniziale, uscita con la \"Guida dietetica per gli americani\", la piramide era strutturata orizzontalmente, gli alimenti erano classificati nei seguenti gruppi:\nNella nuova piramide, basata sulla \"Guida dietetica per gli statunitensi\", sono stati conservati i sei gruppi d'alimenti, ma sono state rimpiazzate le strisce orizzontali con sei verticali di colori differenti, ossia: \nBench\u00e9 questa nuova piramide abbia migliorato certe limitazioni della piramide originale (si fa una distinzione tra i grassi buoni e quelli meno raccomandabili e si invita al consumo della carne magra anzich\u00e9 di quella rossa) non \u00e8 comunque esente da inconvenienti nel suo uso quotidiano.\nIn altri paesi si \u00e8 conservata la struttura della vecchia piramide per il disegno di una piramide alimentare adattata al contesto nazionale: in Spagna sono stati proposti diversi modelli di piramide alimentare oltre al modello tradizionale. Per esempio, la piramide \u00e8 divisa in due grandi settori: in alto sono raggruppati gli alimenti consumati occasionalmente, e in basso gli alimenti di consumo quotidiano o settimanale.\nLa piramide alimentare \u00e8 stata adattata a diversi tipi di regimi alimentari, come la dieta mediterranea o la piramide del regime vegetariano."}
{"id": "2386572", "revid": "183483", "url": "https://it.wikipedia.org/wiki?curid=2386572", "title": "Complesso nebuloso molecolare del Toro", "text": ""}
{"id": "2386574", "revid": "38120", "url": "https://it.wikipedia.org/wiki?curid=2386574", "title": "Lady Gandal", "text": ""}
{"id": "2386575", "revid": "911622", "url": "https://it.wikipedia.org/wiki?curid=2386575", "title": "Luiz Adriano", "text": "Caratteristiche tecniche.\nLe caratteristiche dell'attaccante sono da vera e propria prima punta. Non troppo spettacolare, ma dal rendimento sicuro, ha una buona tecnica individuale e gode di una discreta freddezza sotto porta. Molto bravo spalle alla porta, essendo in grado di sfruttare molto bene la sua stazza fisica per prendere posizione e poter giocare di sponda con i compagni.\nCarriera.\nClub.\nInternacional.\nIl momento pi\u00f9 importante della carriera di Luiz Adriano, pur essendo un giovane di buone qualit\u00e0, arriv\u00f2 nel dicembre del 2006, quando vinse con la maglia dell'Internacional la Coppa del Mondo per Club battendo in finale il pi\u00f9 quotato Barcellona. Vest\u00ec un ruolo fondamentale soprattutto nella semifinale del torneo, quando segn\u00f2 al 72' la rete che decret\u00f2 la qualificazione diretta alla finale ai danni del Al-Ahly (la partita termin\u00f2 con il risultato di 2-1).\nShakhtar Donetsk.\nIl 2 marzo 2007 la squadra ucraina dello Shakhtar Donetsk riesce ad acquistarne l'intero cartellino per una cifra pari a circa 3 milioni di euro. Con la sua nuova squadra ha subito vinto il titolo nazionale, mentre l'anno successivo ha conquistato la Coppa UEFA; proprio in quest'ultima competizione si \u00e8 reso protagonista nella finale, segnando il gol del momentaneo vantaggio contro i tedeschi del .\nIl 20 novembre 2012 segna un gol controverso, in occasione della partita contro il Football Club Nordsj\u00e6lland in trasferta: il pallone che Willian cerca di restituire alla squadra di casa, viene intercettato dal brasiliano che segna il gol del momentaneo 1-1. Questo porta l'UEFA ad aprire il giorno seguente un provvedimento disciplinare nei suoi confronti. Il 27 novembre sul sito dell'UEFA viene comunicata una sanzione nei confronti del calciatore brasiliano con un turno di squalifica per violazione dei principi di condotta sportiva: la sanzione viene scontata in occasione della partita tra Shakhtar Donetsk e Juventus.\nIl 21 ottobre 2014 realizza cinque gol (due su rigore) contro il a Borisov (0-7), sfida valida per la fase a gironi della Champions League, eguagliando il record di reti segnate in una partita di Champions League diventando cos\u00ec il 13\u00ba giocatore a riuscirci. Inoltre \u00e8 riuscito a realizzare la tripletta pi\u00f9 veloce nella competizione (in soli 7') e a diventare il miglior marcatore di sempre nella storia dello con 117 gol, superando Andriy Vorobey fermo a quota 114.\nTermina la sua esperienza allo Shakhtar con 128 gol segnati in 266 partite.\nMilan.\nIl 2 luglio 2015, dopo 8 anni in Ucraina, passa a titolo definitivo al Milan per 8 milioni di euro; il calciatore brasiliano firma un contratto quinquennale fino al 30 giugno 2020 e sceglie di indossare la maglia numero 9. Realizza il suo esordio e la sua prima marcatura ufficiale con la squadra rossonera il 17 agosto seguente, siglando la rete del definitivo 2-0 contro il Perugia a San Siro nella gara valevole per il terzo turno preliminare di Coppa Italia. Sei giorni dopo debutta anche in campionato nella sconfitta esterna per 2-0 contro la Fiorentina, mentre il 29 agosto, alla seconda giornata, arriva il suo primo gol nella massima serie italiana, nella vittoria per 2-1 in casa contro l'Empoli. Il 3 aprile 2016 segna, contro l'Atalanta, la \u00aa rete dei rossoneri nel Campionato a girone unico.\nAll'inizio della stagione 2016-2017 lascia la maglia numero 9 per prendere la numero 7, rimasta libera dopo la partenza di J\u00e9r\u00e9my M\u00e9nez.\nSpartak Mosca.\nIl 16 gennaio 2017 viene acquistato a titolo gratuito dalla squadra russa dello ; prima di approdare al nuovo club, Luiz Adriano ottiene dal Milan una buonuscita di \u20ac3.2 milioni. Dopo tre amichevoli (rispettivamente contro Copenhagen, Rubin Kazan e Aalesunds) disputate con la maglia dello Spartak, in cui va a segno una volta ciascuna, il giocatore esordisce in Prem'er-Liga il 5 marzo, nella partita contro il Krasnodar, segnando uno dei due gol dello Spartak. Salta i due successivi match di campionato per un infortunio al polpaccio. Il 21 maggio successivo si laurea con il club moscovita campione di Russia.\nIl 14 luglio 2017 sblocca con un gol il match contro il Lokomotiv Mosca, terminato 2-1 per lo Spartak, valevole per la supercoppa russa.\nPalmeiras.\nIl 30 luglio 2019 viene acquistato dal per un milione di euro, facendo cos\u00ec ritorno in Brasile.\nNazionale.\nIn un'intervista al sito ufficiale del suo club si \u00e8 dichiarato disponibile a vestire la maglia della Nazionale ucraina nel caso venisse convocato.\nTuttavia, il 23 ottobre 2014, il CT della Nazionale brasiliana Carlos Dunga lo convoca per le amichevoli contro Austria e Turchia disputatesi nel mese di novembre dello stesso anno. Esordisce con la \"Sele\u00e7\u00e3o\" il 12 novembre, nella vittoria contro la Turchia.\nStatistiche.\nPresenze e reti nei club.\n\"Statistiche aggiornate al 23 luglio 2020.\""}
{"id": "2386576", "revid": "38120", "url": "https://it.wikipedia.org/wiki?curid=2386576", "title": "Gandal", "text": ""}
{"id": "2386578", "revid": "767487", "url": "https://it.wikipedia.org/wiki?curid=2386578", "title": "Vittorio Pepoli", "text": "Carriera.\nIn patria milit\u00f2 nel CA Arad e nell'AMEF Arad, club con cui ottenne il quinto posto del Gruppo 2 della Divizia A 1932-1933.\nTrasferitosi in Italia, milit\u00f2 nel Genova 1893, club con cui esord\u00ec in Serie A il 5 novembre 1933 nel pareggio dei \"rossoblu\" a reti bianche coontro il . In quell'annata scese complessivamente in campo 4 volte.\nHa giocato in massima serie anche con la maglia del , collezionando 5 presenze e 3 reti tra il 1934 ed il 1937."}
{"id": "2386580", "revid": "287204", "url": "https://it.wikipedia.org/wiki?curid=2386580", "title": "Centroscyllium", "text": "Centroscyllium \u00e8 un genere di pescecani di acque profonde dai grandi occhi privi di pinna anale, di colore grigio o bruno-nerastro e con due spine dorsali, delle quali la seconda molto pi\u00f9 grande della prima. Comprende otto specie."}
{"id": "2386584", "revid": "38120", "url": "https://it.wikipedia.org/wiki?curid=2386584", "title": "Visconte Pigman", "text": ""}
{"id": "2386587", "revid": "1305772", "url": "https://it.wikipedia.org/wiki?curid=2386587", "title": "Harivansh Rai Bachchan", "text": "Biografia.\nNacque nel villaggio di Patti, nel distretto di Pratapgarh, nell'odierno Uttar Pradesh. A casa veniva chiamato Bachchan (ovvero \"bambino\"), e questo soprannome gli rimase.\nStudi\u00f2 alle scuole pubbliche della citt\u00e0; frequent\u00f2 poi due universit\u00e0, la Allahabad University e la Banaras Hindu University, dove entr\u00f2 in contatto col movimento indipendentista di Gandhi. Nel 1930 lasci\u00f2 l'universit\u00e0 per dedicarsi alla politica, ma ritorn\u00f2 presto sui suoi passi. Nel 1926 si era frattanto sposato, ma la moglie mor\u00ec di tubercolosi dieci anni pi\u00f9 tardi.\nNel 1941 si rispos\u00f2 con una donna sikh, Teji Suri, da cui avr\u00e0 due figli: Ajithab e Amitabh, futura stella di Bollywood. Nell'anno del matrimonio cominci\u00f2 ad insegnare alla Allahabad University, dove rimase fino al 1952, quando si trasfer\u00ec a Cambridge dove consegu\u00ec il PhD in letteratura inglese con una tesi su William Butler Yeats e l'occultismo. Fu in occasione di questo lavoro che utilizz\u00f2 Bachchan in luogo del cognome Shrivastav. Tornato in India, continu\u00f2 ad insegnare.\nNel 1955 si traasfer\u00ec a Delhi, dove fu impiegato per dieci anni al ministero degli esteri, e coinvolto nella promozione della lingua hindi come lingua ufficiale del paese.\nNel 1966 fu nominato membro del Rajya Sabha, la camera alta del parlamento indiano.\nOpere.\nLa sua opera pi\u00f9 nota \u00e8 il poema \"Madhushala\" (\u092e\u0927\u0941\u0936\u093e\u0932\u093e), pubblicato per la prima volta nel 1935, che gli diede una grande fama. Il poema fu anche musicato, e tradotto in diverse lingue del subcontinente, compreso l'inglese. Fa parte di una trilogia, completata da \"Madhubala\" (\u092e\u0927\u0941\u092c\u093e\u0932\u093e, 1936) e \"Madhukalash\" (\u092e\u0927\u0941\u0915\u0932\u0936, 1937).\nTra le altre opere si possono citare \"Nisha Nimantran\" (\u0928\u093f\u0936\u093e \u0928\u093f\u092e\u0902\u0924\u094d\u0930\u0923), \"Khadi Ke Phool\" (\u0916\u093e\u0926\u0940 \u0915\u0947 \u092b\u0942\u0932), \"Ekant Sangeet\" (\u090f\u0915\u093e\u0902\u0924 \u0938\u0902\u0917\u0940\u0924) e \"Satrangini\" (\u0938\u0924\u0930\u0902\u0917\u093f\u0928\u0940). Nel novembre del 1984, scrisse il suo ultimo poema \"Ek November 1984\", sull'assassinio di Indira Gandhi.\nHa scritto un'autobiografia in quattro volumi, \"Kya bhooloon kya yaad karoon\" (\u0915\u094d\u092f\u093e \u092d\u0942\u0932\u0942\u0902 \u0915\u094d\u092f\u093e \u092f\u093e\u0926 \u0915\u0930\u0942\u0902), \"Need ka nirmaan fir\" (\u0928\u0940\u0921\u093c \u0915\u093e \u0928\u093f\u0930\u094d\u092e\u093e\u0923 \u092b\u093f\u0930), \"Basere se door\" (\u092c\u0938\u0947\u0930\u0947 \u0938\u0947 \u0926\u0942\u0930) e \"Dashdwaar se sopaan tak\" (\u0926\u0936\u0926\u094d\u0935\u093e\u0930 \u0938\u0947 \u0938\u094b\u092a\u093e\u0928 \u0924\u0915), con cui si aggiudic\u00f2 nel 1991 il premio Saraswati Samman.\nAccanto all'opera di poeta (con circa 30 volumi pubblicati), Bachchan fu anche un noto traduttore: fece conoscere in hindi William Shakespeare (tradusse \"Macbeth\" ed \"Otello\"), William Butler Yeats e \u02bfOmar \u1e2aayy\u0101m. Tradusse in hindi anche il \"Bhagavad Gita\"."}
{"id": "2386589", "revid": "13102", "url": "https://it.wikipedia.org/wiki?curid=2386589", "title": "Post quem", "text": ""}
{"id": "2386592", "revid": "115533", "url": "https://it.wikipedia.org/wiki?curid=2386592", "title": "Model 146", "text": ""}
{"id": "2386596", "revid": "22356", "url": "https://it.wikipedia.org/wiki?curid=2386596", "title": "Hurdia", "text": ""}
{"id": "2386600", "revid": "260676", "url": "https://it.wikipedia.org/wiki?curid=2386600", "title": "2080", "text": ""}
{"id": "2386605", "revid": "729019", "url": "https://it.wikipedia.org/wiki?curid=2386605", "title": "Constructions a\u00e9ronautiques \u00c9mile Dewoitine", "text": "La Constructions a\u00e9ronautiques \u00c9mile Dewoitine era un'azienda aeronautica francese fondata da \u00c9mile Dewoitine a Tolosa nell'ottobre 1920.\nLa produzione inizialmente era basata su una serie di caccia monoplani ad ala alta a parasole e di costruzione interamente metallica, i quali, pur riscontrando scarso interesse in patria, ebbero un buon successo commerciale all'estero, prodotti anche su licenza in Italia, Svizzera e Cecoslovacchia. L'azienda venne liquidata nel gennaio 1927 e l'unica produzione attiva in quel momento, il D.27, venne trasferita in Svizzera alla Eidgen\u00f6ssischen Konstruktionswerkst\u00e4tten (EKW).\nNonostante ci\u00f2, Dewoitine rifond\u00f2 l'azienda a Parigi il marzo dello stesso anno con la ragione sociale di Soci\u00e9t\u00e9 a\u00e9ronautique fran\u00e7aise (Avions Dewoitine) o SAF. Dopo aver ripreso per breve tempo la produzione del D.27 progett\u00f2 una serie di caccia che venivano commercializzati sempre con il marchio Dewoitine diventati uno dei simboli dell'ammodernamento del parco velivoli dell'Arm\u00e9e de l'air durante gli anni trenta, la serie D.500.\nSvilupp\u00f2 inoltre alcuni importanti aerei civili, come il D.333 ed un suo sviluppo, il D.338, progettati per le pionieristiche rotte per collegare la Francia con l'Indocina francese, l'attuale Vietnam, ed Hong Kong.\nCome conseguenza della nazionalizzazione del marzo 1937, nella quale vennero coinvolte tutte le aziende aeronautiche francesi ad indirizzo bellico, la SAF Dewoitine venne assorbita dalla Soci\u00e9t\u00e9 nationale des constructions a\u00e9ronautiques du midi (SNCAM) che comunque continu\u00f2 ad utilizzare lo storico marchio. Tra i velivoli prodotti dopo il 1937 il pi\u00f9 noto \u00e8 il D.520, uno dei migliori caccia a disposizione dell'Arm\u00e9e de l'air francese prima dello scoppio della seconda guerra mondiale, prodotto per\u00f2 in un ridotto numero di esemplari per poter essere determinante nell'opposizione alla tedesca Luftwaffe durante le fasi della Campagna di Francia.\nIl marchio viene definitivamente accantonato dopo l'assorbimento, nel dicembre 1940, della SNCAM da parte della Soci\u00e9t\u00e9 nationale des constructions a\u00e9ronautiques du sud-est (SNCASE) e come conseguenza dell'abbandono dell'azienda da parte di \u00c9mile Dewoitine che prefer\u00ec fondare una nuova realt\u00e0 imprenditoriale, la Soci\u00e9t\u00e9 industrielle pour l'a\u00e9ronautique (SIPA), con la quale produsse inizialmente parti aeronautiche per conto di altre aziende committenti."}
{"id": "2386607", "revid": "436907", "url": "https://it.wikipedia.org/wiki?curid=2386607", "title": "Sognando contromano", "text": "Sognando contromano \u00e8 il sesto album in studio del cantante italiano Neffa, pubblicato il 19 giugno 2009.\nL'album ha raggiunta la posizione 20 della classifica italiana degli album, venendo certificato disco d'oro in Italia, con una vendita di copie superiori a 35.000 copie su tutto il territorio.\nDescrizione.\nL'album, molto intimista, rispecchia uno stile diverso dai suoi lavori precedenti, un pop melodico miscelato tra sound italiani anni 50 e suoni di gusto internazionale, caratterizzati da testi molto personali e poetici. Il cantante ha spesso dichiarato di sentirsi sempre pi\u00f9 frequentemente \"fatto tutto al contrario\", a detta sua e di chi gli \u00e8 intorno. Unendo questo concetto al tema ricorrente nel disco dei sogni, \u00e8 uscito il titolo \"Sognando contromano\", in cui il cantante cerca di disegnare un mondo in cui vive il sognatore contromano. Secondo le dichiarazioni dell'artista, il disco \u00e8 scritto di getto, nel modo pi\u00f9 puro e naturale possibile: \nIl 22 maggio ha debuttato in radio il singolo di lancio \"Lontano dal tuo sole\", mentre nell'autunno successivo \u00e8 stata la volta di \"Nessuno\"."}
{"id": "2386608", "revid": "256896", "url": "https://it.wikipedia.org/wiki?curid=2386608", "title": "Soci\u00e9t\u00e9 A\u00e9ronautique Fran\u00e7aise - Avions Dewoitine", "text": ""}
{"id": "2386613", "revid": "2130303", "url": "https://it.wikipedia.org/wiki?curid=2386613", "title": "Chiesa di Santa Maria Assunta (Breggia)", "text": "La chiesa di Santa Maria Assunta \u00e8 un edificio religioso che si trova a Caneggio, frazione di Breggia in Canton Ticino.\nStoria.\nEretta nel XV secolo, viene citata per la prima volta in documenti storici risalenti al 1567. Nel 1719 venne radicalmente trasformata in stile barocco.\nDescrizione.\nLa chiesa ha una pianta ad unica navata, suddivisa in quattro campate e sormontata da una volta a botte."}
{"id": "2386614", "revid": "256896", "url": "https://it.wikipedia.org/wiki?curid=2386614", "title": "Dewoitine", "text": ""}
{"id": "2386615", "revid": "1543377", "url": "https://it.wikipedia.org/wiki?curid=2386615", "title": "Sant'Elpidio Morico", "text": "Sant'Elpidio Morico (\"Sant'Elp\u00ecdio Mor\u00ecco\") \u00e8 un ex comune italiano della provincia di Fermo. Fu comune prima dell'Unit\u00e0 d'Italia e fino al 1860 appartenne alla delegazione pontificia di Fermo. Oggi contando 75 abitanti, \u00e8 l'unica frazione di Monsampietro Morico. \u00c8 situata a circa 24\u00a0km dal capoluogo, in posizione leggermente pi\u00f9 elevata (310\u00a0m s.l.m.).\nStoria.\nSant'Elpidio fu fondata, insieme a Monsampietro Morico e alla vicina Monte Rinaldo, da Maugero o Malugero Melo verso il 1061, figlio del nobile normanno Drogone d'Altavilla conte delle Puglie. L'attributo \"Morico\" deriverebbe, secondo la tradizione, dal nome della moglie del fondatore, una certa Morica. In realt\u00e0 tale denominazione sembra essere affine al termine latino \"murex\", forse in riferimento alla specie vegetale \"Medicago murex\" piuttosto che al genere di mollusco \"murex\" (murice).\nAltra fonte di equivoci \u00e8 il nome del paese, detto popolarmente \"San Lupidiucciu\" (\"San Lopidiuccio\"): pare infatti si tratti di due distinte localit\u00e0. L'originale Sant'Elpidio Morico sarebbe da collocare poco a nord, in contrada Portella. D'altronde, l'attuale Sant'Elpidio non ha pianta triangolare, bens\u00ec quadrilaterale.\nIl comune di Sant'Elpidio Morico fu soppresso nel 1868 e aggregato dapprima a Monsampietro, poi (20 settembre 1870) a Monteleone di Fermo, per tornare definitivamente con Monsampietro il 1\u00ba maggio 1893."}
{"id": "2386617", "revid": "729019", "url": "https://it.wikipedia.org/wiki?curid=2386617", "title": "Jos\u00e9 Fernando de Abascal y Sousa", "text": "Giovent\u00f9.\nNato da una famiglia nobile, all'et\u00e0 di 19 anni entr\u00f2 nell'esercito. Dopo aver servito per 20 anni fu promosso colonnello e poi brigadiere nel corso della guerra con la Francia. Nel 1796 prese parte alla difesa di L'Avana dall'assalto britannico. Tre anni dopo fu nominato comandante generale ed intendente della Nueva Galicia (Messico occidentale). Assunse l'incarico nel 1800 e nel 1804 fu nominato vicer\u00e9 del R\u00edo de la Plata a Buenos Aires. Non assunse mai l'incarico perch\u00e9 nello stesso anno fu nominato anche vicer\u00e9 del Per\u00f9.\nVicer\u00e9 del Per\u00f9.\nNon pot\u00e9 assumere l'incarico di vicer\u00e9 a Lima prima del 1806, dato che fu catturato ed imprigionato dai britannici durante il viaggio dalla Spagna.\nDurante la sua amministrazione fu temporaneamente abolita l'inquisizione di Lima a causa delle riforme attuate dalla Cortes in Spagna. Abascal promosse riforme dell'istruzione, riorganizz\u00f2 l'esercito e sed\u00f2 alcune ribellioni locali. L'ultimo carico di schiavi neri giunse in Per\u00f9 durante il suo governo, nel 1806. In questo periodo uno schiavo maschio adulto veniva pagato 600 pesos.\nLa spedizione Balmis giunse a Lima il 23 maggio 1806. Questa spedizione, che prende il nome dal dottor Francisco Javier de Balmis che la guid\u00f2, stava distribuendo il vaccino del vaiolo in tutto l'impero spagnolo. Balmis non faceva parte del gruppo che giunse in Per\u00f9, che era guidato dal dottor Jos\u00e9 Salvany, delegato di Balmis. Il vaccino li aveva per\u00f2 preceduti, arrivando a Lima da Buenos Aires. Il 2 agosto 1805, 22 schiavi brasiliani furono vaccinati ed inviati come portatori viventi del vaccino in Argentina settentrionale, Paraguay, Cile e nel resto del Per\u00f9. Balmis usava gli orfani spagnoli per lo stesso motivo. Abascal ordin\u00f2 vaccinazioni di massa a Lima, ma senza troppo successo. Il vaccino era disponibile, ma non gratuito, e fu utilizzato come metodo per la riscossione di ulteriori tasse.\nIl 1\u00ba dicembre 1806 un terremoto durato 2 minuti scosse le torri della citt\u00e0 di Lima. Lo tsunami generato dal sisma colp\u00ec El Callao lanciando una pesante ancora sul tetto della capitaneria di porto. Furono necessari pesos per la riparazione dei muri della citt\u00e0.\nNell'ottobre del 1807 a Lima fu avvistata una cometa, e nel novembre del 1811 un'altra fu visibile ad occhio nudo per sei mesi.\nNel 1810 fu fondata la scuola di medicina di San Fernando. Nel 1812 e nel 1813 si registrarono un grande incendio che distrusse met\u00e0 della citt\u00e0 di Guayaquil, un uragano a Lima che sradic\u00f2 alberi ad Alameda, e terremoti a Ica e Piura.\nLa guerra di indipendenza.\nQuando scoppi\u00f2 la rivoluzione a Buenos Aires il 25 maggio 1810, Abascal rioccup\u00f2 le province di C\u00f3rdoba, Potos\u00ed, La Paz e Charcas (in Alto Per\u00f9, ora Bolivia) reincorporandole all'interno del Vicereame del Per\u00f9. Queste province erano state separate dal Per\u00f9 quando nel 1776 fu creato il Vicereame del R\u00edo de la Plata. Un esercito di militare fedeli al re sconfisse i ribelli a Huaqui, in Alto Per\u00fa.\nRiprese anche il controllo del Cile e di Quito (Ecuador). Quito era stata assegnata al Vicereame della Nuova Granada fin dalla sua separazione dal Per\u00f9, avvenuta nel 1739.\nAbascal era sostenitore della monarchia assolutista. Support\u00f2 la Cortes nella lotta contro Napoleone, inviando soldi ed armamenti. A parte questi contributi, la sua amministrazione fu tutto sommato indipendente da quella della Spagna. Lott\u00f2 duramente per sopprimere i movimenti indipendentisti del Sudamerica, trasformando il Per\u00f9 in un centro di sostenitori del re.\nDopo la proclamazione della costituzione spagnola del 1812, Abascal tent\u00f2 di evitare che fosse applicata anche in Per\u00f9. Questo port\u00f2 a rivolte a Cuzco, Tacna e Arequipa, tutte represse.\nIl 24 aprile 1814 una forza spagnola guidata da Rafael Maroto sbarc\u00f2 a Callao per combattere i ribelli. Il vicer\u00e9 invi\u00f2 in Cile uomini guidati dal brigadiere Antonio Pareja. All'arrivo sull'isola di Chilo\u00e9 si unirono a molti altri uomini, rafforzando la difesa delle citt\u00e0 di Valdivia e Talcahuano. Questa parte meridionale della colonia non simpatizzava per gli indipendentisti. Parejas pot\u00e9 quindi entrare a Concepci\u00f3n. Garant\u00ec l'amnistia alla guarnigione spagnola stanziata in questa citt\u00e0, e si un\u00ec a loro. Alla guida di circa uomini and\u00f2 a Chill\u00e1n, che si arrese senza combattere. Qui altri uomini si unirono a loro.\nNel 1812 Abascal fu nominato marchese di La Concordia. Nel 1816 fu richiamato in Spagna su sua richiesta, e part\u00ec. Fu rimpiazzato dal generale Joaqu\u00edn de la Pezuela. Abascal mor\u00ec a Madrid all'et\u00e0 di 79 anni, nel 1821."}
{"id": "2386622", "revid": "287204", "url": "https://it.wikipedia.org/wiki?curid=2386622", "title": "Jose Fernando de Abascal y Sousa", "text": ""}
{"id": "2386631", "revid": "1904508", "url": "https://it.wikipedia.org/wiki?curid=2386631", "title": "Maria Antonietta di Borbone-Due Sicilie", "text": "Biografia.\nInfanzia.\nSuo padre era il principe Francesco di Borbone-Due Sicilie (1827-1892), conte di Trapani, figlio minore del re Francesco I delle Due Sicilie e della regina Maria Isabella, nata infanta di Spagna; sua madre era Maria Isabella d'Asburgo-Toscana, principessa di Toscana e arciduchessa d'Austria, figlia del granduca Leopoldo II di Toscana e della sua seconda moglie la granduchessa Maria Antonietta di Borbone, nata principessa delle Due Sicilie.\nEsilio.\nNel 1861 tutta la famiglia di Maria Antonietta fu costretta all'esilio nella citt\u00e0 di Roma, in seguito all'occupazione del Regno da parte delle truppe garibaldine.\nMatrimonio.\nL'8 giugno del 1868, Maria Antonietta spos\u00f2 il principe Alfonso di Borbone-Due Sicilie (1841-1934), suo cugino, figlio del re Ferdinando II di Borbone e della sua seconda moglie Maria Teresa d'Asburgo-Teschen.\nMorte.\nMaria Antonietta mor\u00ec il 12 settembre 1938 a Friburgo in Brisgovia.\nDiscendenza.\nDal matrimonio tra la principessa Maria Antonietta e Alfonso di Borbone-Due Sicilie nacquero dodici figli:"}
{"id": "2386632", "revid": "247672", "url": "https://it.wikipedia.org/wiki?curid=2386632", "title": "Oratorio di Sant'Anna (Noli)", "text": "L'oratorio di Sant'Anna \u00e8 un luogo di culto cattolico situato nel comune di Noli, in piazza Giuseppe Ronco, in provincia di Savona. La chiesa \u00e8 ubicata nei pressi della Porta del Fossato, all'interno della cinta muraria nolese.\nStoria e descrizione.\nL'oratorio venne eretto a partire dal 1759 (anche se la decisione di costruire un nuovo oratorio fu presa gi\u00e0 nel 1750) in sostituzione del precedente di pi\u00f9 piccole dimensioni che sorgeva vicino al Vescovado. A suo volta questo precedente oratorio, terminato nel 1569, era stato costruito in sostituzione di altro ancora pi\u00f9 vetusto (ancora esistente nel 1585) e probabilmente risalente al Medioevo.\nLa struttura \u00e8 a navata unica con volta a botte e presbiterio con abside. Privo di affreschi, \u00e8 decorato con stucchi e presenta sulle pareti laterali tre grosse tele settecentesche per lato. Sulla parete di fondo, sopra l'altare maggiore, si erge la tela della \"Sacra Famiglia\" con i santi Gioacchino e Anna, opera dello spagnolo Vincenzo Suarez del maggio 1788.\nSono presenti due crocefissi processionali, un gruppo ligneo di \"Anna e Gioacchino e la Vergine bambina\" e un \"Cristo Risorto\". Lungo le pareti laterali corrono i seggi per i confratelli e sopra di essi le 14 stazioni della Via Crucis alternate a modellini in legno di barche. La facciata esterna \u00e8 incompiuta. L'oratorio \u00e8 sede dell'omonima Confraternita."}
{"id": "2386636", "revid": "62004", "url": "https://it.wikipedia.org/wiki?curid=2386636", "title": "Gustavo Nery de S\u00e1 da Silva", "text": ""}
{"id": "2386637", "revid": "133248", "url": "https://it.wikipedia.org/wiki?curid=2386637", "title": "Il falco maltese", "text": ""}
{"id": "2386638", "revid": "767487", "url": "https://it.wikipedia.org/wiki?curid=2386638", "title": "Da'irat al-Mukhabarat al-Amma", "text": "D\u0101\u02beirat al-Mukh\u0101bar\u0101t al-\u02bf\u0100mma () \u00e8 il nome del servizio di Intelligence operante in Giordania, creato nel 1952.\nLa sua area di attivit\u00e0 comprende tutto il bacino vicino-orientale e collabora tra gli altri col Regno Unito e con gli Stati Uniti d'America.\nRecentemente il Re Abd Allah II di Giordania ha sostituito al suo vertice Mu\u1e25ammad Raqq\u0101d con il generale Fay\u1e63al al-Sh\u016bbak\u012b."}
{"id": "2386641", "revid": "110157", "url": "https://it.wikipedia.org/wiki?curid=2386641", "title": "Nokia 3600 slide", "text": "Il Nokia 3600 slide \u00e8 un telefono cellulare prodotto dall'azienda finlandese Nokia e messo in commercio nell'aprile 2008.\nCaratteristiche.\nConnettivit\u00e0: Connettore MicroUSB, connettore AV da 2,5\u00a0mm, connettore per caricabatterie da 2\u00a0mm, USB 2.0 (massima velocit\u00e0), tecnologia senza fili Bluetooth 2.0 con profili audio stereo per l'ascolto della musica e il controllo senza fili. Aggiornamenti del telefono cellulare con FOTA (firmware over the air). Navigazione sul Web. Browser XHTML per la navigazione su Internet. Browser Opera Mini 4. Navigazione WAP 2.0. Connessione HTTP/TCP/IP. Trasferimento dati EDGE multi-slot classe 32, fino a 296\u00a0kBps, GPRS multi-slot classe 32, fino a 100\u00a0kBps. Trasferimento HSCSD fino a 28,8\u00a0kBps come modem dati. Gestione delle informazioni personali (PIM). Organizer con agenda e appuntamenti. Rubrica fino a 2000 contatti. Sincronizza mediante Nokia PC Suite con la rubrica, l'agenda e gli impegni di MS-Outlook su un PC compatibile.\nInterfaccia utente: Serie 40, 3\u00aa edizione. Tasto Nokia NaviTM a 5 direzioni, due tasti personalizzabili e tasti per la gestione delle chiamate. Messaggistica ed e-mail, Messaggi multimediali (MMS), Messaggi di testo (SMS), AMS (Audio Messaging Service) per inviare clip audio over-the-air. Client e-mail con supporto per i protocolli IMAP4, POP3 e SMTP\nApplicazioni:\nInclusi nella confezione di vendita:"}
{"id": "2386642", "revid": "1543377", "url": "https://it.wikipedia.org/wiki?curid=2386642", "title": "Municipalit\u00e0 locale di Bergrivier", "text": " \nBergrivier \u00e8 una municipalit\u00e0 locale (in inglese Bergrivier Local Municipality) appartenente alla municipalit\u00e0 distrettuale di West Coast della provincia del Capo Occidentale in Sudafrica. \nIn base al censimento del 2001 la sua popolazione \u00e8 di 46.325 abitanti.\nLa sede amministrativa e legislativa \u00e8 la citt\u00e0 di Piketberg e il suo territorio si estende su una superficie di ed \u00e8 suddiviso in 7 circoscrizioni elettorali (\"wards\"). Il suo codice di distretto \u00e8 WC013.\nGeografia fisica.\nConfini.\nLa municipalit\u00e0 locale di Bergrivier confina a nord e a est con quella di Cederberg, a est con quella di Witzenberg (Cape Winelands) e con il District Management Areas WCDMA01, a sud con quelle di Drakenstein (Cape Winelands), Swartland e Saldanha Bay e a ovest con l'Oceano Atlantico."}
{"id": "2386643", "revid": "22356", "url": "https://it.wikipedia.org/wiki?curid=2386643", "title": "Numbigilga", "text": ""}
{"id": "2386645", "revid": "729019", "url": "https://it.wikipedia.org/wiki?curid=2386645", "title": "David Venditti", "text": "Biografia.\nNato in Francia da genitori italiani, Venditti esord\u00ec in campionato con la maglia del Bourgoin-Jallieu, nel quale milit\u00f2 prima di approdare al Brive.\nCon la squadra del Limosino Venditti vinse la Heineken Cup nel 1997, laureandosi quindi campione d'Europa a livello di club, e l'anno seguente raggiunse di nuovo la finale di tale competizione; allo Stade fran\u00e7ais nel 2000, si conquist\u00f2 l'accesso a una terza finale di Heineken Cup con il club parigino nel 2001.\nEsordiente in Nazionale francese nel 1996 contro la , disput\u00f2 un Cinque e un Sei Nazioni; il primo, quello del , corrispose anche a un Grande Slam conseguito dalla ; il secondo, nel , fu anche l'ultimo atto internazionale del giocatore, che disput\u00f2 il suo incontro finale il 1\u00ba aprile contro l'.\nTornato al Bourgoin-Jallieu nel 2002, intraprese l'attivit\u00e0 di allenatore dei tre quarti nel 2005 a Limoges, prima di tornare a giocare all'inizio della stagione 2007/08 tra le file del Souillac.\nA gennaio 2009, per via dei molteplici infortuni dei quali ha sofferto, Venditti ha deciso il suo ritiro dall'attivit\u00e0 agonistica."}
{"id": "2386656", "revid": "287204", "url": "https://it.wikipedia.org/wiki?curid=2386656", "title": "Johannes Frohlinger", "text": ""}
{"id": "2386660", "revid": "1494169", "url": "https://it.wikipedia.org/wiki?curid=2386660", "title": "Siku", "text": ""}
{"id": "2386663", "revid": "24180753", "url": "https://it.wikipedia.org/wiki?curid=2386663", "title": "Torre della Fiera", "text": ""}
{"id": "2386666", "revid": "2122884", "url": "https://it.wikipedia.org/wiki?curid=2386666", "title": "Caterina Rochira", "text": "Fa parte dell'ADAP - Associazione Doppiatori Attori Pubblicitari.\nDoppiaggio.\nSpeaker.\nDal 2010 al 2013 \u00e8 stata la voce ufficiale dei promo di Man-ga."}
{"id": "2386667", "revid": "43530", "url": "https://it.wikipedia.org/wiki?curid=2386667", "title": "Antiterrorismo", "text": ""}
{"id": "2386673", "revid": "57342", "url": "https://it.wikipedia.org/wiki?curid=2386673", "title": "Enrico Maggi", "text": "Teatro.\nCofondatore di diverse Associazioni culturali e Cooperative teatrali. Tra i suoi maestri vi sono Dario Fo, Franco Parenti, Ernesto Calindri, Giorgio Albertazzi, Jaques Lecoq, Giorgio Strehler, Ferruccio Soleri, Gilbert Deflo. Partecipa a innumerevoli allestimenti teatrali con svariate compagnie, tra cui: Piccolo Teatro di Milano, Teatro Municipale di Losanna, Teatro Champs Elys\u00e8es di Parigi, Teatro Le Monnet di Bruxelles, Teatro Stabile di Genova, Teatro Popolare di Roma, Coop. Majakovskij, Teatro Uomo, Centro Regionale Universitario di Torino, Compagnia Nuova di Monza, Compagnia Carla Fracci, Teatro del Buratto, Teatro Uomo, Teatro Pier Lombardo, Teatro Carcano."}
{"id": "2386674", "revid": "1543377", "url": "https://it.wikipedia.org/wiki?curid=2386674", "title": "Epipactis atrorubens", "text": "L'elleborina violacea (Epipactis atrorubens ) \u00e8 una piccola pianta erbacea perenne dai fiori purpurei o violetti, appartenente alla famiglia delle Orchidacee.\nEtimologia.\nIl termine \"Epipactis\" si trova per la prima volta negli scritti di Dioscoride Pedanio (Anazarbe in Cilicia, 40 circa - 90 circa) che fu un medico, botanico e farmacista greco antico che esercit\u00f2 a Roma ai tempi dell'imperatore Nerone. L'origine di questo termine \u00e8 sicuramente greca, ma l'etimologia esatta ci rimane oscura (qualche testo lo traduce con \u201ccrescere sopra\u201d). Sembra comunque che in origine sia stato usato per alcune specie del genere \"Helleborus\". L'epiteto specifico (\"atrorubens\" = rosso-scuro) fa riferimento al particolare colore dei fiori di queste piante.\nLa specie fu descritta inizialmente da Johann Centurius Hoffmann Graf von Hoffmannsegg (Dresda, 23 agosto 1766 \u2013 Dresda, 13 dicembre 1849) botanico, entomologo ed ornitologo tedesco; in seguito il lavoro fu completato dal botanico polacco-austriaco Wilibald Swibert Joseph Gottlieb von Besser (1784-1842) in una pubblicazione del 1809.\nIn lingua tedesca questa pianta si chiama \"Braunrote Sumpfwurz\"; in francese si chiama \"Epipactis pourpre noir\u00e2tre\"; in inglese si chiama \"Dark red Helleborine\".\nDescrizione.\n\u00c8 una pianta erbacea perenne alta normalmente da 20 a 80\u00a0cm (minimo 15\u00a0cm, massimo 100\u00a0cm). La forma biologica di questa orchidea \u00e8 geofita rizomatosa (G rizh), ossia \u00e8 una piante con un particolare fusto sotterraneo, detto rizoma, che ogni anno si rigenera con nuove radici e fusti avventizi. Queste piante, contrariamente ad altri generi delle orchidee, non sono \u201cepifite\u201d, ossia non vivono a spese di altri vegetali di maggiori proporzioni (hanno cio\u00e8 un proprio rizoma).\nRadici.\nRadici secondarie da rizoma piuttosto carnose.\nFoglie.\nLe foglie sono intere a forma ovato-lanceolata (sono pi\u00f9 larghe quelle inferiori mentre sono pi\u00f9 strette quelle superiori), sono inoltre sessili, ma anche amplessicauli e carenate centralmente. La disposizione delle foglie \u00e8 distica. Ogni pianta mediamente possiede da 6 a 11 foglie. La superficie delle foglie si presenta con diverse nervature parallele, ed \u00e8 colorata di verde scuro. Dimensione delle foglie medie: larghezza 2 \u2013 5\u00a0cm; lunghezza 6 \u2013 9\u00a0cm. \nInfiorescenza.\nL'infiorescenza \u00e8 un racemo terminale e lineare con fiori (da 10 a 30 e pi\u00f9) penduli (o inclinati, o orizzontali) e pedicellati; la disposizione \u00e8 leggermente unilaterale. Alla base del pedicello di ogni fiore sono presenti delle brattee erbacee a forma lanceolata. I fiori sono resupinati, ruotati cio\u00e8 sottosopra tramite torsione del pedicello (e non dell'ovario come nel genere \"Cephalanthera\"). Tutta l'infiorescenza \u00e8 pelosa. Dimensione delle brattee inferiori: larghezza 2\u00a0mm; lunghezza 15\u00a0mm. Dimensione delle brattee superiori: lunghezza 7 \u2013 8\u00a0mm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami, 1 verticillo dello stilo). I fiori all'esterno hanno un colore purpureo o violetto. I fiori profumano di vaniglia. Dimensione dei fiori: 10 \u2013 15\u00a0mm.\nFrutti.\nIl frutto \u00e8 una capsula a forma ellittica con pi\u00f9 coste contenente moltissimi, minuti semi. Anche le capsule, come i fiori, sono orizzontali o pendule.\nBiologia.\nQueste piante si riproducono tramite impollinazione entomofila (vespe, api e ditteri).\nDistribuzione e habitat.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\noppure:\nSistematica.\nLe Orchidaceae sono una delle famiglie pi\u00f9 vaste della divisione tassonomica delle Angiosperme; comprende 788 generi e pi\u00f9 di 18500 specie. Il genere \"Epipactis\" comprende circa 70 specie diffuse in Europa, in Asia e in America, delle quali meno di una decina sono spontanee della nostra flora. \"Epipactis\" insieme al genere \"Cephalanthera\" appartiene alla trib\u00f9 delle \"Neottieae\", una delle quattro trib\u00f9 nelle quali la famiglia delle Orchidacee \u00e8 stata suddivisa (relativamente alle specie spontanee dell'Italia).\nIl Sistema Cronquist assegna la famiglia delle Orchidacee all'ordine Orchidales mentre la moderna classificazione APG la colloca nel nuovo ordine delle Asparagales. Sempre in base alla classificazione APG sono cambiati anche i livelli superiori (vedi tabella iniziale).\nIbridi.\nNell'elenco che segue sono indicati alcuni ibridi interspecifici (non tutti i botanici riconoscono questi ibridi come validi):\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nIn genere tutte le \"Epipactis\" sono abbastanza simili nella forma del fiore. Qui ricordiamo alcune specie quali: \nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "2386675", "revid": "2122884", "url": "https://it.wikipedia.org/wiki?curid=2386675", "title": "Daniele Demma", "text": "Biografia.\nSi diplom\u00f2 come attore nel 1978 presso la Civica Scuola d'Arte Drammatica Piccolo Teatro di Milano. Tra il 1978 e il 1986 prese parte a spettacoli teatrali messi in scena da compagnie private o Cooperative teatrali quali Cooperativa Teatro della Selva, Teatro Stabile di Brescia, Teatro Stabile di Torino, Teatro Out-Off, Teatro Stabile di Como.\nNel corso della sua carriera da doppiatore, iniziata nel 1986, fu la voce ufficiale del personaggio dell'Enigmista nelle varie serie animate e nei videogiochi di \"Batman\" e di Brook in \"One Piece\". Diede inoltre la voce al pupazzo Ambrogio nel programma televisivo \"Bim bum bam\".\nPrese parte al tredicesimo episodio dell'undicesima stagione e al primo episodio della dodicesima stagione della sitcom Casa Vianello, interpretando i ruoli, rispettivamente, del signor Bieffe (un mercante d'arte) e del maggiordomo.\nMor\u00ec a Milano il 6 novembre 2017 a 60 anni a causa di una grave malattia.\nFilmografia.\nTelevisione.\nIn televisione \u00e8 anche apparso nelle pubblicit\u00e0 patatine Grand Pai, fazzoletti Tempo, \"Lo zucchero \u00e8 pieno di vita\", e Asti Cinzano.\nDoppiaggio.\nFilm.\nAnimazione.\nTelefilm"}
{"id": "2386679", "revid": "287204", "url": "https://it.wikipedia.org/wiki?curid=2386679", "title": "Australian Open 2009", "text": "L'Australian Open 2009 \u00e8 stato un torneo di tennis giocato sul cemento. \u00c8 stata la 97\u00aa edizione dell'Australian Open, e prima prova del Grande Slam dell'anno 2009. Si \u00e8 giocato sui campi in cemento del Melbourne Park di Melbourne in Australia, dal 19 gennaio al 1\u00ba febbraio 2009. Questa edizione ha visto per la prima volta trionfare il tennista maiorchino Rafael Nadal che ha vinto in finale contro il rivale Roger Federer. Per la seconda volta, dopo Wimbledon 2008, Nadal ha vinto una prova del Grande Slam diversa dall'Open di Francia, dove era il dominatore incontrastato da 4 anni, e da Wimbledon. In campo femminile ha vinto Serena Williams, dimostrando la sua supremazia sulle altre tenniste in questa competizione. Serena ha vinto insieme alla sorella Venus anche il doppio femminile. Nel doppio maschile hanno vinto i fratelli americani Bob Bryan e Mike Bryan. Nel doppio misto ha vinto la coppia indiana formata da Sania Mirza e Mahesh Bhupathi.\nSeniors.\nSingolare maschile.\n Rafael Nadal ha battuto in finale Roger Federer 7\u20135, 3\u20136, 7\u20136(7\u20133), 3\u20136, 6\u20132\nSingolare femminile.\n Serena Williams ha battuto in finale Dinara Safina 6\u20130, 6\u20133\nDoppio maschile.\n Bob Bryan / Mike Bryan hanno battuto in finale Mahesh Bhupathi / Mark Knowles 2\u20136, 7\u20135, 6\u20130\nDoppio femminile.\n Serena Williams / Venus Williams hanno battuto in finale Daniela Hantuchov\u00e1 / Ai Sugiyama 6\u20133, 6\u20133\nDoppio misto.\n Sania Mirza / Mahesh Bhupathi hanno battuto in finale Nathalie Dechy / Andy Ram 6\u20133, 6\u20131\nJunior.\nSingolare ragazzi.\n Yuki Bhambri ha battuto in finale Alexandros-Ferdinandos Georgoudas, 6\u20133, 6\u20131\nSingolare ragazze.\n Ksenija Pervak ha battuto in finale Laura Robson 6\u20133, 6\u20131\nDoppio ragazzi.\n Francis Casey Alcantara / Hsieh Cheng-Peng hanno battuto in finale Mikhail Biryukov / Yasutaka Uchiyama, 6\u20134, 6\u20132\nDoppio ragazze.\n Christina McHale / Ajla Tomljanovi\u0107 hanno battuto in finale Aleksandra Kruni\u0107 / Sandra Zaniewska, 6\u20131, 2\u20136, 10\u20134\nAltri eventi.\nSingolare maschile in carrozzina.\n Shingo Kunieda ha battuto in finale Stephane Houdet, 6\u20132, 6\u20134\nSingolare femminile in carrozzina.\n Esther Vergeer ha battuto in finale Korie Homan, 6\u20134, 6\u20132\nSingolare quadrato in carrozzina.\n Peter Norfolk ha battuto in finale David Wagner, 7\u20136 (7\u20135), 6\u20131\nDoppio maschile in carrozzina.\n Robin Ammerlaan / Shingo Kunieda hanno battuto in finale Stefan Olsson / Maikel Scheffers, 7\u20135, 6\u20131\nDoppio femminile in carrozzina.\n Korie Homan / Esther Vergeer hanno battuto in finale Agnieszka Bartczak / Katharina Kruger, 6\u20131, 6\u20130\nDoppio quadrato in carrozzina.\n Nick Taylor / David Wagner hanno battuto in finale Johan Andersson / Peter Norfolk, 6\u20132, 6\u20133"}
{"id": "2386683", "revid": "767487", "url": "https://it.wikipedia.org/wiki?curid=2386683", "title": "Selina Ren", "text": "\u00c8 un membro della band femminile taiwanese S.H.E. L'11 giugno 2004 si \u00e8 laureata alla National Taiwan Normal University in Scienze dell'educazione, seguendo un corso di Educazione civica. Nel mese di settembre 2006, Selina ha pubblicato il suo primo libro, \"Selina ama le perline\" (\u611b\u7684\u5c0f\u73e0\u73e0), nel quale insegna ai lettori come usare le perline per creare oggetti di design.\nSelina \u00e8 alta 163\u00a0cm e pesa 45\u00a0kg.\nOrigini.\nL'8 agosto 2000, la HIM International Music ha organizzato una 'Competizione Universale per il Talento e per la Bellezza\" in cerca di nuove artiste da mettere sotto contratto. La sorella minore di Selina (Kimi Ren) avrebbe voluto partecipare, ma era troppo giovane. Alla fine, Selina si \u00e8 iscritta al concorso al suo posto. Nella gara figuravano pi\u00f9 di 1000 partecipanti e dopo vari round, solo sette di loro furono scelte per partecipare all'ultimo round, chiamato 'Cruel Stage'. I tre membri delle S.H.E. apparvero in quel momento. Dopo la competizione, la compagnia musicale ha fatto un'audizione a ciascuna delle sette concorrenti rimaste. Selina Ren \u00e8 stata la vincitrice del concorso. Ha attirato principalmente l'attenzione dei giudici durante il primo round cantando ' Before I Fall In Love' di Coco Lee, ed \u00e8 entrata in finale senza problemi con la canzone 'The Closest Stranger'. Selina ha anche cantato \"Reflection\" di Christina Aguilera. A causa del nervosismo durante la finale, Selina \u00e8 stata richiamata due volte, tuttavia \u00e8 stata annunciata vincitrice nonostante i suoi stessi dubbi. Appena dopo il concorso, i tre membri delle S.H.E. furono messe sotto contratto dalla HIM International Music.\nIl suo nome, Selina, \u00e8 stato scelto dalla compagnia dopo averle fatto un test sulla personalit\u00e0; esso rappresenta la \u201cgentilezza\u201d. Selina stessa ha scelto il nome tra quello che attualmente porta ed un'altra alternativa, Selena.\nCollaborazioni.\nLa voce di Selina le ha fatto guadagnare due importanti duetti, uno con Tank (un solista taiwanese sotto la HIM), \u7368\u5531\u60c5\u6b4c \"Solo Love Song\", ed uno con Leehom Wang, \u4f60\u662f\u6211\u5fc3\u5185\u7684\u4e00\u9996\u6b4c \"You Are The Song Inside My Heart\". La collaborazione con Lee-Hom ha riscosso un incredibile successo, tanto che secondo alcuni pettegolezzi, in seguito smentiti, i due artisti avrebbero instaurato anche una relazione sentimentale."}
{"id": "2386687", "revid": "773636", "url": "https://it.wikipedia.org/wiki?curid=2386687", "title": "Ekstraklasa 2008-2009", "text": "LEkstraklasa 2008-2009 fu l'83\u00aa edizione della massima serie del campionato polacco di calcio, la 75\u00aa edizione nel formato di campionato. La stagione inizi\u00f2 l'8 agosto 2008 e si concluse il 30 maggio 2009. Il vinse il campionato per la dodicesima volta nella sua storia, la seconda consecutiva. Capocannonieri del torneo furono Pawe\u0142 Bro\u017cek, attaccante del Wis\u0142a Cracovia, e Takesure Chinyama, attaccante del , con 19 reti realizzate a testa.\nStagione.\nNovit\u00e0.\nPer il loro coinvolgimento nello scandalo corruzione scoppiato nel calcio polacco, lo , il e il vennero retrocessi in I liga, mentre lo , ultimo classificato in I liga 2007-2008, venne retrocesso direttamente in II liga. Di conseguenza, dalla II liga 2007-2008 vennero promossi in Ekstraklasa le prime quattro classificate: il , lo , il e l'.\nInoltre, a seguito della fusione del col , settimo classificato in I liga, il Polonia acquis\u00ec la licenza di partecipazione al campionato di Ekstraklasa, mentre il Dyskobolia ripart\u00ec dalle serie inferiori.\nFormula.\nLe sedici squadre partecipanti si affrontavano in un girone all'italiana con partite di andata e ritorno, per un totale di 30 giornate. La squadra prima classificata era campione di Polonia e si qualificava per il secondo turno preliminare della UEFA Champions League 2009-2010, mentre le squadre classificate al secondo e al terzo posto si qualificavano, rispettivamente, per il secondo e per il primo turno preliminare della UEFA Europa League 2009-2010, assieme alla vincitrice della Coppa di Polonia ammessa al terzo turno preliminare. Le ultime due classificate venivano retrocesse direttamente in I liga.\nAvvenimenti.\nAl termine del campionato all' venne revocata la licenza di partecipazione al campionato e retrocesso all'ultimo posto in classifica.\nClassifica finale.\nLegenda:\nNote:\nStatistiche.\nClassifica Marcatori.\n\"Fonte: 90minut.pl\""}
{"id": "2386690", "revid": "2122884", "url": "https://it.wikipedia.org/wiki?curid=2386690", "title": "Marco Pagani", "text": ""}
{"id": "2386692", "revid": "1543377", "url": "https://it.wikipedia.org/wiki?curid=2386692", "title": "Leptoptilos dubius", "text": "Il marab\u00f9 asiatico (Leptoptilos dubius ()) \u00e8 una specie della famiglia dei Ciconiidi (Ciconiidae). Al suo genere appartengono anche il marab\u00f9 minore dell'Asia e il marab\u00f9 dell'Africa. Un tempo diffuso in gran parte dell'Asia meridionale, specialmente in India, ma presente ad est fino al Borneo, il marab\u00f9 asiatico \u00e8 ora relegato a un areale molto pi\u00f9 piccolo, con appena tre popolazioni nidificanti: due in India, una pi\u00f9 numerosa nell'Assam e una pi\u00f9 piccola nei dintorni di Bhagalpur, e una in Cambogia. Una volta terminata la stagione della nidificazione, tuttavia, la specie si disperde su un areale pi\u00f9 ampio. Questa grossa cicogna ha un massiccio becco a forma di cuneo, una testa glabra e una caratteristica sacca sul collo. Durante il giorno \u00e8 solito librarsi sulle correnti ascensionali assieme agli avvoltoi, con i quali condivide le abitudini spazzine. Si nutre soprattutto di carogne e scarti di macelleria, ma \u00e8 una specie opportunista che alle volte cattura prede vertebrate. Deve il nome inglese di \"adjutant\", cio\u00e8 \u00abaiutante\u00bb, alla sua rigida andatura \u00abmilitare\u00bb quando cammina al suolo. In passato in Asia era presente un gran numero di questi animali, ma da allora la popolazione \u00e8 crollata drasticamente (forse anche a causa della messa in atto di programmi di sanificazione), al punto che oggi la specie \u00e8 in pericolo di estinzione. Nel 2008 la popolazione complessiva venne stimata in circa un migliaio di individui. Nel XIX secolo erano particolarmente comuni nella citt\u00e0 di Calcutta: ci si riferiva ad essi come \"Calcutta adjutant\" e figuravano addirittura sullo stemma della citt\u00e0. Conosciuti localmente come \"hargila\" (un termine derivato dalle parole bengali-assamesi che significano \u00abmangiatore di ossa\u00bb) e considerati animali impuri, erano per lo pi\u00f9 lasciati indisturbati, ma a volte venivano cacciati per l'impiego della loro carne nella medicina popolare. Apprezzati come spazzini, una volta erano raffigurati nel logo della Calcutta Municipal Corporation.\nDescrizione.\nIl marab\u00f9 asiatico \u00e8 un uccello imponente, alto fino a 145-150 cm. La sua lunghezza media \u00e8 di 136 cm e l'apertura alare di 250 cm. Anche se non sono mai stati pubblicati dati sul peso degli esemplari selvatici, il marab\u00f9 asiatico \u00e8 una delle cicogne pi\u00f9 grandi del mondo: le sue dimensioni sono paragonabili a quelle dello jabir\u00f9 (\"Jabiru mycteria\"), della cicogna becco a sella (\"Ephippiorhynchus senegalensis\") e del marab\u00f9 africano (\"Leptoptilos crumeniferus\"). Esemplari giovani allevati in cattivit\u00e0 pesavano tra gli 8 e gli 11 kg. Un esemplare cresciuto in cattivit\u00e0 dopo essere rimasto ferito in seguito alla distruzione del nido pesava 4,71 kg quando era un nidiaceo e 8 kg al raggiungimento della maturit\u00e0 sessuale, quando era pronto per essere rilasciato in natura. Al confronto, la cicogna selvatica pi\u00f9 pesante di cui siamo a conoscenza era un marab\u00f9 africano del peso di 8,9 kg: presso questa specie le femmine pesano 4-6,8 kg, i maschi 5,6-8,9 kg. L'enorme becco, che misura in media 32,2 cm di lunghezza, \u00e8 a forma di cuneo e di colore grigio, con la base pi\u00f9 scura. La corda alare misura 80,5 cm, la coda 31,8 cm e il tarso 32,4 cm. Fatta eccezione per la lunghezza del tarso, tutte le misure standard del marab\u00f9 asiatico sono generalmente superiori a quelle delle altre specie di cicogna. Un collare di piume bianche alla base del collo glabro, di colore dal giallo al rosso, conferisce a questa specie l'aspetto di un avvoltoio. Durante la stagione riproduttiva, il collo e la sacca assumono una colorazione arancio brillante, mentre la parte superiore delle cosce, che generalmente \u00e8 grigia come tutto il resto della zampa, diventa rossastra. Gli adulti hanno ali scure sulle quali spicca il grigio chiaro delle copritrici secondarie. La parte ventrale del corpo \u00e8 biancastra e i sessi sono indistinguibili sul campo. I giovani sono una versione pi\u00f9 sbiadita degli adulti. La sacca gonfiabile e pendula \u00e8 collegata ai sacchi aeriferi, ma non all'apparato digerente. La sua esatta funzione \u00e8 sconosciuta, ma non serve a immagazzinare il cibo come talvolta \u00e8 stato creduto. Tale ipotesi venne affermata gi\u00e0 nel 1825 dal dottor John Adam, uno studente del professor Robert Jameson, che, dissezionando un esemplare, trov\u00f2 questa sacca a due strati riempita principalmente d'aria. L'unica specie della regione con cui \u00e8 possibile confonderlo \u00e8 il pi\u00f9 piccolo marab\u00f9 minore (\"Leptoptilos javanicus\"), che per\u00f2 \u00e8 privo di sacca, predilige habitat umidi, ha la calotta cranica di un grigio pi\u00f9 chiaro, il margine della mandibola superiore pi\u00f9 diritto e non presenta il contrasto tra il grigio delle copritrici secondarie e le ali scure.\nCome le altre cicogne, \u00e8 privo di muscoli intrinseci nella siringe e produce suoni soprattutto sbattendo il becco, sebbene emetta anche bassi grugniti, muggiti o ruggiti, soprattutto durante la nidificazione. Quando sbatte il becco, il marab\u00f9 asiatico solleva quest'ultimo verso l'alto, mentre il marab\u00f9 africano, suo parente stretto, lo tiene rivolto verso il basso.\nTassonomia.\nJohn Latham scrisse di questo uccello presente a Calcutta basandosi sulle descrizioni fatte da Ives nel suo \"Voyage to India\" pubblicato nel 1773 e ne incluse un'illustrazione nel primo supplemento alla sua \"General Synopsis of Birds\". L'illustrazione si basava su un disegno presente nella collezione di Lady Impey. Latham lo chiam\u00f2 \"gigantic crane\", \u00abgru gigante\u00bb, e aggiunse le osservazioni di un viaggiatore africano di nome Smeathman che aveva descritto un uccello simile presente nell'Africa occidentale. Johann Friedrich Gmelin, utilizzando la descrizione di Latham, descrisse l'uccello indiano come \"Ardea dubia\" nel 1789, mentre Latham, successivamente, lo chiam\u00f2 \"Ardea argala\". Temminck, nel 1824, us\u00f2 il nome \"Ciconia marabou\" sulla base del nome locale usato in Senegal per indicare l'uccello africano, che venne applicato anche alla specie indiana. Ci\u00f2 port\u00f2 a una certa confusione tra la specie africana e indiana. Il marab\u00f9 dell'Africa \u00e8 simile al marab\u00f9 asiatico sotto molti aspetti, ma il loro areale disgiunto, le differenze nella struttura del becco, nel piumaggio e nel comportamento di display ne convalidano il riconoscimento come specie separate.\nLa maggior parte delle cicogne vola con il collo teso in avanti, ma le tre specie di \"Leptoptilos\" ritraggono il collo in volo come fanno gli aironi, forse a causa del peso del becco. Quando si sposta sul terreno, questa specie procede con un'andatura rigida che gli ha fatto guadagnare il nome inglese di \"adjutant\", \u00abaiutante\u00bb.\nDistribuzione e habitat.\nUna volta questa specie era un visitatore invernale ampiamente diffuso nelle pianure rivierasche dell'India settentrionale. Tuttavia, i siti di nidificazione rimasero sconosciuti per molto tempo, fino a quando, nel 1877, non venne scoperta una colonia nidificante molto numerosa a Shwaygheen, una localit\u00e0 vicino a Pegu sul fiume Sittaung, in Birmania. Con la sua scoperta, gli studiosi credettero che gli esemplari indiani si riproducessero qui. Questa colonia riproduttiva, nella quale nidificava anche un gran numero di pellicani grigi (\"Pelecanus philippensis\"), diminu\u00ec sempre pi\u00f9 di dimensioni fino a scomparire completamente durante gli anni '30. Successivamente un sito di nidificazione a Kaziranga rimase per molto tempo l'unico territorio riproduttivo noto fino a quando non furono scoperti altri siti nell'Assam, sul lago Tonl\u00e9 Sap e nel santuario naturale di Kulen Promtep. Nel 1989 la popolazione riproduttiva dell'Assam venne stimata in circa 115 esemplari e tra il 1994 e il 1996 la popolazione nella valle del Brahmaputra venne valutata in circa 600 esemplari. Una piccola colonia costituita da circa 35 nidi \u00e8 stata scoperta vicino a Bhagalpur nel 2006. Il loro numero era salito a 75 nel 2014. I resti fossili suggeriscono che la specie forse era presente nel Vietnam settentrionale intorno a 6000 anni fa (anche se non \u00e8 possibile stabilire con certezza che si trattasse proprio di questa, dal momento che sono vissute altre specie appartenenti a questo genere, oggi estinte).\nAl di fuori della stagione riproduttiva, i marab\u00f9 della regione indiana si disperdono ampiamente sul territorio, specialmente nelle pianure gangetiche. Gli avvistamenti provenienti dalla regione del Deccan sono rari. La validit\u00e0 delle segnalazioni di stormi avvistati molto pi\u00f9 a sud, nei pressi di Mahabalipuram, \u00e8 stata messa in discussione. Nel XIX secolo i marab\u00f9 erano estremamente comuni nella citt\u00e0 di Calcutta durante l'estate e la stagione delle piogge. Queste aggregazioni lungo i \"ghat\" della citt\u00e0, tuttavia, andarono diminuendo, fino a scomparire del tutto agli inizi del XX secolo. Come possibile causa del loro declino \u00e8 stato tirato in ballo il miglioramento dei servizi igienico-sanitari. Negli anni '50 del XIX secolo la presenza di questi uccelli venne segnalata in Bangladesh, dove forse nidificavano da qualche parte nelle Sundarbans, ma da allora non sono pi\u00f9 stati avvistati nell'area.\nBiologia.\nIl marab\u00f9 asiatico viene avvistato di solito da solo o in piccoli gruppi mentre si aggira in laghi poco profondi, nel letto di laghi asciutti o nelle discariche. Spesso viene visto in compagnia di nibbi e avvoltoi e a volte resta immobile per lunghi periodi. Quando resta immobile pu\u00f2 anche tenere le ali aperte, probabilmente per tenere sotto controllo la temperatura del corpo. Quando \u00e8 in volo, plana sulle correnti ascensionali tenendo le grandi ali spiegate.\nRiproduzione.\nIl marab\u00f9 asiatico si riproduce durante l'inverno in colonie che possono ospitare altri grandi uccelli acquatici, come il pellicano grigio. Il nido consiste in una grande piattaforma di ramoscelli posta all'estremit\u00e0 di un ramo quasi orizzontale di un albero alto. Solo raramente esso viene collocato presso le biforcazioni al centro dell'albero, e questo consente agli uccelli di volare facilmente da e verso il nido. Nella colonia riproduttiva di Nagaon, nell'Assam, gli alti \"Alstonia scholaris\" e \"Neolamarckia cadamba\" erano gli alberi prediletti per costruire il nido. All'inizio della stagione riproduttiva diversi uccelli si rinuiscono insieme e cercano di occupare un albero. Mentre si affollano in questi siti, i maschi dichiarano il possesso del loro nido: scacciano gli altri marab\u00f9 e spesso sbattono il becco puntandolo verso l'alto. Possono anche inarcare il corpo e tenere le ali semiaperte e abbassate. Quando una femmina si appollaia nelle vicinanze, il maschio raccoglie dei ramoscelli freschi e li mette davanti a lei. Il maschio pu\u00f2 anche trattenere il tarso della femmina con il becco o lisciarle il piumaggio con quest'ultimo. Una femmina che si \u00e8 accompagnata ad un maschio tiene il becco e la testa vicine al petto del maschio e il maschio la blocca tenendole il becco sul collo. Un altro tipo di attivit\u00e0 proprio della coppia consiste nel sollevare e abbassare simultaneamente il becco. Le uova, bianche e generalmente in numero di tre o quattro, vengono deposte a intervalli di uno o due giorni e covate subito dopo che \u00e8 stato deposto il primo. Entrambi i genitori partecipano alla cova e le uova si schiudono a intervalli di uno o due giorni, circa 35 giorni dopo essere state deposte. Quando sono nel nido, gli adulti hanno le zampe ricoperte dai propri escrementi: si ritiene che questo comportamento, chiamato uroidrosi, aiuti a rinfrescarli durante la stagione calda. Gli adulti possono anche allargare le ali e fare ombra ai pulcini. Questi vengono nutriti nel nido per circa cinque mesi; raddoppiano le dimensioni di settimana in settimana e possono stare in piedi e camminare sulla piattaforma del nido quando hanno un mese. A cinque settimane, i giovani effettuano frequenti saltelli e sono in grado di difendersi. Raggiunta questa fase dello sviluppo, i genitori iniziano a lasciarli soli nel nido per periodi pi\u00f9 lunghi. I giovani lasciano il nido e volano intorno alla colonia quando hanno circa quattro mesi, ma continuano a essere nutriti occasionalmente dai genitori.\nAlimentazione.\nIl marab\u00f9 asiatico \u00e8 onnivoro e, bench\u00e9 sia soprattutto uno spazzino, d\u00e0 la caccia a rane e grossi insetti, cos\u00ec come a uccelli, rettili e roditori. Attacca le anatre selvatiche che ha a portata di mano e le inghiotte intere, e cattura anche molti pesci: nell'Assam sono state documentate ben 36 specie di pesci che figurano sul suo menu, compresi individui di grandi dimensioni, del peso di circa 2-3 kg. Questa specie, tuttavia, si nutre prevalentemente di carogne, e la testa e il collo nudi costituiscono un adattamento a questa dieta, come nel caso degli avvoltoi. Nelle zone in cui abitano \u00e8 facile trovarli nelle discariche, dove si nutrono anche di escrementi animali e umani. Nella Calcutta del XIX secolo, i marab\u00f9 si nutrivano dei cadaveri umani parzialmente bruciati disposti lungo il fiume Gange. Secondo alcuni autori, nel Rajasthan, dove sono estremamente rari, si nutrirebbero degli sciami di locuste del deserto (\"Schistocerca gregaria\"), ma la validit\u00e0 di tale affermazione \u00e8 stata messa in dubbio.\nParassiti, malattie e mortalit\u00e0.\nAlmeno due specie di pidocchi, \"Colpocephalum cooki\" e \"Ciconiphilus temporalis\", sono risultate essere ectoparassiti del marab\u00f9 asiatico. Gli esemplari adulti in piena salute non hanno predatori naturali e le uniche cause note di mortalit\u00e0 prematura sono dovute ad azioni dirette o indirette dell'uomo, ad esempio avvelenamento, uccisioni con arma da fuoco o elettrocuzione, quando questi uccelli sbattono accidentalmente contro le linee telefoniche. \u00c8 stato riscontrato che gli esemplari in cattivit\u00e0 possono essere colpiti dall'influenza aviaria (H5N1) e presso una struttura in Cambogia si \u00e8 registrato un alto tasso di mortalit\u00e0: due terzi degli esemplari infettati, infatti, sono morti. La longevit\u00e0 massima registrata in cattivit\u00e0 \u00e8 stata di 43 anni.\nConservazione.\nLa perdita dei terreni di nidificazione e di alimentazione a causa del prosciugamento delle zone umide, dell'inquinamento e di altri fattori antropici, insieme alla caccia e alla raccolta di uova in passato, ha causato un massiccio calo della popolazione di questa specie. Nel 2008 la popolazione complessiva \u00e8 stata valutata in meno di 1000 individui. Il marab\u00f9 asiatico \u00e8 classificato come \u00abspecie in pericolo\u00bb nella lista rossa della IUCN.\nTra le misure di conservazione che sono state prese per scongiurare l'estinzione della specie figurano tentativi di riproduzione in cattivit\u00e0 e di riduzione delle vittime tra i giovani presso i siti di nidificazione naturali. Dal momento che quasi il 15% dei pulcini rimane ucciso quando cade dal nido, a seguito delle ferite riportate o per inedia, alcuni conservazionisti hanno posizionato delle reti sotto i nidi per impedire che i giovani che cadono si feriscano. Gli uccelli caduti vengono quindi nutriti e allevati in recinti per circa cinque mesi e poi rilasciati in natura, in modo che possano ricongiungersi ai loro fratelli selvatici.\nNel distretto di Kamrup, nell'Assam, dove si trova una delle poche grandi colonie rimaste di marab\u00f9 asiatici, i programmi di sensibilizzazione della popolazione locale, facendo presa anche sulle coscienze culturali e religiose, soprattutto delle donne dei villaggi, hanno ottenuto il successo sperato e ora i residenti hanno fatto fronte comune per proteggere la specie. La gente del posto, che in passato considerava questi uccelli alla stregua di animali nocivi, ora vede i marab\u00f9 come creature speciali ed \u00e8 orgogliosa di proteggere loro e gli alberi su cui si riproducono. I locali hanno addirittura aggiunto delle preghiere per la protezione dei marab\u00f9 ai propri inni e hanno incluso la sagoma di questi animali ai motivi usati nella tessitura tradizionale. Misure simili sono state attuate con successo anche in altre parti dell'India dove i marab\u00f9 nidificano.\nNella cultura.\nEliano parl\u00f2 del marab\u00f9 nel suo \"De Natura Animalium\" del 250 d.C.: lo chiam\u00f2 \"kilas\" (\u03ba\u03b7\u03bb\u03b1\u03c2) e lo descrisse come un grosso uccello indiano dal gozzo simile a una sacca di cuoio. Anche Babur ne parl\u00f2 nelle sue memorie, chiamandolo \"ding\". In epoca vittoriana il marab\u00f9 asiatico divenne noto inizialmente come gru gigante e solo pi\u00f9 tardi come marab\u00f9 asiatico. Era molto comune a Calcutta durante la stagione delle piogge e si poteva vederne un gran numero presso gli immondezzai o anche in cima agli edifici. Nel Bihar, la specie viene associata al mitologico uccello Garu\u1e0da. Si dice che il nome \"hargila\", con cui \u00e8 noto in Bengala e Assam, derivi dalle radici sanscrite \"had\", \u00abosso\u00bb, e \"gila\", \u00abingoiare\u00bb, e significherebbe pertanto \u00abmangiatore di ossa\u00bb. John Latham utilizz\u00f2 la forma latinizzata del nome come epiteto specifico quando assegn\u00f2 alla specie il nome scientifico \"Ardea argala\". A quel tempo si credeva che i marab\u00f9 fossero protetti dalle anime dei bramini morti. I giovani soldati britannici erano soliti molestare questi uccelli per divertimento: in alcuni casi arrivavano perfino a farli saltare in aria dando loro da mangiare pezzi di carne e ossa contenenti una cartuccia dotata di miccia. Essi rimanevano calmi al passaggio dei locali, ma strillavano allarmati non appena vedevano qualcuno che indossava abiti europei. I marab\u00f9 di Calcutta erano considerati degli efficienti spazzini e fu addirittura promulgata una legge per proteggerli: chiunque avesse ferito o ucciso un marab\u00f9 doveva pagare una multa di cinquanta rupie. Lo stemma della citt\u00e0 di Calcutta, rilasciato attraverso due brevetti il 26 dicembre 1896, rappresentava due marab\u00f9 con dei serpenti nel becco e una corona all'antica sulle spalle. Il motto recitava \u00abPer ardua stabilis esto\u00bb, cio\u00e8 \u00abrisoluto nelle difficolt\u00e0\u00bb in latino. Lo stemma venne in seguito inserito nel logo di enti ufficiali come la Calcutta Municipal Corporation e il reggimento Calcutta Scottish. Durante questo periodo, alcuni esemplari, provenienti probabilmente da Calcutta, raggiunsero i serragli europei\nAll'apice del commercio mondiale delle piume, le penne copritrici sottocaudali dei marab\u00f9 venivano esportate a Londra sotto il nome di Commercolly (o Kumarkhali, dal nome di una localit\u00e0 dell'attuale Bangladesh) o \u00abmarabout\u00bb. Dal momento che questi uccelli erano protetti dalla legge e non potevano essere uccisi, i raccoglitori di piume si avvicinavano di soppiatto ai marab\u00f9 appollaiati in cima agli edifici, afferrando le piume del sottocoda che si staccavano quando questi prendevano il volo. Insieme alle piume di garzetta, quelle di marab\u00f9 erano considerate tra le pi\u00f9 preziose ad essere esportate. Mantelline, stole e boa fatti con queste piume vennero addirittura esposti alla Grande Esposizione del 1851.\nSecondo un mito indiano riportato dall'imperatore moghul Babur, all'interno del cranio di questo uccello si troverebbe una \u00abpietra del serpente\u00bb magica, antidoto contro tutti i morsi di serpente e altri tipi di veleno. Questa \u00abpietra\u00bb doveva essere estremamente rara, in quanto un cacciatore poteva impossessarsene solo dando prova di grande abilit\u00e0: il marab\u00f9 doveva essere ucciso senza che il suo becco toccasse il suolo, poich\u00e9 ci\u00f2 avrebbe fatto evaporare istantaneamente la \u00abpietra\u00bb. Coloro che facevano affidamento sulla medicina popolare credevano che un pezzo di carne di marab\u00f9 masticato quotidianamente assieme al betel potesse curare la lebbra.\nL'artista inglese Henry Stacy Marks (1829-1888) era particolarmente interessato agli uccelli. Molti dei suoi dipinti si basavano su uccelli che vivevano allo zoo di Londra e alcuni di questi raffigurano dei marab\u00f9 asiatici, come \"Convocation\" (1878), \"Science is Measurement\" (1879), \"Half hours at the Zoo\" e \"An Episcopal Visitation\"."}
{"id": "2386696", "revid": "120989339", "url": "https://it.wikipedia.org/wiki?curid=2386696", "title": "Nucleo esterno", "text": "Il nucleo esterno della Terra \u00e8 uno strato fluido di circa di spessore composto prevalentemente di ferro e solfuro di ferro che si trova tra il nucleo solido della Terra e il mantello. Il suo confine esterno si trova approssimativamente al di sotto della superficie terrestre. Anche zolfo ed ossigeno potrebbero essere presenti nel nucleo esterno, ma in percentuali minime.\nLa temperatura del nucleo esterno oscilla da nelle regioni pi\u00f9 esterne, fino a vicino al nucleo interno. Secondo recenti studi la temperatura del nucleo \u00e8 per la maggior parte prodotta dal decadimento spontaneo di elementi radioattivi quali uranio, torio e potassio.\nSebbene abbia una composizione simile a quella del nucleo interno la pressione nel nucleo esterno non \u00e8 abbastanza alta per lo stato solido della lega, cos\u00ec esso rimane fluido, sede di correnti di eddy legate al campo magnetico terrestre.\nNel Nucleo esterno risiede la sorgente principale del campo magnetico terrestre: si tratta infatti di una fonte di energia che mantiene in moto il metallo fuso, generando cos\u00ec un sistema di correnti elettriche le quali alimentano il campo geomagnetico."}
{"id": "2386701", "revid": "729019", "url": "https://it.wikipedia.org/wiki?curid=2386701", "title": "Cicciona cha cha/Ornella", "text": "Cicciona cha cha/Ornella \u00e8 un 45 giri di Edoardo Vianello\nIl disco.\nIn questo disco Dansavio (pseudonimo di Ennio Morricone) ha scritto la musica della canzone \"Cicciona cha cha.\nL'altra canzone \"Ornella\" \u00e8 stata scritta da Ennio Morricone, e faceva parte della commedia musicale \"Il lieto fine\"."}
{"id": "2386702", "revid": "28592", "url": "https://it.wikipedia.org/wiki?curid=2386702", "title": "Siberia russa", "text": ""}
{"id": "2386706", "revid": "400694", "url": "https://it.wikipedia.org/wiki?curid=2386706", "title": "Jurij Kuzubov", "text": "Biografia.\nNel 2004 divent\u00f2, all'\u00e8t\u00e0 di 14 anni, 7 mesi e 12 giorni, uno dei pi\u00f9 giovani grandi maestri della storia degli scacchi.\nHa vinto cinque volte (2001, 2002, 2003, 2004 e 2006) il campionato giovanile ucraino e nel 2014 il Campionato ucraino assoluto.\nNel 2001 fu 1\u00ba-4\u00ba al campionato europeo under-12 e nel 2004 secondo al campionato del mondo under-14 di Candia in Grecia.\nAltri risultati:\nIl suo stile di gioco \u00e8 spiccatamente posizionale, con una particolare sensibilit\u00e0 per individuare il giusto piano di gioco, paragonata da alcuni a quella del giovane Anatolij Karpov.\nHa raggiunto il massimo punteggio Elo nella lista FIDE del dicembre 2017 con 2699 punti, 3\u00ba ucraino e 44\u00ba al mondo."}
{"id": "2386708", "revid": "767487", "url": "https://it.wikipedia.org/wiki?curid=2386708", "title": "National Security Bureau", "text": "National Security Bureau \u00e8 l'Agenzia di spionaggio della Repubblica di Cina. \u00c8 stato istituito nel 1955. Il suo direttore \u00e8 Shi Hwei-Yow.\nIl servizio \u00e8 autorizzato a svolgere un lavoro di intelligence nazionale, e svolge il suo lavoro come servizio di protezione speciale, e di crittografia delle informazioni in possesso. L'attuale direttore \u00e8 Tsai Chao-ming, nominato nel 2004."}
{"id": "2386709", "revid": "28592", "url": "https://it.wikipedia.org/wiki?curid=2386709", "title": "Principato di Andorra", "text": ""}
{"id": "2386719", "revid": "28592", "url": "https://it.wikipedia.org/wiki?curid=2386719", "title": "Fede sciita", "text": ""}
{"id": "2386720", "revid": "1005847", "url": "https://it.wikipedia.org/wiki?curid=2386720", "title": "Elezioni presidenziali negli Stati Uniti d'America del 1868", "text": "Le elezioni presidenziali negli Stati Uniti d'America del 1868 furono la 21\u00aa tornata elettorale quadriennale; si svolsero marted\u00ec 3 novembre. Si tratt\u00f2 delle prime elezioni presidenziali avvenute dopo la fine della guerra di secessione, in quel periodo indicato storicamente sotto la denominazione di Era della Ricostruzione; poich\u00e9 tre degli ex Stati Confederati d'America (Texas, Mississippi e Virginia) non erano ancora stati ripristinati nell'Unione, i loro elettori non poterono esprimere alcuna preferenza.\nIl presidente in carica Andrew Johnson, che aveva assunto la funzione nel 1865 a seguito dell'assassinio di Abraham Lincoln, si rivel\u00f2 nel prosieguo della propria amministrazione assai impopolare, tanto che non ricevette la Nomination democratica; nel corso del 1868 la presidenza di Andrew Johnson riusc\u00ec ad alienarsi una buona parte dei suoi sostenitori e dovette subire anche un procedimento d'impeachment da parte del Congresso. Pur potendo alla fine mantenere la sua carica, il suo governo rimase paralizzato.\nDopo numerose votazioni i delegati del Partito Democratico scelsero l'ex governatore di New York Horatio Seymour come loro candidato; il suo rivale fu il Comandante generale dell'esercito statunitense Ulysses S. Grant proposto per acclamazione dal Partito Repubblicano. Grant rappresentava uno degli uomini allora pi\u00f9 popolari del Nord a causa del forte impegno profuso per concludere con successo la guerra civile a favore dell'Unione.\nAnche se Seymour venne travolto nella conta dei grandi elettori del Collegio elettorale ebbe comunque la possibilit\u00e0 di dare al vincitore del filo da torcere per quanto riguarda i voti popolari. Oltre alla risposta positiva avuta dal suo appello in tutto il Nord, Grant pot\u00e9 largamente beneficiare dei voti dei liberti afroamericani nel Sud, mentre il temporaneo disaccordo politico esistente tra molti bianchi meridionali aiut\u00f2 a sua volta ad ampliare lo scarto della vittoria.\nQueste si segnalarono per essere le prime elezioni in cui gli ex schiavi poterono esprimere il proprio diritto di voto in tutti gli Stati del Nord e in quelli ricostituiti negli Stati Uniti meridionali, in conformit\u00e0 con la prima delle \"leggi della Ricostruzione\". Tranne che in Florida, si utilizzarono dappertutto votazioni popolari per poter determinare i relativi voti elettorali del collegio.\nNella mappa a lato il colore rosso indica gli stati vinti da Grant/Colfax, il blu quelli vinti da Seymour/Blair, il verde quegli Stati che non erano ancora stati ripristinati nell'Unione e che pertanto non erano ammessi a votare. I numeri indicano il numero di voti elettorali assegnati a ciascuno Stato.\nContesto.\nLa Ricostruzione e i diritti civili degli ex schiavi furono le due questioni pi\u00f9 fortemente discusse. Grant sostenne i piani di ricostruzione dei repubblicani radicali al Congresso, appoggiando una veloce approvazione del XIV emendamento, con la concessione della piena cittadinanza per i liberti, incluso il suffragio per i liberti adulti. Il programma politico democratico condannava invece la \"supremazia nera\" e reclamava il ripristino completo dell'autonomia degli Stati, incluso il diritto degli Stati meridionali di stabilire se consentire o meno il suffragio dei maschi afroamericani adulti.\nNomination.\nRepubblicani.\nNel 1868 i repubblicani si sentirono abbastanza forti da abbandonare la coalizione delle elezioni presidenziali del 1864 sotto il nome di \"National Union Party\", ma vollero nominare un eroe popolare come loro candidato presidente. Presumevano che i democratici riuscissero a vincere in popolosi Stati del Nord con un gran numero di grandi elettori.\nIl generale Grant annunzi\u00f2 pubblicamente di aderire agli scopi del Partito e tanto fu l'entusiasmo che fu scelto all'unanimit\u00e0, in occasione del primo voto, alla Convention nazionale tenutasi al \"Crosby's Opera House\" di Chicago il 20 e 21 maggio.\nGrant costituiva il candidato ideale per i repubblicani, un eroe nazionale per le imprese compiute in guerra; in pi\u00f9 era alla sua prima esperienza politica per cui, con molta probabilit\u00e0, come presidente avrebbe seguito le indicazioni dei leader congressuali.\nIl Presidente della Camera Schuyler Colfax, un Radical dell'Indiana, venne affiancato a Grant alla sesta votazione riuscendo a battere il senatore Benjamin Wade, inizialmente dato per favorito.\nIl programma politico sosteneva il suffragio dei neri nel Sud come parte essenziale del passaggio alla piena cittadinanza; accettava inoltre che gli Stati settentrionali decidessero individualmente di affrancarli. Avversava l'ipotesi di utilizzare i \"greenbacks\" (le obbligazioni di guerra non convertibili) per riscattare il debito pubblico nazionale, incoraggi\u00f2 l'immigrazione, avall\u00f2 anche i pieni diritti dei cittadini che avessero gi\u00e0 intrapreso il cammino verso la naturalizzazione ed infine favor\u00ec la \"Ricostruzione radicale\", distinguendosi in ci\u00f2 nettamente dalla politica molto pi\u00f9 moderata assunta dalla presidenza di Andrew Johnson.\nDemocratici.\nI candidati democratici nel corso della Convention nazionale furono i seguenti:\nA questi si aggiunse anche Sanford Elias Church, appartenente allo staff dirigenziale dell'ufficio esecutivo del governatorato di New York.\nLa Convenzione Nazionale Democratica si tenne a New York tra il 4 e il 9 luglio. I primi turni videro in testa George H. Pendleton, che guid\u00f2 le prime 15 votazioni, seguito in ordine sparso dal presidente Johnson, da W. Hancock, da S. Church, da Asa Packe e da Joel Parker, da J. English, da J. Doolittle e per finire da T. Hendricks. Johnson, divenuto assai impopolare dopo la richiesta di impeachment avanzata nei suoi confronti e superata solo in extremis, riusc\u00ec ad ottenere solo 65 voti al primo turno, meno di un terzo del totale necessario per la nomina, e quindi perdette di fatto la possibilit\u00e0 di essere ricandidato.\nNel frattempo il presidente della Convenzione Horatio Seymour, ex governatore di New York, ricevette 9 voti alla quarta votazione dai delegati dello Stato della Carolina del Nord. Questa mossa inattesa caus\u00f2 \"una forte allegria e grande entusiasmo\", ma Seymour rifiut\u00f2, dicendo:\nDopo le prime sette votazioni, i nomi di Pendleton e Hendricks apparivano come i due favoriti. Dopo numerosi votazioni rimaste indecise vennero proposti i nominativi di John Thompson Hoffman, Frank P. Blair Jr. e S. Field. Nessuno di questi candidati, per\u00f2, riusc\u00ec mai ad ottenere un seguito sostanziale. Per ventuno votazioni i candidati si combatterono testa a testa per acquisire il controllo della situazione: Est contro Ovest, i conservatori contro i moderati. I due candidati principali rimasero determinati nell'idea che l'altro non dovesse ricevere la nomina; a causa della maggioranza richiesta dei due terzi si rivel\u00f2 necessario trovare un candidato di compromesso.\nSeymour continu\u00f2 a sperare che alla fine fosse eletto il Presidente della Corte suprema Salmon P. Chase, passato dalla loro parte, ma il vice presidente della Convention nonch\u00e9 presidente della delegazione dell'Ohio alfine annunzi\u00f2: \"\"all'unanimit\u00e0 la mia delegazione richiede l'inserimento di Horatio Seymour alla Nomination con 21 voti, ora non pi\u00f9 contro il suo onore\".\nI democratici ignorarono cos\u00ec platealmente le richieste di Johnson, che avrebbe gradito ricandidarsi, per sostenere invece la candidatura di Horatio Seymour; egli dovette attendere che i pi\u00f9 entusiastici che lo acclamavano abbassassero la voce prima di poter affrontare i delegati pronunziando una nuova arringa con cui declin\u00f2 l'invito:\n\"Non trovo le parole adatte nell'esprimere tutto il mio rammarico per il fatto il mio nome sia stato nominato in questa convenzione. Dio sa che la mia intera vita e tutto ci\u00f2 che ne occupa la maggior parte non vorrebbe altro che spendersi per il bene del mio paese, che il mio volto potesse essere identificato con quello del Partito Democratico...\"\" \"Accetta la nomina!\" Grid\u00f2 qualcuno dal fondo della sala. \"\"... ma quando ho detto che non potrei essere candidato, lo volevo proprio dire! Non posso ricevere la nomina senza mettere in una posizione non giusta l'intero Partito. Dio vi benedica per la vostra gentilezza nei miei confronti, ma io non posso davvero diventare il vostro candidato\"\".\nSeymour lasci\u00f2 il palco per potersi rinfrescare e riposare un po'. Appena usc\u00ec dalla sala il presidente dell'Ohio si mise a piangere lamentandosi che la sua delegazione non avrebbe accettato il rifiuto di Seymour; il capodelegazione del territorio dello Utah allora si alz\u00f2 per dire che Seymour era l'uomo che dovevano avere. Mentre questi stava aspettando nel vestibolo la convenzione lo scelse all'unanimit\u00e0.\nEsausti i delegati scelsero all'unanimit\u00e0 il generale Francis Preston Blair Jr. per la carica di vicepresidente al primo voto dopo che John Alexander McClernand, Augustus Caesar Dodge e Thomas Ewing Jr. ritirarono i loro nomi. La nomina di Blair riflesse la volont\u00e0 di equilibrare il \"ticket\" sia ad Est che ad Ovest, nonch\u00e9 a Nord e a Sud.\nBlair s'impegn\u00f2 duramente per avere la nomina e accett\u00f2 senza riserve il secondo posto. Egli ottenne l'attenzione generale a seguito di una lettera infiammatoria indirizzata al colonnello James Overton Broadhead e datata a pochi giorni prima della riunione; Blair scrisse che \"l'unico problema reale in queste elezioni \u00e8 la disfatta della Ricostruzione, nel modo in cui i Repubblicani radicali l'hanno imposta nel Sud\".\nIl programma democratico appoggi\u00f2 l'\"idea dell'Ohio\" consistente nel pagare i titoli del debito pubblico con i \"greenbacks\", banconote non convertibili; avvers\u00f2 fieramente le \"leggi della Ricostruzione\" considerandole rivoluzionarie e inefficaci; inoltre sostenne il diritto dei singoli Stati a decidere se concedere o meno il suffragio alla comunit\u00e0 nera.\nElezioni.\nUna campagna aggressiva.\nLa campagna elettorale di Seymour e di Grant venne condotta in modo acceso, essendo combattuta in gran parte sulla questione di come la Ricostruzione avrebbe dovuto essere portata avanti; vi fu anche un aspro dibattito sul \"problema razziale\". I repubblicani temettero almeno fino ad ottobre di subire una sconfitta.\nGrant non vi prese parte attivamente e non fece neppure promessa elettorale; lo slogan repubblicano, \"Concediamoci la pace\", fu preso alla lettera fin dal momento dell'accettazione della candidatura. Dopo quattro anni esatti di guerra civile, pi\u00f9 di tre anni di conflitto aperto sul tema della Ricostruzione e il tentativo di messa in stato d'accusa (l'impeachment) che funest\u00f2 l'ultima parte della presidenza di Andrew Johnson, la nazione sembrava desiderare la pace tanto agognata che Grant s'impegnava a portare a termine.\nSeymour non rispose a nessuna delle accuse scagliate contro di lui, ma tenne alcuni discorsi importanti; alcuni giornali non si peritarono d'esagerarne i difetti. Nella sua qualit\u00e0 di governatore di New York aveva inviato le truppe alla battaglia di Gettysburg, nonostante ci\u00f2 alcuni giornali cercarono di farlo apparire a tinte fosche, come sleale nei confronti dell'Unione. Il \"New York Tribune\" guid\u00f2 la campagna stampa delle vignette satiriche contro di lui. L'\"Hartford Post\" defin\u00ec la sua dignit\u00e0 \"grande quasi tanto quella di un cadavere\" richiamandosi esplicitamente all'ex presidente democratico James Buchanan appena morto. Gli avversari affermarono che l'intera famiglia Seymour era attraversata da un'inquietante vena di follia citando come prova il suicidio del padre, il banchiere e commerciante Henry, causato da un disturbo depressivo dovuto al panico del 1837.\nBlair partecip\u00f2 ad una serie di conferenze in cui descrisse la competizione in corso con Grant e i Radical in termini rigidamente razziali, avvertendo il pericolo costituito dal dominio da parte di \"una razza semi-barbara negroide adoratrice di feticci e dedita alla poligamia\", che vorrebbero \"sottoporre le donne bianche alla loro lussuria sfrenata\". I repubblicani consigliarono invece caldamente gli elettori a non votare per Seymour per non rischiare che un individuo come Blair avrebbe potuto succedergli.\nBlair d'altra parte si era gi\u00e0 creato una solida reputazione di uomo schietto; i suoi comizi misero sotto attacco soprattutto i repubblicani radicali. Samuel Tilden (che sarebbe stato il candidato democratico nelle elezioni presidenziali del 1876), membro del comitato nazionale, chiese esplicitamente a Blair di limitare la propria campagna elettorale al Missouri e all'Illinois per il fondato timore che avrebbe recato un serio danno al \"ticket presidenziale\" e alla causa della Ricostruzione.\nSeymour, che non aveva fino a quel punto assunto alcun ruolo attivo, inizi\u00f2 allora ad intervenire; cerc\u00f2 di allontanare dalla propria immagine la durezza degli attacchi portati da Blair contro i Radical. Sottoline\u00f2 l'idea che la Ricostruzione e il cambiamento del Sud avrebbe dovuto essere compiuto a livello statale, senza interferenze federali. Sostenne il ripristino immediato di tutti gli Stati del Profondo Sud, la regolamentazione del diritto di voto negli Stati in questione lasciata ai loro stessi cittadini e un'amnistia generale per tutti i reati politici.\nSecondo la sua opinione, l'autorit\u00e0 civile statale avrebbe dovuto avere la precedenza sull'azione militare; il presidente degli Stati Uniti e la Corte suprema degli Stati Uniti avrebbero dovuto essere rispettati piuttosto che aggrediti, come sostenne che i repubblicani avessero invece fatto fino a quel momento: i democratici sarebbero stati attenti a rimettere in ordine le priorit\u00e0 nazionali.\nRisultati.\nLo scarto relativamente ristretto (lo spoglio diede appena 305.000 voti in pi\u00f9 a Grant) nel voto popolare sorprese l'\u00e9lite politica del tempo. Quando il rappresentante repubblicano James Blaine si ritrov\u00f2 ad esaminare approfonditamente i risultati pens\u00f2 che la lieve maggioranza per Grant fosse \"un fatto molto sorprendente\". Blaine, un giudice acuto nei riguardi del sentimento popolare, fu in difficolt\u00e0 a spiegare la dimensione del voto democratico.\nGli irlandesi americani che seguivano la Chiesa cattolica, e altri immigrati si erano stabiliti a New York oramai da quasi un quarto di secolo, erano storicamente democratici; il margine molto esiguo con cui Seymour perdette diversi stati settentrionali come l'Indiana, il Connecticut e la Pennsylvania, assieme agli effetti costituiti dai nuovi voti afroamericani nel Sud provocarono il sospetto che la maggioranza dei bianchi americani con molta probabilit\u00e0 lo avesse preferito a Grant.\nI democratici del Sud s'impegnarono molto, ma i governi statali repubblicani controllavano completamente la macchina elettorale e prevalsero dappertutto nel meridione, con le sole eccezioni rappresentate dalla Georgia e dalla Louisiana, proprio l\u00e0 dove l'attivit\u00e0 del Ku Klux Klan stava gi\u00e0 colpendo duramente la capacit\u00e0 dei repubblicani di poter esprimere liberamente il proprio voto.\nLungo il confine tra Nord e Sud (negli ex Stati cuscinetto) il Kentucky, il Maryland e il Delaware furono in gran parte democratici; nel caso del Kentucky questo venne fortemente influenzato dall'ostilit\u00e0 nei confronti dei radicali della Ricostruzione, il che port\u00f2 al primo governo del dopoguerra quasi totalmente costituito da ex Confederati.\nNessun candidato presidenziale democratico n\u00e9 prima n\u00e9 dopo raggiunse una percentuale pi\u00f9 elevata nel Kentucky o in Maryland, dove l'ostilit\u00e0 verso il suffragio nero risult\u00f2 essere assai diffusa; quanto al Delaware solo i \"ticket\" democratici di Lyndon B. Johnson/Hubert Humphrey nelle elezioni presidenziali del 1964 (eletti con la pi\u00f9 alta percentuale di voto popolare dal 1824) e Barack Obama/Joe Biden nelle elezioni presidenziali del 2008 (che avevano il primo senatore del Delaware su un \"ticket\" nazionale) raggiunsero una percentuale pi\u00f9 elevata.\nGli altri due Stati confinanti, il Missouri e la Virginia Occidentale, entrambi controllati dai Repubblicani, diedero i propri grandi elettori a Grant. Seymour vinse per poco nel suo stato di New York ma Blair, in gran parte a causa del sistema dei registri dei Radicali, fall\u00ec nella conquista del suo stato, il Missouri; qui gli avversari esultarono: \"il generale Blair viene battuto nel suo rione, nella sua citt\u00e0, nella sua contea e nel suo Stato\". Nella Virginia Occidentale ai Confederati fu temporaneamente vietato di votare o di ricoprire cariche pubbliche. Si stima che furono tra i 15.000 e i 25.000 residenti bianchi a cui fu tolto questo diritto.\nTra le 1.708 contee che avevano fatto ritorno nell'Unione, Grant vinse in 991 (il 58,02%), mentre Seymour ne ottenne 713 (il 41,74%). In quattro contee (lo 0,23%) arrivarono alla pari; quindi i democratici, anche con tutti gli oneri della guerra, avevano ancora solo 278 contee in meno rispetto ai repubblicani trionfanti. Ci\u00f2 contribu\u00ec a consolidare il Partito al livello iniziale in cui si trovava nelle elezioni locali del 1867.\nQuesta fu l'ultima elezione in cui i repubblicani vinsero nel Tennessee fino alle elezioni presidenziali del 1920 e l'ultima in cui conquistarono il Missouri fino alle elezioni presidenziali del 1904; fu inoltre l'ultima in cui i democratici ottennero l'Oregon fino alle elezioni presidenziali del 1912 e l'ultima in cui in trionfarono nella Louisiana fino alle elezioni presidenziali del 1880.\nGrant perse New York per appena 10.000 voti e questo fu una fonte di vergogna e rabbia per i repubblicani. La vittoria di Seymour divenne oggetto di un'indagine federale. Il 4 novembre Horace Greeley (futuro avversario \"Liberal Democratico\" dello stesso Grant alle elezioni presidenziali del 1872) parl\u00f2 allo \"Union League Club\" invitando il Congresso ad esaminare con attenzione il voto dello Stato. Questa petizione venne presentata alla Camera dei rappresentanti il 14 dicembre e fu accettata per 135 a 34, con 52 astenuti. Il presidente della Camera dei rappresentanti Schuyler Colfax, candidato repubblicano e vicepresidente eletto, nomin\u00f2 un comitato di sette esperti, cinque repubblicani e due democratici. Il comitato fu creato probabilmente perch\u00e9 i repubblicani non potevano perdere New York senza protestare. Rifer\u00ec alla Camera il 23 febbraio del 1869, decidendo di non prendere provvedimenti; Seymour mantenne cos\u00ec tutti i suoi 33 voti elettorali; egli tornava volentieri sull'argomento fino al resto dei suoi giorni.\nNel suo libro del 1943 intitolato \"They Also Ran: The Story of the Men Who Were Defeated for the Presidency\" il romanziere Irving Stone sugger\u00ec l'ipotesi che se Seymour avesse vinto in tutti e quattro tra Pennsylvania, Ohio, Indiana e Iowa, il Congresso controllato dai repubblicani avrebbe proceduto ad annullare i voti al \"ticket\" democratico provenienti dal Sud. Stone sosteneva che l'unico modo in cui i democratici avrebbero potuto vincere era che vincessero in ogni Stato contendibile del Nord, mantenendo al contempo sia la Georgia che la Louisiana. Il voto della prima fu poi contestato durante lo spoglio, con i repubblicani che affermarono che gli avversari avessero vinto solo grazie al ricorso alla \"violenza, alla frode e all'intimidazione\" e molto probabilmente sarebbe stato annullato se si fosse rivelato decisivo per un'eventuale vittoria democratica.\nSecondo il biografo di Seymour Stewart Mitchell, il Partito Repubblicano si assunse il merito di aver salvato l'Unione e ci\u00f2 lo vincol\u00f2, assicurandosi con determinazione e caparbiet\u00e0 il potere di continuare a governarla. \u00c8 stato anche fatto notare che solo i suffragi di mezzo milione di afroamericani appena ammessi al voto diedero a Grant la garanzia di una maggioranza popolare; gli stessi con i quali si mise fortemente in contrasto negli anni immediatamente successivi, quando i repubblicani permisero il completo disaffrancamento nero negli ex Stati confederati, in quanto ebbero molti nuovi voti e soprattutto sicuri negli Stati appena costituiti negli Stati Uniti occidentali.\nFonti: voto popolare; voto del Collegio elettorale. Mississippi, Texas e Virginia non parteciparono a causa della Ricostruzione; nella Florida i grandi elettori vennero nominati dal legislatore statale.\nGeografia dei risultati.\nStatistiche.\nGrant vinse in 26 dei 34 Stati a disposizione - ottenendo cos\u00ec la larga maggioranza dei grandi elettori - ma il voto popolare fu assai pi\u00f9 equilibrato: la differenza finale fu di 305.000 voti su un totale di quasi 6 milioni di votanti. Essenziale, affinch\u00e9 egli non fosse un presidente di minoranza, fu il voto dei 700.000 nuovi elettori afroamericani negli Stati del profondo Sud.\nContee con il pi\u00f9 alto voto percentuale repubblicano:\nContee con il pi\u00f9 alto voto percentuale repubblicano:\nContee con il pi\u00f9 alto voto percentuale per altri.\nStati con i pi\u00f9 stretti margini di vittoria (in rosso Grant, in blu Seymour):"}
{"id": "2386721", "revid": "203463", "url": "https://it.wikipedia.org/wiki?curid=2386721", "title": "Yuriy Kuzubov", "text": ""}
{"id": "2386730", "revid": "111789175", "url": "https://it.wikipedia.org/wiki?curid=2386730", "title": "Gregorios Papaflessas", "text": "Biografia.\nOrigini.\nNato nel piccolo villaggio di Poliani, nel distretto di Messinia (Grecia), suo padre fu Demetrios G. Flessas, e sua madre Constantina Andronaiou, era la seconda moglie di Demetrios e proveniva dal villaggio di Dimitsana, nella regione dell'Arcadia. Gli venne dato il nome di battesimo di Giorgio in onore del nonno paterno, ucciso nel 1770 dai turchi dell'Impero ottomano durante la rivolta di Orlov, un episodio precursore della guerra d'indipendenza greca del 1821 e avvenuto durante la Guerra russo-turca.\nNel 1809 entr\u00f2 nell'allora celebre scuola di Demtsana, dove si formarono numerosi futuri patrioti greci, fra i quali primo fra tutti spicca il rivoluzionario Panagiotis Anagnostopoulos. Fu in questo periodo che il giovane Flessas inizi\u00f2 a manifestare il suo nazionalismo pubblicando diverse satire e parodie dell'allora governatore ottomano di Dimitsana, firmandosi con lo pseudonimo di \"Gregorious PHOS Kalamios\". Quando era ormai certo che fosse stato individuato, per scampare alla cattura fu fatto fuggire e mandato nel 1815 presso il monastero di Velanidia, nei pressi di Calamata, (Messinia). Qui prese l'abito monacale, e il nome sacerdotale di Gregorious Flessas o Papaflessas (\"papas\" in greco significa appunto \"sacerdote\").\nLa vita monacale e la clandestinit\u00e0.\nLa soluzione di vestire i panni monacali, tuttavia, non fu efficace per evitare al giovane e turbolento Papaflessas di celare il suo astio nei confronti del dominio ottomano sulla Grecia, soprattutto in virt\u00f9 del fatto che oltre a suo nonno, nel frattempo, i turchi avevano assassinato anche suo padre ed altri due membri della sua famiglia d'origine. Dopo essere entrato in contrasto con i suoi superiori a causa del suo carattere iroso e caparbio, gli venne ordinato di lasciare il monastero di Velanidia e nell'aprile del 1816 si trasfer\u00ec nel monastero di Regkitsa, una localit\u00e0 a met\u00e0 strada tra la cittadina di Leontari e quella di Mistra. Anche in questa nuova collocazione non tard\u00f2 molto tempo per mostrare la sua indole ribelle, entrando anche qui in polemica con la gerarchia ecclesiastica; nel frattempo lo raggiunsero i suoi due fratelli, Nikitas ed Elias, insieme ad altri transfughi da Poliani, tutti fervidi combattenti indipendentisti. Entrato in conflitto anche con il locale amministratore turco, il pasci\u00e0 Xoursein Certaris, il quale si era gradualmente appropriato ingiustamente di grosse porzioni di terreno appartenenti al monastero di Regkitsa. Papaflessas ed i suoi amici ribelli si organizzarono in una banda armata e combatterono per riappropriarsi di quanto confiscato dai turchi. Mentre il suo gruppo di ribelli presidiava il monastero, Papaflessas si appell\u00f2 alla corte di Tripolitsa affinch\u00e9 mediasse la disputa, ed ottenne una sentenza in suo favore, che ripristin\u00f2 gli antichi confini del monastero.\nTuttavia, il pasci\u00e0 Certaris si rec\u00f2 personalmente a Tripolitsa denunciando Papaflessas ed i suoi amici di essere dei rivoluzionari e di tramare contro l'Impero Ottomano. La denuncia del pasci\u00e0 venne accolta e lo stesso tribunale eman\u00f2 un ordine di cattura per Papaflessas ed i suoi compagni d'armi. Venuti a conoscenza dell'arrivo dei soldati turchi in marcia per arrestarlo e giustiziarlo, i compagni di Papaflessas si organizzarono per arrestare la loro marcia e permettere al loro amico di fuggire verso la catena montuosa di Agrilos. Dopo essere riuscito a scampare alla cattura, Papaflessas giunse a Zante, a quel tempo un luogo di ritrovo per tutti i rifugiati ed i fuoriusciti politici provenienti dalla Grecia, qui egli ebbe modo di conoscere il grande generale greco Theodoros Kolokotronis, allora al servizio dell'Impero britannico, ed ottenne una lettera di presentazione da parte dell'arcivescovo di Cristianopoli da utilizzare a Costantinopoli dove intendeva raggiungere i suoi fratellastri Costantino e Elias Flessas, di professione mercanti.\nDopo aver affittato una piccola barca da pesca, attravers\u00f2 il mare ma venne travolto da una tempesta che lo fece naufragare nei pressi del Monte Athos. Fu in questa occasione che, essendosi rotto il sigillo della lettera di presentazione dell'Arcivescovo, Papaflassas si rese conto che essa conteneva gravi accuse contro di lui, presentandolo come un prete donnaiolo e disonesto. Per nulla scoraggiato da tutti questi eventi negativi, il monaco ribelle raggiunse Costantinopoli dove raggiunse i suoi fratelli e si diede agli studi classici e teologici, presso la Basilica di Santa Sofia. Qui ottenne la carica di Arcivescovo del Patriarxeio di Santa Sofia, e mentre attendeva agli studi, continu\u00f2 a coltivare i suoi sentimenti indipendentisti incontrandosi con altri patrioti greci, ed unendosi alla societ\u00e0 segreta denominata Filik\u00ed Eter\u00eda o \"Societ\u00e0 degli Amici\", con lo pseudonimo di \"Armodios\".\nNel 1819 venne ordinato archimandrita dal Patriarca di Costantinopoli Gregorio V, al quale il monaco transfuga non aveva rivelato la sua vera identit\u00e0, sapendo di essere stato condannato a morte dai turchi, costruendosi una falsa identit\u00e0, facendosi chiamare \"Diakios\" e in qualit\u00e0 di rappresentante del Patriarca di Costantinopoli venne inviato nella parte settentrionale dell'Impero Ottomano per portare conforto ai suoi patrioti e istigarli segretamente alla rivolta contro i dominatori turchi.\nDi ritorno dalla sua missione, Papaflessas fu smascherato dalle autorit\u00e0 ottomana a causa della denuncia di uno dei suoi servitori di nazionalit\u00e0 turca, e costretto a fuggire con l'aiuto dei suoi amici della Filik\u00ed Eter\u00eda.\nLa resistenza.\nAlla fine del 1820 troviamo Papaflessas presso Kydonia per sobillare gli animi dei locali contro gli ottomani, mentre era in attesa di un carico di approvvigionamenti militari provenienti da Smirne per conto di suo fratello Costantino. Successivamente si spost\u00f2 in altre zone della regione con lo stesso scopo, portandosi prima sull'isola di Mitilene, poi a Calamata, poi verso le isole di Idra e Spetses, incontrandosi con i notabili di queste localit\u00e0 ed accordandosi con loro sulla necessit\u00e0 di una rivolta. Presso il piccolo villaggio di Trykala, vicino Xylokastro, si incontr\u00f2 con il generale ribelle Panoutsos Notaras, e con altri notabili della Argolide; da qui si port\u00f2 presso il Monastero di San Giorgio nel quale radun\u00f2 un vasto numero di notabili e di appartenenti all'alto clero greco, per discutere l'inizio della sommossa anti-ottomana, ma, dopo una accesa discussione, si decise di organizzare un nuovo incontro presso il monastero di Agia Lavra, nei pressi di Kalavryta, dove nacque la bandiera greca che venne benedetta dall'allora Metropolita di Patrasso Germanos il 25 marzo 1821. Nonostante l'accorato appello di Papafelassas e le sue assicurazioni di un sostanzioso e concreto aiuto da parte della Russia, gli altri partecipanti si mostrarono perplessi e spaventati, e decisero di tenere prigioniero il monaco ribelle all'interno del monastero fino a nuovi sviluppi; tuttavia la previdenza di Papaflessas, fattosi accompagnare da una scorta armata lo fece scampare all'arresto, e la riunione ebbe termine con l'istruzione di attendere l'opinione delle nazioni vicine alla Grecia prima di dare il via all'insurrezione. Questo primo insuccesso del tentativo insurrezionale di Papaflessas era motivato dal fatto che l'alto clero e le classi dei grandi proprietari terrieri diffidavano del successo del moto insurrezionale, e temevano che le rappresaglie degli ottomani avrebbero portato ad una ondata di confische di terre e alla perdita di gran parte dei loro privilegi. Fu a causa di questo clima di sospetto e di malafede che Papaflessas cerc\u00f2 di scegliere con molta attenzione i suoi alleati fra gli appartenenti a questa classe sociale. Al contrario, i discorsi infiammati ed ispirati del monaco indipendentista avevano una forte presa sulla popolazione umile e soprattutto sui contadini, che iniziarono a vederlo come una sorta di messia che li avrebbe condotti alla liberazione dall'oppressione.\nLa rivolta e la guerra civile.\nDopo il suo primo insuccesso a Kalavryta, Papaflessas si rec\u00f2 a Calamata dove attese un nuovo carico di armi e polvere da sparo con i quali, insieme ad un gruppo di circa 400 uomini radunati da suo fratello Nikitas a Poliani, il suo villaggio natale, si recarono segretamente ad Almyros per raggiungere il monastero di Velanidia dove da giovane il monaco aveva trascorso un lungo periodo. Tuttavia, durante il tragitto alcuni barili di polvere da sparo vennero versati, e questo incidente permise alle autorit\u00e0 ottomane di scoprire il tentativo di insurrezione; come rappresaglia tutto l'alto clero e tutti i notabili della zona di Calamata vennero messi in prigione. Venuto a conoscenza del fatto, Papaflessas, dopo aver dato istruzione ai suoi comandanti di presidiare alcune posizioni strategiche dell'area, diede ufficialmente inizio alla Guerra d'indipendenza greca il 25 marzo 1821, con la liberazione di Calamata. Come prima risposta gli ottomani costrinsero con la forza il patriarca di Costantinopoli, Gregorio V, a scomunicare i rivoltosi. Questa scelta non fu casuale, in quanto i turchi erano a conoscenza del fatto che gran parte del clero di nazionalit\u00e0 greca era pesantemente coinvolto nell'insurrezione.\nNel 1823 Papaflessas venne nominato Ministro degli Affari Interni e Capo della Polizia nel governo del Principe Alexandros Mavrokordatos con il nome di \"Gregorious Dikaios\", lo stesso da lui utilizzato ai tempi della sua appartenenza alla Filik\u00ed Eter\u00eda. Tra le sue numerose riforme fu l'istituzione del sistema postale e la costruzione di numerose scuole in tutta la Grecia. Prese parte a numerose battaglie contro le offensie ottomane e si dimostr\u00f2 fedele al governo durante lo scoppio del conflitto interno sorto tra le file dei rivoltosi. A tale scopo fu a capo del movimento di repressione anti-governativa guidando diverse spedizioni a Messinia e in gran parte del Peloponneso. Fedele inizialmente alla fazione facente capo al suo vecchio amico Theodoros Kolokotronis, tuttavia nel corso della guerra civile cambi\u00f2 fronte sostenendo che una simile scelta era necessaria per il bene della nazione greca.\nLa morte in battaglia.\nQuando Ibr\u0101h\u012bm Pasci\u00e0 con le sue truppe provenienti dall'Egitto invase nel 1825 il territorio del Peloponneso, Papaflessas era ancora Ministro dell'Interno. Intuendo l'enorme pericolo rappresentato dalla minaccia degli egiziani, proposte al governo una amnistia generale per Theodoros Kolokotronis e gli altri ribelli, affinch\u00e9 potessero prendere le armi per difendere il loro paese dal nuovo invasore. Avendo tuttavia ricevuto un netto rifiuto da parte del suo stesso governo alla sua proposta, si diresse personalmente a fronteggiare l'esercito di Inrahim Pasci\u00e0 dopo aver raccolto un piccolo esercito di circa 3.000 uomini male armati nei pressi della citt\u00e0 di Navarino, dove scelse le colline nei pressi del piccolo villaggio di Maniaki come punto strategicamente pi\u00f9 vantaggioso per stabilire una linea di difesa contro il nemico. Il 1\u00ba giugno 1825 le truppe di Ibrahim Pasci\u00e0, ben addestrate in precedenza da ufficiali francesi, attaccarono le linee greche, molti di loro, scoraggiati e impauriti dall'assalto nemico abbandonarono le armi, e Papaflessas rimase con circa un migliaio di uomini a lui fedeli. Dopo aver cercato strenuamente di fronteggiare il nemico, Papaflessas venne ucciso da un colpo di fucile in pieno petto, il suo corpo, recuperato dal nemico venne lavato dal sangue e dalla polvere ed appeso ad un albero; Ibrahim Pasci\u00e0 in segno di rispetto lo baci\u00f2 sulla guancia rendendo cos\u00ec omaggio al coraggio del suo nemico.\nL'eredit\u00e0.\nAncora oggi la figura di questo monaco ortodosso ribelle e combattivo rimane una delle figure pi\u00f9 celebrate nella storia dell'indipendenza greca. In suo onore si tengono annualmente delle gare di atletica presso Calamata chiamate appunto \"Papaflessia\" e in suo onore \u00e8 stata dedicata l'omonimo comune con circa 2.000 abitanti il cui capoluogo \u00e8 Vlachopoulo."}
{"id": "2386738", "revid": "729019", "url": "https://it.wikipedia.org/wiki?curid=2386738", "title": "Battaglia di Kesselsdorf", "text": "La battaglia di Kesselsdorf ebbe luogo il 15 dicembre 1745 presso il villaggio di Kesselsdorf, nel quadro della guerra di successione austriaca e vide fronteggiarsi l'esercito prussiano, al comando del feldmaresciallo Leopoldo I, principe di Anhalt-Dessau e quello austro-sassone al comando del feldmaresciallo conte Federico Augusto Rutowski.\nSvolgimento.\nDurante la seconda guerra di Slesia i sassoni ed i loro alleati austriaci avevano riunito in difesa di Dresda il 14 dicembre del 1745 un esercito di circa 32.000 uomini, attestati a Zschoner Grund, poco a sud della capitale sassone. La localit\u00e0 era la posizione-chiave per la difesa di Dresda ed era protetta da tre batterie di cannoni. Il principe di Dessau era deciso ad espugnare la posizione e pass\u00f2 all'attacco verso mezzogiorno del 15 dicembre.\nL'attacco dei prussiani fu respinto due volte, con gravi perdite da parte degli attaccanti. Dato per\u00f2 che i sassoni e gli austriaci inseguirono i battaglioni prussiani in ritirata fino dinnanzi alle batterie sassoni, queste ultime dovettero cessare il fuoco. A causa dell'inseguimento lo schieramento degli alleati si sciolse e cos\u00ec il principe Leopoldo riusc\u00ec, dopo aver disperso il nemico con la cavalleria, ad entrare in Kesseldorf ed a conquistare le batterie avversarie.\nContemporaneamente il principe Maurizio, figlio di Dessau, aveva circondato e ricacciato indietro l'ala sinistra nemica presso Pennrich, cosicch\u00e9 i sassoni si dovettero ritirare in disordine.\nLa battaglia di Kesselsdorf fu l'ultima vittoria del vecchio principe di Dessau e decise la guerra a favore dei prussiani. Dresda si arrese il 17 dicembre e gi\u00e0 il diciotto vi fece il suo ingresso Federico II. La pace fu conclusa nella stessa citt\u00e0 il 25 dicembre.\nBibliografia.\nin tedesco:"}
{"id": "2386746", "revid": "880848", "url": "https://it.wikipedia.org/wiki?curid=2386746", "title": "Mycteria", "text": "Mycteria \u00e8 un genere della famiglia dei Ciconiidi. Comprende i tantali, cicogne tropicali diffuse nelle Americhe, in Africa orientale e in Asia meridionale e sud-orientale. Due di queste specie vengono indicate come \"ibis\" nel loro nome scientifico o in uno dei nomi comuni ora in disuso, ma non sono imparentati con questi uccelli: sono semplicemente pi\u00f9 simili agli ibis di altre specie di cicogne.\nDescrizione.\nI tantali sono uccelli di notevoli dimensioni, lunghi circa 90\u2013100\u00a0cm e con un'apertura alare di 150\u00a0cm. Il piumaggio del corpo \u00e8 quasi completamente bianco in tutte le specie, ma le remiganti sono nere. Le specie del Vecchio Mondo hanno il becco giallo brillante, la pelle nuda della faccia rossa o gialla e le zampe rosse, ma queste parti del corpo sono pi\u00f9 sbiadite nel tantalo americano dell'America tropicale. I giovani sono una versione pi\u00f9 scialba degli adulti e generalmente sono di colore marroncino, con il becco chiaro.\nBiologia.\nVolano planando, tenendo il collo e le zampe distesi. Sono specie stanziali che nidificano nelle zone umide di pianura dove vi siano alberi per poter costruire grandi nidi di ramoscelli.\nCamminano lentamente e maestosamente nell'acqua bassa alla ricerca delle prede, costituite, come quelle di altre cicogne, da pesci, rane e grossi insetti.\nSpecie.\nSono state inoltre descritte due specie di tantalo fossili:\nQuest'ultima specie sembra sia stata una \"sister species\" del tantalo americano e probabilmente ne rimpiazzava la nicchia ecologica nel Nordamerica preistorico."}
{"id": "2386749", "revid": "599013", "url": "https://it.wikipedia.org/wiki?curid=2386749", "title": "Lewis (mitragliatrice)", "text": "La mitragliatrice Lewis, in inglese Lewis Gun (o Lewis Automatic Machine Gun), fu una mitragliatrice leggera progettata all'inizio del XX secolo da Samuel McClean e perfezionata dal colonnello Isaac Newton Lewis.\nStoria.\nAdoperata dall'esercito statunitense nel 1913, venne ritenuta inadeguata e sostituita con la mitragliatrice leggera \"Chauchat\", per poi passare nel 1917 al Browning Automatic Rifle. Il vero successo arriv\u00f2 con l'inizio della prima guerra mondiale quando l'arma fu acquistata dal Belgio e successivamente dal Regno Unito. Durante il primo conflitto mondiale, venne installata su numerosi velivoli francesi, inglesi ed italiani, ma siccome non era dotata del timer che permetteva di sincronizzare la cadenza di fuoco con i giri dell'elica del motore, si decise di sistemarla nella parte anteriore dei velivoli, all'interno di una Scarff ring per permetterle di ruotare e di non essere di peso per l'artigliere. Vennero impiegate su questa mitragliatrice delle speciali munizioni incendiarie per far esplodere l'idrogeno contenuto nei dirigibili da bombardamento tedeschi durante gli attacchi. Nel 1932 la Lewis \u00e8 stata impiegata dall'esercito australiano per abbattere gli em\u00f9 nel corso di un'operazione di contenimento della fauna nota come guerra degli em\u00f9. Durante la guerra civile spagnola l'arma fu in uso all'esercito sia franchista che repubblicano. Lo United States Marine Corps, al quale vennero cedute, la utilizzarono insieme alla US Navy fino alle prime fasi della seconda guerra mondiale. L'arma rimase in produzione fino al 1945.\nCaratteristiche.\nL'arma funzionava a gas ed era raffreddata ad alette, anche se questo sistema era poco efficace e aumentava il peso dell'arma. La Lewis poteva montare un caricatore a tamburo da 47 o 97 colpi e in entrambi i casi aveva una cadenza di tiro di 550 colpi al minuto. Il peso di 12,7 chili rendeva pi\u00f9 facile il trasporto, a differenza di armi simili dello stesso periodo."}
{"id": "2386751", "revid": "1372005", "url": "https://it.wikipedia.org/wiki?curid=2386751", "title": "Raoul Hausmann", "text": "Biografia.\nRaoul Hausmann rappresenta una delle figure chiave del Dada berlinese e della cultura dell'arte figurativa del '900. I suoi collages fotografici sperimentali, assemblaggi polimaterici, poemi sonori e critiche alle istituzioni ebbero infatti una profonda influenza sull'Avanguardia europea del primo dopoguerra. E non certo a caso la sua \"testa meccanica\" del 1920 \u00e8 considerata una delle icone del '900. \nVisse a lungo a Berlino e a Weimar come docente presso la Bauhaus. Durante il nazismo, per sfuggire alle persecuzioni che colpirono gli esponenti delle avanguardie si trasfer\u00ec prima a Ibiza, poi a Zurigo e a Praga, e infine a Limoges, dove si fermer\u00e0 dopo la guerra e dove vivr\u00e0 sino alla morte.\nHa avuto un ruolo centrale nel movimento Dada berlinese, lavorando in particolare in campo fotografico. \u00c8 considerato l'inventore del fotomontaggio, tecnica che ha trasmesso a Paul Citroen, il suo allievo prediletto. Negli anni '60 la sua figura e la sua visione ha avuto grande influenza anche sugli artisti americani della pop art, come Yves Klein e Robert Rauschenberg che con lui hanno intrecciato importanti scambi epistolari.\nScoperta.\nNel 2011 \u00e8 stata ritrovata una scultura lignea \"L'uomo muratore\" di cui si \u00e8 occupato il critico d'arte Daniele Menicucci. "}
{"id": "2386754", "revid": "87570446", "url": "https://it.wikipedia.org/wiki?curid=2386754", "title": "Centro Nazionale Sportivo Libertas", "text": "Il Centro Nazionale Sportivo Libertas \u00e8 un ente di promozione sportiva formalmente costituitosi riconosciuto dal CONI.\n\u00c8 nato nel 1945 su iniziativa dell'allora presidente del Consiglio, il democristiano Alcide De Gasperi. Costituitosi in associazione nel 1975, il suo scopo principale \u00e8 la diffusione dell'attivit\u00e0 fisica-sportiva sia a livello amatoriale che agonistico.\nOltre all'organizzazione di manifestazioni promozionali, il C.N.S. Libertas organizza convegni e seminari di approfondimento scientifico sulle maggiori discipline sportive e sulla medicina sportiva.\nIl centro \u00e8 attivo anche nell'ambito del volontariato, della promozione turistica e dell'assistenza previdenziale.\nFu riconosciuto ente di promozione sportiva dal CONI il 24 giugno 1976 ed ente a carattere assistenziale il 27 dicembre 1979 dal Ministero dell'Interno."}
{"id": "2386763", "revid": "287204", "url": "https://it.wikipedia.org/wiki?curid=2386763", "title": "Centri sportivi aziendali industriali", "text": "C.S.A.IN., sigla che sta per Centri sportivi aziendali e industriali \u00e8 un ente di promozione sportiva riconosciuto dal CONI.\nFondata nel 1954 su volere di Confindustria con il nome di Raggruppamento sportivo aziende industriali, inizialmente parte del Comitato nazionale dei gruppo sportivi aziendali fondato quello stesso anno. Cambia nome definitivamente nel 1964, diventando \"Centri sportivi aziendali e industriali\"."}
{"id": "2386765", "revid": "1543377", "url": "https://it.wikipedia.org/wiki?curid=2386765", "title": "Ospedale Groote Schuur", "text": "Il Groote Schuur Hospital (spesso indicato come GSH o colloquialmente \"Grotties\") \u00e8 il pi\u00f9 grande ospedale di Citt\u00e0 del Capo in Sudafrica. Fu costruito nel 1938 ed \u00e8 diventato famoso per essere stato l'ospedale in cui nel 1967 \u00e8 avvenuto il primo trapianto di cuore da un essere umano a cura del chirurgo Christiaan Barnard.\nL'edificio originale fu costruito con fondi pubblici. La realizzazione, iniziatasi nel 1932 fu completata nel 1937, e il nuovo ospedale fu aperto nel 1938 andando a rimpiazzare il New Somerset Hospital a Green Point, come ospedale dell'Universit\u00e0 di Citt\u00e0 del Capo. Nel 1983 \u00e8 stata cominciata la costruzione del nuovo ospedale che si \u00e8 conclusa nel 1989. Il vecchio edificio ospita oggi principalmente alcuni dipartimenti di clinica universitario e un museo sul primo trapianto di cuore.\nIl Groote Schuur \u00e8 il principale ospedale universitario dell'Istituto di Medicina della Universit\u00e0 di Citt\u00e0 del Capo e come tale fornisce assistenza e istruzione terziaria in tutte le principali branche della medicina\nA gennaio 2009 l'organico era composto da 3.570 persone di cui:"}
{"id": "2386768", "revid": "380052", "url": "https://it.wikipedia.org/wiki?curid=2386768", "title": "Arcidiocesi metropolita di Lecce", "text": ""}
{"id": "2386774", "revid": "149727", "url": "https://it.wikipedia.org/wiki?curid=2386774", "title": "W\u00f6rth an der Sauer", "text": ""}
{"id": "2386778", "revid": "81195", "url": "https://it.wikipedia.org/wiki?curid=2386778", "title": "Principio della parete fredda", "text": "Il principio della parete fredda (noto anche come principio di Watt) \u00e8 un principio termodinamico che stabilisce la tensione di vapore saturo in condizioni di temperatura non uniforme. Esso enuncia che: \"la tensione di vapore saturo contenuto in un recipiente, a temperatura non uniforme, \u00e8 quella che corrisponde al valore di tensione di vapore saturo alla temperatura pi\u00f9 bassa. \"\nSe la temperatura in un recipiente non \u00e8 la stessa, quindi, la tensione di vapore saturo corrisponde a quella della zona a temperatura minore.\nL'appannarsi dei vetri dell'automobile durante l'inverno si spiega con questo principio, lo stesso principio pu\u00f2 essere usato per spiegare come mai i fenomeni meteorologici si riscontrano prevalentemente nelle zone d'incontro tra masse d'aria fredda e masse d'aria calda."}
{"id": "2386781", "revid": "2159335", "url": "https://it.wikipedia.org/wiki?curid=2386781", "title": "Cicogna (disambigua)", "text": ""}
{"id": "2386782", "revid": "15756", "url": "https://it.wikipedia.org/wiki?curid=2386782", "title": "Steve Miller Band", "text": "La Steve Miller Band \u00e8 un gruppo musicale rock statunitense costituito nel 1967 a San Francisco, California. Il gruppo \u00e8 diretto da Steve Miller che si esibisce alla chitarra e nella veste di voce solista, noto per una serie di singoli, soprattutto di met\u00e0 degli anni 1970, che rappresentano pietre miliari del rock classico radiofonico.\nStoria.\nNel 1965 dopo essersi trasferito a Chicago per suonare il blues, Steve Miller e il tastierista Barry Goldberg fondarono la Blues Band Goldberg-Miller insieme al bassista Shawn Yoder, al chitarrista ritmico Craymore Stevens, e il batterista Lance Haas. Il gruppo venne messo sotto contratto dall'etichetta discografica Epic Records dopo aver suonato in molti club di Chicago ed essere apparsi nella serie televisiva \"Hullabaloo\" assieme ai \"Four Tops and the Supremes\".\nMiller lasci\u00f2 il gruppo per andare a San Francisco, dove era fiorente la scena psichedelica. L\u00ec costitu\u00ec, nel 1967, la \"Steve Miller Blues Band\". Harvey Kornspan, socio manager del gruppo, negozi\u00f2 e sottoscrisse un grande contratto (860\u00a0000 dollari in cinque anni, oltre a 25\u00a0000 dollari di denaro promozione che doveva essere speso a discrezione della band) con l'allora presidente della Capitol Records, Alan Livingston. Poco dopo, il nome della band venne accorciato a \"Steve Miller Band\", al fine di ampliare il suo fascino. La band, composta da Miller, dal chitarrista James Cooke, dal bassista Lonnie Turner, dal batterista Tim Davis (che sostitu\u00ec Lance Haas alla batteria) e Jim Peterman all'organo Hammond B3, accompagn\u00f2 Chuck Berry in un concerto presso la Fillmore West che venne registrato e pubblicato come album live, \"Live at Fillmore Auditorium\". Il chitarrista Boz Scaggs si un\u00ec al gruppo subito dopo, quando lo stesso gruppo si esib\u00ec in giugno al Monterey Pop Festival.\nNel febbraio 1968, in Inghilterra, il gruppo registrava l'album di debutto, \"Children of the Future\", presso gli studi Olympic con Glyn Johns al missaggio. L'album fu un insuccesso e non entr\u00f2 fra i Top 100 chart album, ma i brani migliori erano l'acustico \"Baby's Calling Me Home\" e il blues funky \"Steppin' Stone\". Il brano di chiusura del disco era una versione lenta del blues \"Key To The Highway\".\nIl loro secondo album \"Sailor\" vide la luce nell'ottobre 1968, balzando subito al numero 24 del \"Billboard\". Fra i maggiori successi i singoli \"Livin' In The USA\", \"Lucky Man\", \"Overdrive\" e \"Dime-A-Dance Romance\".\nLa fama del gruppo and\u00f2 crescendo alla pubblicazione di ogni nuovo album: \"Brave New World\" (numero 22, 1969), con le canzoni di successo \"Space Cowboy\" e \"My Dark Hour\" scritta e interpretata con Paul McCartney (aka Paul Ramon) alle percussioni, basso, chitarra e voce di fondo; seguita da \"Your Saving Grace\" (numero 38, 1969) e \"Number 5\" (numero 23, 1970).\nNel 1971 Miller ebbe un incidente d'auto che gli procur\u00f2 una frattura al collo. La Capitol Records pubblic\u00f2 l'album\" Rock Love\". L'album era caratterizzato da inedite registrazioni dal vivo (tra cui una jam session di undici minuti sulla traccia del titolo) e materiale realizzato in studio, uno dei due album della Steve Miller Band non ancora pubblicato su CD, assieme all'altro \"Recall the Beginning...A Journey from Eden\". Nel 1972 \u00e8 stato pubblicato il doppio album compilation \"Anthology\" con 16 canzoni tratte dai primi cinque album della band.\n\"The Joker\" (numero 2, 1973) mostr\u00f2 al pubblico un nuovo stile della band. La traccia del titolo divenne un singolo numero 1 nella Billboard Hot 100, nella Official Singles Chart, in Irlanda e nei Paesi Bassi per due settimane ed in Nuova Zelanda, secondo in Canada e Norvegia, quarto in Svezia, quinto in Svizzera ed Austria e settimo in Germania e venne certificato disco di platino per il raggiungimento di oltre un milione di copie vendute.\nTre anni dopo la band torn\u00f2 con \"Fly Like an Eagle\", che si piazz\u00f2 al numero 3. I tre singoli estratti: \"Take the Money and Run\" (numero 11), \"Fly Like an Eagle\" (numero 2) e il secondo pezzo al primo posto, \"Rock'n Me\". Miller dichiar\u00f2 che l'introduzione della chitarra in \"Rock'n Me\" era un tributo alla canzone \"All Right Now\" della band Free.\n\"Book of Dreams\" (numero 2, 1977) comprendeva altri tre successi: \"Jet Airliner\" (numero 8), \"Jungle Love\" (numero 23) (successivamente utilizzata per i titoli di testa dell'ottava stagione della sitcom \"Everybody Loves Raymond\"), e \"Swingtown\" (numero 17). L'album del 1982 \"Abracadabra\" diede al gruppo il terzo numero 1 con singolo del titolo. Il singolo di Miller scalz\u00f2 dal primo posto della classifica i Chicago con la loro \"Hard to Say I'm Sorry\", proprio come aveva fatto \"Rock'n Me\" con \"If You Leave Me Now\" nel 1976.\nIl singolo Winter Time della Steve Miller Band del 1977 assomiglia al brano \"I giardini di marzo\" datato 1972 del cantautore Lucio Battisti. Ad ogni modo i componenti del complesso non furono mai accusati del presunto plagio.\nNel 1978 usc\u00ec \"Greatest Hits 1974-78\" vendendo pi\u00f9 di 13 milioni di copie mentre Miller continuava a tenere concerti da tutto esaurito.\nIl 15 giugno 2010 venne pubblicato \"Bingo!\", un nuovo album di cover blues e R&amp;B e il 18 aprile 2011 vide la luce \"Let Your Hair Down\", album gemello di \"Bingo!\".\nUno dei decani della band, Norton Buffalo, mor\u00ec di cancro ai polmoni il 30 ottobre 2009. John King (batterista durante l'era \"The Joker\") mor\u00ec poco dopo di cancro al rene il 26 ottobre 2010. James Cooke \u00e8 morto di cancro il 16 maggio 2011.\nIl chitarrista blues Jacob Peterson entr\u00f2 a far parte della band prima del tour di primavera del 2011. Dopo l'ingresso di Petersen, il chitarrista Kenny Lee Lewis pass\u00f2 definitivamente al basso.\nIl 10 novembre 2011 la band si esib\u00ec all'interno dello stabilimento Boeing di Everett, nello Stato di Washington, per celebrare il definitivo progetto dell'aereo 747-8. Il concerto inizi\u00f2 con \"Jet Airliner\".\nDiscografia.\nIl gruppo ha prodotto album e singoli dal 1968 per un totale di 18 album in studio, 3 live, 7 compilation e almeno 29 singoli.\nPegaso.\nUn'immagine ricorrente nelle copertine degli album della Steve Miller Band \u00e8 la rappresentazione di un Pegaso o cavallo alato. La sua prima apparizione sulla copertina di \"Book of Dreams\". Una testa di cavallo figura sulla copertina del loro greatest hits 1974-1978. Il pegaso appare di nuovo sulla copertina del loro \"Circle of Love\". Il pegaso sarebbe stata un'immagine retrofuturistica sulla copertina di \"Living in the 20th Century\". Altra apparizione sulla copertina del loro Greatest Hits del 1991. La silhouette di una testa di cavallo appare sulla copertina di \"Wide River\"."}
{"id": "2386783", "revid": "1573940", "url": "https://it.wikipedia.org/wiki?curid=2386783", "title": "Mycteria ibis", "text": "Il tantalo beccogiallo (Mycteria ibis()) \u00e8 un uccello della famiglia Ciconiidae, diffuso in Africa.\nDescrizione.\n\u00c8 una cicogna di medie dimensioni, lunga 97\u00a0cm e del peso di 2,3\u00a0kg nei maschi e 1,9\u00a0kg nelle femmine. \nIl piumaggio \u00e8 bianco-rosato, con ali e coda neri; il becco, giallo, \u00e8 smussato e ricurvo all'estremit\u00e0. I giovani sono bruno-grigiastri ed hanno il becco dello stesso colore del corpo, faccia arancione sbiadito e zampe marroncine.\nHa un aspetto molto simile a quello del tantalo variopinto (\"Mycteria leucocephala\"), che per\u00f2 vive in Asia.\nDistribuzione e habitat.\nLa specie ha un ampio areale che comprende gran parte dell'Africa sub-sahariana e il Madagascar.\nConservazione.\n\u00c8 una delle specie protette dal \"Trattato della Conservazione degli Uccelli Migratori Afroasiatici\" (AEWA)."}
{"id": "2386789", "revid": "15756", "url": "https://it.wikipedia.org/wiki?curid=2386789", "title": "La doppia morte di Quincas l'acquaiolo", "text": "La doppia morte di Quincas l'Acquaiolo (\"A morte e a morte de Quincas Berro D'\u00e1gua\") \u00e8 un racconto dello scrittore brasiliano Jorge Amado.\nTrama.\nIl racconto parla di cosa succede dopo la morte di Quincas l'Acquaiolo. Quincas \u00e8 un vagabondo che vive nel porto nella \"citt\u00e0 bassa\" di Salvador.\nDue gruppi di persone dibattono sulle memorie di Quincas, la famiglia guidata dalla figlia Vanda e dai suoi migliori amici del porto.\nPer la famiglia, Quincas \u00e8 Joaquim Soares da Cunha, un \"ligio funzionario delle Imposte Dirette\", che un giorno li mand\u00f2 in disgrazia abbandonandoli e diventando un vagabondo, chiamando Vanda e sua madre, Dona Otacilia, \"vipere\" e il marito di Vanda, Leonard, uno \"stupido imbecille\". Cambiando vita Joaquim decide di cambiare nome e diventa Quincas; \"re dei vagabondi dei bassifondi\" e \"patriarca delle prostitute\". La famiglia tenta di nascondere questo fatto ai loro conoscenti e vicini ma loro non possono ignorare la reputazione che Quincas ha guadagnato sulla stampa locale.\nOra, Vanda, Leonard, e la sorella di Quincas, Zia Marocas e il fratello Eduardo, devono curare la salma e dargli un appropriato funerale, senza attrarre troppa attenzione su Quincas e al suo passato. Sistemano Quincas con un semplice vestito e scarpe, ma senza biancheria intima, in quanto nessuno lo avrebbe notato, e ordinano una bara e delle semplici candele. Quella notte si riuniscono vicino alla salma per la veglia funebre, cercando di ignorare il sorriso sornione di Quincas che permane anche nella morte e che gli fa ricordare quanto Quincas li disprezzasse. Vanda poi ha l'impressione di vedere il padre che gli dice \"vipera\". Man mano tutti se ne vanno a casa, lasciando Quincas con i suoi amici del porto.\nIl freddo trattamento che la famiglia ha dato alla scomparsa di Quincas \u00e8 l'opposto di quello dei suoi migliori amici del porto di Bahia, Pettirosso, il Negro Frangetta, il comandante Martim e Ciclone.\nI quattro uomini portano il lutto per Quincas per il quartiere lamentandosi che il loro migliore amico se ne era andato.\nQuella sera vennero per dare a Quincas il loro ultimo saluto e finiscono per prendersi cura della salma quando i familiari lasciano la camera ardente e tornandosene a casa. Parlando tra di loro ricordano le avventure di Quincas e che per loro era quasi un padre. Piansero per Quincas e il comandante Martim si preoccupava se doveva occuparsi di Quit\u00e9ria, una prostituta che era la ragazza di Quincas.\nLasciati da soli tutta la notte con la salma, i quattro fecero una festa e fecero partecipare Quincas nella loro ultima festa, raccontando scherzi e facendogli bere cacha\u00e7a, Ciclone regal\u00f2 a Quincas una bellissima rana. Decisoro poi di portare Quincas in un ultimo giro al porto, per mangiare la \"Moqueca de peixe\" di Capitan Manuel, che era il piatto preferito di Quincas. Sulla strada incontrarono un gruppo di prostitute incluso Quit\u00e9ria.\nQuincas aveva sempre amato il mare, e dopo che gli amici gli hanno servito la \"moqueca\" lo portarono sulla barca del capitano Manuel per un'escursione, improvvisamente una tempesta scuote la barca e loro si affrettano a tornare nel porto, ma Quincas cade in acqua come di volont\u00e0 propria, gli amici sentirono Quincas proclamare:\nAdattamenti.\nNel 1998 la storia fu adattata in un film egiziano intitolato \"Gannet el Shayateen\" dal regista Osama Fawzy. Vinse numerosi premi nazionali e internazionali.\nIl 21 maggio 2010 \u00e8 uscito nei cinema brasiliani un nuovo adattamento cinematografico, \"Quincas Berro D'\u00c1gua\", diretto da S\u00e9rgio Machado."}
{"id": "2386792", "revid": "24470720", "url": "https://it.wikipedia.org/wiki?curid=2386792", "title": "Tensione di vapore saturo", "text": ""}
{"id": "2386794", "revid": "122761412", "url": "https://it.wikipedia.org/wiki?curid=2386794", "title": "Rangaku", "text": "Il era un metodo di apprendimento scientifico in uso durante il periodo antecedente allo sbarco del commodoro Matthew Perry (Convenzione di Kanagawa), quando il Giappone era ancora isolato dal resto del mondo per via della politica di isolamento (\"sakoku\") dello Shogunato Tokugawa tra il 1641-1853.\nAttraverso il rangaku molti medici e menti scientifiche del Giappone poterono apprendere e rimanere aggiornati sulle vicende mediche, scientifiche e tecnologiche che avvenivano in Europa. Non a caso venne definito \"studio olandese\", poich\u00e9 allora gli unici occidentali che avevano il permesso di entrare in Giappone erano appunto commercianti olandesi."}
{"id": "2386797", "revid": "74801", "url": "https://it.wikipedia.org/wiki?curid=2386797", "title": "Jos\u00e9 Joaqu\u00edn Moraga", "text": "Biografia.\nNacque il 22 agosto 1745 presso la missione Los Santos \u00c1ngeles de Guevavi in Arizona, allora facente parte del Vicereame della Nuova Spagna. Viene assegnata a lui la paternit\u00e0 del Presidio di San Francisco, dopo che il luogo era stato scelto da Juan Bautista de Anza nel 1776. Moraga \u00e8 anche noto per essere stato il fondatore di \"El Pueblo de San Jos\u00e9 de Guadalupe\", in seguito conosciuta come San Jose (California).\nMoraga fond\u00f2 San Jos\u00e9 per ordine di Antonio Mar\u00eda de Bucareli y Urs\u00faa, vicer\u00e9 della Nuova Spagna. La citt\u00e0 era dedicata a san Giuseppe e, fondata il 29 novembre 1777, fu la prima citt\u00e0 della colonia spagnola di Nueva California che in seguito divenne la Alta California. La citt\u00e0 era una comunit\u00e0 contadina che forniva supporto al Presidio di San Francisco ed al Presidio di Monterey.\nLa citt\u00e0 di Moraga, California, prende il nome da Joaquin Moraga, nipote di Jos\u00e9 Joaqu\u00edn Moraga."}
{"id": "2386803", "revid": "110157", "url": "https://it.wikipedia.org/wiki?curid=2386803", "title": "Weingarten (Baden)", "text": "Weingarten (Baden) \u00e8 un comune di 9.749 abitanti del Baden-W\u00fcrttemberg, in Germania.\nAppartiene al distretto governativo (\"Regierungsbezirk\") di Karlsruhe ed al circondario (\"Landkreis\") di Karlsruhe (targa KA)."}
{"id": "2386806", "revid": "24182928", "url": "https://it.wikipedia.org/wiki?curid=2386806", "title": "Acido solfammico", "text": ""}
{"id": "2386810", "revid": "2153076", "url": "https://it.wikipedia.org/wiki?curid=2386810", "title": "The Best of Bob Dylan, Vol. 1", "text": "The Best of Bob Dylan, Vol. 1 \u00e8 un album raccolta di Bob Dylan, pubblicato dall'etichetta discografica Columbia in Australia, Canada e Regno Unito il 2 giugno 1997 e successivamente in Europa e Giappone, mentre non \u00e8 mai stato pubblicato negli Stati Uniti.\nNon viene considerato come facente parte della discografia ufficiale di Dylan."}
{"id": "2386812", "revid": "76963", "url": "https://it.wikipedia.org/wiki?curid=2386812", "title": "Nathalie Kelley", "text": "Biografia.\nNasce a Lima, in Per\u00f9, da padre argentino e da madre peruviana di origini francesi. Si trasferisce a Sydney, in Australia, dove frequenta la North Sydney Girls High School. A 16 anni lavora come ballerina di salsa; ci\u00f2 le permette di guadagnare i soldi necessari per completare l'istruzione.\nIntraprende la carriera di attrice dopo essersi trasferita a Los Angeles.\n\u00c8 conosciuta per il suo ruolo nel film \"\". Nel 2007 ha avuto una parte nel film \"Loaded\" al fianco di Jesse Metcalfe. Nel Marzo 2011 ha un piccolo ruolo nella commedia retr\u00f2 \"Take Me Home Tonight\", le riprese del film sono state girate nel 2007 ma il lungometraggio \u00e8 stato rilasciato qualche anno pi\u00f9 tardi dalla Universal Pictures per motivi incerti. Qualche mese dopo la Kelley viene scelta come protagonista nell'horror indipendente \"Urban Explorers\", che narra la storia di quattro giovani esploratori urbani che si ritroveranno ad affrontare i pericoli interni ai sotterranei di Berlino. Il film ha ricevuto recensioni positive dai critici.\nSempre nello stesso accetta il ruolo di Dani Alverez nella seconda stagione della serie crime \"Body of Proof\".\nHa partecipato al video della canzone \"Just the Way You Are\" di Bruno Mars nel 2010 e \"Luna Llena\" dei Baby Rasta &amp; Gringo nel 2012.\nNel 2014 prende parte al cast della prima stagione della serie tv \"Unreal\" nel ruolo di Grace.Interpreta la parte di Sybil, dal 2016 al 2017, nell'ottava e ultima stagione di \"The Vampire Diaries\".\nInterpreta la parte di Cristal Flores in \"Dynasty\", reboot dell'omonima serie.\nNel 2016 ha avuto una relazione con Zach Roerig, conosciuto sul set di The Vampire Diaries, i due si sono lasciati e nel 2018 ha sposato il suo fidanzato Jordy Burrows in una splendida cerimonia di Potts Point a Sydney. Solo un mese prima, il 2 aprile 2018, avevano annunciato il loro fidanzamento. La coppia \u00e8 stata vista festeggiare bene nella notte a bordo del loro pontile privato.\nCi sono state anche esibizioni di ballerini di Samba.\nAgli ospiti sono state date maracas mentre la pista da ballo si animava con \u201cLove Is In The Air\u201d di John Paul Young.\nNel 2020 ha preso parte alla serie tv \"The Baker &amp; the Beauty\" nel ruolo di Noa Hamilton.\nDoppiatrici italiane.\nNelle versioni in italiano dei suoi film, Nathalie Kelley \u00e8 stata doppiata da:"}
{"id": "2386813", "revid": "729019", "url": "https://it.wikipedia.org/wiki?curid=2386813", "title": "Sindrome di Ivemark", "text": "La sindrome di Ivemark (o asplenia con anomalie cardiovascolari) \u00e8 una rara sindrome plurimalformativa congenita degli organi caratterizzata da complesse anomalie cardiovascolari, spleniche e mancato o incompleto sviluppo della milza (in alcuni casi si osserva la presenza di pi\u00f9 milze: polisplenia). Esiste anche una forma ereditaria a trasmissione autosomica recessiva.\nSintomatologia.\nMolto frequenti sono anche anomalie polmonari e addominali. Fa parte dell'insieme delle sindromi eterotassiche (infatti \u00e8 un'eterotassia con asplenia), chiamate anche difetti di lateralit\u00e0, consistenti in variazioni dell'asimmetria anatomica sinistra-destra.\nPrognosi.\nEssa si manifesta gi\u00e0 in fase prenatale e i bambini nati con tale patologia muoiono precocemente, generalmente entro il primo anno di vita."}
{"id": "2386814", "revid": "599013", "url": "https://it.wikipedia.org/wiki?curid=2386814", "title": "Ragnar Klavan", "text": "Biografia.\nAnche suo padre Dzintar \u00e8 stato un calciatore.\nCaratteristiche tecniche.\nDi ruolo difensore centrale, \u00e8 forte fisicamente, abile nel gioco aereo e nei lanci lunghi. Di piede mancino, pu\u00f2 giocare anche da terzino sinistro.\nCarriera.\nClub.\nDopo aver giocato in Estonia, Norvegia, Paesi Bassi e Germania, il 20 luglio 2016 viene acquistato a titolo definitivo per 5 milioni di euro dal , firmando un contratto triennale con scadenza il 30 giugno 2019.\nIl 17 agosto 2018 firma un contratto biennale con il Cagliari Calcio, diventando il primo giocatore estone a giocare nel campionato di serie A. Debutta con i sardi il 26 agosto, in occasione della partita interna col Sassuolo, pareggiata per 2-2. Nel corso della sua prima stagione in Sardegna gioca solo 15 partite a causa dei vari infortuni.\nL'anno successivo invece ha continuit\u00e0 venendo schierato come titolare nella maggior parte delle 31 partite da lui giocate, mentre nella stagione 2020-2021 rimane chiuso dall'arrivo di Diego God\u00edn e dall'esplosione di Andrea Carboni. Il 30 giugno 2021 termina il suo contratto, che non viene rinnovato e quindi lascia i rossobl\u00f9 dopo 64 presenze totali tra campionato e coppe.\nL'indomani del suo addio dal club sardo torna in patria firmando per il .\nNazionale.\nIl 3 luglio del 2003 ha esordito nella nazionale estone, di cui \u00e8 diventato capitano a tutti gli effetti nel febbraio 2012. Il 31 maggio 2006 ha segnato la sua prima rete in nazionale, nella gara amichevole terminata per 1-1 contro la Nuova Zelanda, mentre il 27 marzo 2015 ha raggiunto quota 100 presenze nella sconfitta esterna per 3-0 con la Svizzera. \u00c8 tra i quattro giocatori con pi\u00f9 presenze nella nazionale del paese baltico.\nStatistiche.\nPresenze e reti nei club.\n\"Statistiche aggiornate al 22 maggio 2021.\""}
{"id": "2386837", "revid": "15756", "url": "https://it.wikipedia.org/wiki?curid=2386837", "title": "Colonia G\u00fcell", "text": "La Colonia G\u00fcell \u00e8 un villaggio di 775 abitanti che si trova nella comarca del Baix Llobregat e fa parte del comune di Santa Coloma de Cervell\u00f3. La colonia \u00e8 famosa soprattutto per racchiudere diversi importanti elementi architettonici.\nLa Colonia G\u00fcell era una colonia abitata dai lavoratori della fabbrica tessile di propriet\u00e0 di Eusebi G\u00fcell, che aveva spostato qui tutte le fabbriche che possedeva a Sants, nella citt\u00e0 di Barcellona. I lavori di costruzione della colonia, dei quali Antoni Gaud\u00ed era il responsabile, cominciarono nel 1890 e il progetto prevedeva la realizzazione di un ospedale, una locanda, una scuola, un teatro, una cooperativa, alcuni negozi e una cappella, oltre alle stesse fabbriche e alle abitazioni dei lavoratori. Il tutto per una superficie totale di circa 160 ettari.\nNella realizzazione del complesso Gaud\u00ed si avvarr\u00e0 della collaborazione dei suoi assistenti Francesc Berenguer, Joan Rubi\u00f3 e Josep Canaleta, dedicandosi invece personalmente alla progettazione della cappella, della quale per\u00f2 costru\u00ec soltanto la cripta, in quanto il progetto venne abbandonato alla morte del conte G\u00fcell.\nGli altri edifici sono opera dei collaboratori di Gaud\u00ed: Francesc Berenguer costru\u00ec la cooperativa, la scuola, il centro culturale e la casa parrocchiale, mentre Joan Rubio termin\u00f2 invece diverse case particolari come \"Ca l'Ordal\" e \"Ca l'Espinal\".\nLa propriet\u00e0 venne quindi venduta nel 1945 alla famiglia Bertrand i Serra, che nel 1973 la chiuse in seguito alla crisi dell'industria tessile."}
{"id": "2386846", "revid": "165042", "url": "https://it.wikipedia.org/wiki?curid=2386846", "title": "Cicogna lattea", "text": ""}
{"id": "2386847", "revid": "125839731", "url": "https://it.wikipedia.org/wiki?curid=2386847", "title": "Triazolam", "text": "Il triazolam \u00e8 una benzodiazepina facente parte della classe delle triazolo-benzodiazepine. In Italia viene venduto con il nome commerciale di Halcion (dal nome alternativo del martin pescatore, simbolo di pace e tranquillit\u00e0 per via del mito di Alcione) anche se ad oggi sono disponibili in farmacia, sotto prescrizione medica, farmaci equivalenti come: Triazolam Sandoz, Triazolam Mylan Generics, Triazolam Almus, Triazolam Zantiva, Triazolam Pensa, Triazolam Ratiopharm, Triazolam DOC Generici, Triazolam EG. Essa \u00e8 stata sintetizzata nel 1972. Si presenta sotto forma di una polvere bianca di aspetto cristallino solubile solo in cloroformio.\n\u00c8 una molecola di ricerca Upjohn poi acquisita da Pfizer.\nIndicazioni.\nIl triazolam \u00e8 usato per il trattamento di breve periodo dell'insonnia e dei disordini del sonno legati ai ritmi circadiani, incluso il jet lag. Possiede propriet\u00e0 ansiolitiche, sedative ed ipnoinducenti con possibili caratteristiche muscolo-rilassanti ed anticonvulsivanti. \u00c8 usato come adiuvante nelle procedure mediche di anestesia. \u00c8 considerata una \"benzodiazepina ideale\" per la sua rapida insorgenza d'azione e la sua breve emivita. Induce il sonno per non pi\u00f9 di un'ora e mezza, senza dare sonnolenza al risveglio.\nMeccanismo d'azione.\nLe benzodiazepine agiscono stimolando il sistema GABAergico, cio\u00e8 il sistema dell'acido \u03b3-amminobutirrico (o GABA). Il GABA \u00e8 un \u03b3-amminoacido ed \u00e8 il principale neurotrasmettitore inibitorio del cervello, agisce legandosi ai suoi specifici recettori: il GABA-A, il GABA-B e il GABA-C. L'interazione con il recettore GABA-A viene favorita dal passaggio di ioni cloro, che porta alla iperpolarizzazione della membrana cellulare e di conseguenza si riduce l'eccitabilit\u00e0 cellulare. Le benzodiazepine, essendo molecole agoniste, si legano al sito allosterico (sito del recettore diverso da quello di legame) del recettore GABA A, aumentando il tempo di apertura del canale per il passaggio di ioni cloro, cos\u00ec da aumentare il segnale inibitorio dell'acido \u03b3-amminobutirrico. Si avr\u00e0 una depressione a livello centrale dell'eccitabilit\u00e0 dei neuroni. Tale recettore \u00e8 costituito da una struttura pentamerica, comprende cinque subunit\u00e0, ne esistono diverse isoforme e questo rende possibile l'interazione con farmaci aventi strutture diverse.\nAvvertenze.\nIl triazolam \u00e8 un farmaco che deve essere utilizzato con moderazione nei pazienti affetti da insufficienza epatica da lieve a moderata. In alcuni pazienti con funzionalit\u00e0 respiratoria compromessa sono stati riportati raramente apnea e depressione respiratoria. Triazolam, come tutte le benzodiazepine, produce un effetto additivo se somministrato contemporaneamente ad alcool o altre sostanze che deprimono il sistema nervoso centrale. Le benzodiazepine devono essere usate con estrema cautela in pazienti con una storia di abuso di droga o alcool.\nTolleranza.\nDopo un uso prolungato di triazolam pu\u00f2 verificarsi perdita dell\u2019efficacia del suo effetto ipnotico. Pertanto, \u00e8 raccomandato un uso per periodi non prolungati e alla dose pi\u00f9 bassa possibile.\nDipendenza.\nL\u2019uso di triazolam pu\u00f2 portare a dipendenza psichica e fisica; la probabilit\u00e0 di sviluppare dipendenza aumenta all\u2019aumentare del tempo e della dose di somministrazione del farmaco. Il rischio di dipendenza \u00e8 pi\u00f9 elevato nei pazienti che hanno abusato di droga o di alcool; pertanto, \u00e8 consigliato un uso occasionale, per il trattamento dell\u2019insonnia a breve termine (7-10 giorni, e massimo 4 settimane).\nReazioni da sospensione.\nSe la dipendenza si instaura nel paziente in terapia con triazolam, l\u2019interruzione improvvisa del trattamento pu\u00f2 portare a sintomi da sospensione, quali: cefalea, ansia estrema, dolori muscolari, confusione, irritabilit\u00e0 e tensione. Nei casi pi\u00f9 gravi si possono verificare formicolio a livello delle estremit\u00e0, crampi addominali e vomito, sudorazione, tremori, allucinazioni, crisi epilettiche, depersonalizzazione, ipersensibilit\u00e0 al rumore, al contatto fisico e alla luce.\nInsonnia da rimbalzo.\nL\u2019insonnia da rimbalzo \u00e8 transitoria, ma pi\u00f9 grave rispetto all\u2019insonnia iniziale per la quale il paziente ha iniziato il trattamento, e pu\u00f2 manifestarsi a seguito dell\u2019interruzione del trattamento con triazolam. In alcuni casi, \u00e8 accompagnata da alterazione dell\u2019umore, disturbi del sonno, irrequietezza, ansia. Poich\u00e9 il rischio di manifestare insonnia da rimbalzo \u00e8 pi\u00f9 elevato a seguito di sospensione improvvisa del trattamento, \u00e8 opportuno effettuare una riduzione graduale del dosaggio. Si manifesta in maniera imprevedibile e improvvisa, e pertanto si raccomanda l\u2019uso di triazolam con cautela, e in dose limitata nei pazienti che manifestano segni e sintomi di depressione o di tendenza al suicidio.\nDurata del trattamento.\nLa durata del trattamento deve essere il pi\u00f9 breve possibile. Si raccomanda di informare il paziente che il trattamento con Triazolam \u00e8 di breve durata, e la dose deve essere gradualmente diminuita rispetto a quella iniziale, in modo da non interrompere in maniera brusca il trattamento; inoltre il paziente deve essere informato sulla possibilit\u00e0 di sviluppare insonnia da rimbalzo al termine del trattamento.\nAmnesia.\nLe benzodiazepine (triazolam) possono indurre amnesia anterograda, soprattutto dopo parecchie ore dall\u2019ingestione del farmaco. Pertanto per ridurre tale rischio \u00e8 opportuno che il paziente si accerti di avere un sonno ininterrotto di 7-8 ore. Nei pazienti anziani e/o debilitati si deve procedere con cautela ed \u00e8 consigliata l\u2019assunzione di una dose iniziale di 0,125\u00a0mg di triazolam, in modo tale da prevenire capogiri, eccessiva sedazione o compromissione della coordinazione. Negli adulti si raccomanda un dosaggio di 0,25\u00a0mg. Non \u00e8 raccomandato l\u2019uso di triazolam nei bambini e negli adolescenti con et\u00e0 inferiore a 18 anni poich\u00e9 non vi sono sufficienti studi sull\u2019efficacia e sicurezza del farmaco.\nReazioni psichiatriche e paradosse.\nL\u2019uso di triazolam pu\u00f2 portare a irrequietezza, irritabilit\u00e0, aggressivit\u00e0, allucinazioni, psicosi, delusione, collera, disturbi del comportamento. Quando ci\u00f2 si verifica \u00e8 necessario sospendere immediatamente il trattamento farmacologico. Questi eventi sono in genere pi\u00f9 frequenti in anziani e bambini.\nTriazolam pu\u00f2 dare disturbi comportamentali del sonno, come ad esempio \u201csonnolenza durante la guida\u201d (sono stati messi in evidenza casi di pazienti che dopo l\u2019assunzione di benzodiazepine, incluso triazolam, non erano vigili). L\u2019assunzione di alcol e di altre sostanze che deprimono il SNC sembra incrementare la possibilit\u00e0 di sviluppare tali disturbi comportamentali, e per tale ragione \u00e8 opportuno prendere in considerazione l\u2019idea di interrompere immediatamente il trattamento non appena tali eventi si manifestano.\nReazioni anafilattoidi e reazioni anafilattiche gravi.\nSono stati segnalati rari casi di anafilassi in pazienti in trattamento con triazolam. Sono stati riportati casi di angioedema, compreso quello della glottide, della lingua e della laringe in pazienti che avevano assunto la prima dose o dosi successive del farmaco.\nI pazienti che manifestano problemi ereditari di intolleranza al galattosio, che manifestano deficit di Lapp lattasi o che hanno sindrome da malassorbimento di glucosio/galattosio, non devono assumere il farmaco.\nPosologia e modo di somministrazione.\nIl trattamento con triazolam deve essere pi\u00f9 breve possibile. La durata varia da pochi giorni a due settimane fino ad un massimo di quattro settimane, compreso un periodo di sospensione graduale. In qualche caso, pu\u00f2 essere necessaria l\u2019estensione oltre il periodo massimo di trattamento, ma non deve mai avvenire senza rivalutazione della condizione del paziente.\nBisogna iniziare il trattamento con la dose consigliata pi\u00f9 bassa, e la dose massima di 0,25\u00a0mg non deve essere superata. Deve essere assunto appena prima di coricarsi. Lo schema posologico giornaliero \u00e8 il seguente:\nNon sono state stabilite la sicurezza d'impiego e l'efficacia di triazolam in pazienti al sotto dei 18 anni di et\u00e0.\nMetabolismo ed escrezione.\nIl triazolam \u00e8 attivo per via orale. Nell'adulto, dopo una singola somministrazione di 0,25\u00a0mg, il picco di concentrazione ematica (2,02 \u00b1 0,15\u00a0ng/mL) viene raggiunto dopo un tempo di 0,96 \u00b1 0,1 ore. L'emivita di eliminazione \u00e8 di 1,5 - 5,5 ore.\nNegli anziani, il picco di concentrazione ematica aumenta del 50%, mentre il tempo per raggiungere tale concentrazione e l'emivita di eliminazione (tempo necessario per diminuire la quantit\u00e0 di un farmaco nell'organismo del 50% durante l'eliminazione) restano invariati.\nIl triazolam ha una breve durata di circa 4 ore ed \u00e8 metabolizzato nell'uomo in sei metaboliti, uno di essi, l'\u03b1-idrossitriazolam, ha dimostrato di mantenere il 50-100% della potenza del composto di partenza. Nonostante solo bassi livelli del composto di partenza vengano trovati nelle urine, l'\u03b1-idrossitriazolam e il 4-idrossitriazolam glucuronidati sono i principali metaboliti nelle urine, e questi sono responsabili di circa l'80% dell'escrezione del triazolam. Non ci sono prove dell'accumulo dei metaboliti del triazolam, e gli effetti clinici del metabolita attivo \u03b1-idrossitriazolam non sono chiari poich\u00e9 esso \u00e8 stato rilevato nel sangue principalmente nella sua forma glucuronidata.\nComplessivamente, la relativamente breve emivita del triazolam con l'escrezione urinaria dei metaboliti glucuronidati conferiscono al triazolam una durata d'azione relativamente breve rispetto ad altre benzodiazepine.\nIl triazolam si lega alle proteine plasmatiche con una frazione libera compresa fra il 9,9 e il 25,7%.\nControindicazioni.\nTriazolam \u00e8 controindicato in pazienti che presentano:\nGravidanza e allattamento.\nI dati relativi alla teratogenesi (alterazione morfologica/funzionale dello sviluppo embrionale, fetale o post-natale causato da uno xenobiotico) e agli effetti sullo sviluppo e comportamento post-natale dopo trattamento con benzodiazepine, sono inconsistenti.\nDa alcuni primi studi con benzodiazepine \u00e8 risultato che una esposizione in utero pu\u00f2 essere associata a malformazioni. Studi successivi non hanno fornito prove evidenti di malformazioni.\nI bambini esposti alle benzodiazepine durante l\u2019ultimo trimestre di gravidanza o durante il travaglio, hanno presentato sia la sindrome del bambino flaccido che i sintomi da astinenza neonatale. Se triazolam viene usato durante la gravidanza, o la paziente rimane incinta mentre assume triazolam, occorre rivolgersi al medico per essere informati sul potenziale pericolo per l'embrione.\nTriazolam non deve essere usato dalle madri che allattano al seno.\nEffetti sulla capacit\u00e0 di guidare veicoli e sull'uso di macchinari.\nIl triazolam pu\u00f2 influenzare notevolmente la capacit\u00e0 di guidare o utilizzare macchinari. I pazienti devono essere avvisati di non guidare o utilizzare macchinari durante il trattamento fino a che sia stata esclusa la presenza di sonnolenza diurna o capogiri. Se la durata del sonno \u00e8 stata insufficiente, la probabilit\u00e0 che la vigilanza sia alterata pu\u00f2 essere aumentata.\nInterazione con altri farmaci.\nInterazioni farmacocinetiche possono verificarsi quando triazolam viene somministrato in concomitanza ad altri medicinali che interferiscono con il suo metabolismo. \u00c8 necessario seguire le seguenti raccomandazioni:\nSovradosaggio.\nI sintomi da sovradosaggio con triazolam sono soprattutto amplificazioni della sua azione farmacologica e includono:\nLe conseguenze gravi sono rare, a meno che non siano stati ingeriti in concomitanza altri farmaci e/o etanolo.\nIl trattamento del sovradosaggio consiste principalmente nel supportare le funzioni respiratoria e cardiovascolare; a tale scopo pu\u00f2 essere usato Flumazenil.\nA seguito di una dose eccessiva di benzodiazepine per uso orale, deve essere indotto il vomito (entro un\u2019ora) se il paziente \u00e8 cosciente; deve invece essere intrapreso il lavaggio gastrico con protezione delle vie respiratorie se il paziente \u00e8 privo di conoscenza. Se non si osserva un miglioramento con lo svuotamento dello stomaco, deve essere somministrato carbone attivo per ridurre l'assorbimento del farmaco.\nIl sovradosaggio di benzodiazepine si manifesta solitamente con vario grado di depressione del sistema nervoso centrale che varia dall\u2019obnubilamento al coma. Nei casi lievi, i sintomi includono obnubilamento, confusione mentale e letargia. Nei casi pi\u00f9 gravi, i sintomi possono includere atassia, ipotonia, ipotensione, depressione respiratoria, raramente coma e molto raramente morte.\nEffetti collaterali.\nTra gli effetti indesiderati riportati per Triazolam vi sono:\nMolto comuni:\nNon comuni:\nRari:\nNon noti (la frequenza di tali effetti non pu\u00f2 essere definita sulla base dei dati sperimentali che sono disponibili):\nGravi: \u00e8 opportuno recarsi immediatamente dal medico qualora si verifichino alcuni tra i seguenti sintomi:\nUna meta-analisi del 2009 ha messo in evidenza un aumento dell'insorgenza di infezioni, come sinusiti e faringiti, in persone che assumevano triazolam o altri ipnotici rispetto a coloro che assumevano un farmaco placebo."}
{"id": "2386855", "revid": "337298", "url": "https://it.wikipedia.org/wiki?curid=2386855", "title": "Jos\u00e9 Manuel de Ezpeleta", "text": "Governatore di Cuba.\nCavaliere dell'Ordine di Carlo III, fu anche giudice del Sovrano Militare Ordine di Malta. Fu governatore del Consiglio Reale Supremo di Sua Maest\u00e0 e consigliere di Stato, oltre che maresciallo dell'esercito.\nIl 1\u00ba dicembre 1785 divenne governatore di Cuba. Mantenne l'incarico fino al 1789, quando fu promosso vicer\u00e9 della Nuova Granada.\nVicer\u00e9 della New Granada.\nDurante il suo mandato si assistette alla nascita del giornalismo in Nuova Granada grazie a Manuel del Socorro Rodr\u00edguez, primo direttore del \"Papel Peri\u00f3dico\" a Bogot\u00e0. La rivista ebbe 265 uscite.\nEzpeleta fond\u00f2 il primo teatro di Bogot\u00e1. Support\u00f2 i circoli letterari, a cui parteciparono alcuni dei futuri eroi dei movimenti indipendentisti. Nel 1794 Antonio Nari\u00f1o pubblic\u00f2 una traduzione della \"Rights of Man\", per colpa della quale fu processato e dichiarato colpevole.\nCome il predecessore, Ezpeleta tent\u00f2 di incentivare l'industria mineraria di Mariquita, ma giunse alla conclusione che le spese erano troppo grandi rispetto al risultato. Promosse le missioni cattoliche come mezzo di pacificazione degli indigeni che non avevano accettato il dominio spagnolo, soprattutto degli Andak\u00ed."}
{"id": "2386856", "revid": "1851848", "url": "https://it.wikipedia.org/wiki?curid=2386856", "title": "Umberto Boniardi", "text": "Biografia.\nHa militato in Serie A con le maglie di , Catania e Alessandria negli anni cinquanta per sette stagioni complessive. Nelle file dell'Alessandria ha ottenuto anche le promozione in A nella stagione 1956-57\nIn carriera ha disputato complessivamente 164 incontri in massima serie, realizzando una sola rete in occasione del successo interno del Como contro la nella stagione Serie A"}
{"id": "2386869", "revid": "287204", "url": "https://it.wikipedia.org/wiki?curid=2386869", "title": "Lago di Managua", "text": "Il lago di Managua \u00e8 un lago situato in Nicaragua. Si trova a un'altitudine di 39\u00a0m s.l.m., e ha una superficie di 1.042\u00a0km\u00b2. La citt\u00e0 di Managua, la capitale del Nicaragua, si trova sulla sua sponda sud-ovest."}
{"id": "2386872", "revid": "599013", "url": "https://it.wikipedia.org/wiki?curid=2386872", "title": "Castello di Monte Ursino", "text": "Il castello di Monte Ursino sorge in posizione dominante su una collina da cui prende il nome, a difesa del centro storico di Noli, in provincia di Savona.\nStoria.\nIntorno al X secolo molti centri che sorgevano sulla costa si spostarono sulle colline, meno malsane e pi\u00f9 facilmente difendibili. Fu cos\u00ec anche per Noli che, distrutta da un incendio intorno al 900, fu ricostruita sulla collina di Monte Ursino, a picco sul mare, e gi\u00e0 nel 1004 viene citato in un documento e definito borgo fortificato.\nDopo la costruzione di una prima torre sulla sommit\u00e0 della collina, la fortificazione si ampli\u00f2 e rafforzo pi\u00f9 volte fino a raggiungere la sua forma attuale intorno al XV secolo, abbracciando anche il neonato borgo nella piana, attuale centro storico, mentre fu gradatamente abbandonato quello in collina. Fautori di questa struttura militare medievale furono soprattutto i Del Carretto, feudatari di Noli. Il castello era in grado di controllare il mare, la costa e la vecchia strada romana passante in collina nella localit\u00e0 di Voze, e utilizzata sino al XVIII secolo.\nDescrizione.\nIl castello \u00e8 costituito sulla sommit\u00e0 da un'alta torre cilindrica, circondata da massicce mura e dagli alloggi per la truppa. Da questo nucleo principale discendevano due perimetri murari, in gran parte ancora oggi conservati, che abbracciavano tutta la collina e successivamente anche l'abitato a valle. Torri circolari si susseguivano a intervalli regolari lungo le mura digradanti sui fianchi del Monte Ursino.\nLe porte di accesso erano invece difese da un singolare sistema ancora oggi in parte conservato che era costituito da una torre esterna alle mura e ad esse collegata tramite una passerella in muratura. Ci\u00f2 permetteva di difendere le porte di accesso anche dall'esterno colpendo i nemici alle spalle. Il castello e le mura di cinta del borgo, sono tra gli esempi di incastellamento medievale meglio conservati del Ponente ligure."}
{"id": "2386876", "revid": "247933", "url": "https://it.wikipedia.org/wiki?curid=2386876", "title": "Lago Managua", "text": ""}
{"id": "2386877", "revid": "287204", "url": "https://it.wikipedia.org/wiki?curid=2386877", "title": "Jose Manuel de Ezpeleta", "text": ""}
{"id": "2386887", "revid": "256896", "url": "https://it.wikipedia.org/wiki?curid=2386887", "title": "Soci\u00e9t\u00e9 A\u00e9ronautique Fran\u00e7aise", "text": ""}
{"id": "2386902", "revid": "2176804", "url": "https://it.wikipedia.org/wiki?curid=2386902", "title": "Pronome personale in italiano", "text": "I pronomi personali sono pronomi che rappresentano, in funzione deittica, la persona che parla, la persona che ascolta oppure la persona, l'animale o la cosa di cui si parla, senza specificarne o ripeterne il nome.\nForme dei pronomi personali.\nI pronomi personali in italiano per la funzione soggetto sono i seguenti:\nLe forme originarie \"egli\", \"ella\", \"esso\", \"essa\", \"essi\" ed \"esse\", un tempo di uso generale, sono ora spesso sostituite, variabilmente, dalle forme \"lui\", \"lei\" e \"loro\", soprattutto nella lingua parlata ma anche in molti ambiti della lingua scritta.\nI pronomi personali hanno la forma diversa, secondo la \"persona\", il \"numero\", il \"genere\" e la \"funzione\". Tale funzione pu\u00f2 essere di #Pronomi personali soggetto o di #Pronomi personali complemento oggetto. I pronomi di alcune persone variano di forma a seconda che l'oggetto sia \"diretto\" o \"indiretto\". I pronomi personali usati come complemento hanno due forme:\nPronomi personali soggetto.\nI \"pronomi personali soggetto\" indicano la persona che \u00e8 protagonista dell'azione o che effettua la comunicazione.\nIn italiano, a differenza di quanto accade in altre lingue tranne per esempio in francese, il pronome personale soggetto \u00e8 spesso sottinteso, essendo ridondante. Per questa caratteristica, l'italiano \u00e8 una lingua che i linguisti definiscono \"a soggetto nullo\" in contrapposizione alle lingue a soggetto obbligatorio (in inglese il fenomeno \u00e8 detto \"pro-drop\", abbreviazione di \"pronoun dropping\"). La desinenza del verbo, infatti, \u00e8 gi\u00e0 di per s\u00e9 sufficiente ad indicare chi compie o subisce l'azione espressa dal verbo stesso, ragion per cui il pronome soggetto diventa superfluo:\nVi sono casi particolari, tuttavia, in cui il pronome deve essere espresso. Ci\u00f2 avviene:\nApprofondimento.\nIo, tu, noi, voi sono invariabili per genere.\nIo e tu vengono sostituiti da me e te nei seguenti casi:\nIl pronome di terza persona singolare e plurale presenta forme diverse in concorrenza tra loro:\nPronomi personali complemento.\nI \"pronomi personali complemento\" si usano quando nella frase il pronome svolge una funzione diversa da quella di soggetto e cio\u00e8:\nSe ne distinguono due forme:\nLe forme atone, chiamate anche particelle pronominali o pronomi clitici, vengono adoperate esclusivamente per il complemento oggetto (\"Verr\u00f2 a trovarti\" = \"Verr\u00f2 a trovare te\") o per il complemento di termine (\"Ti consiglio\" = \"consiglio a te\").\nLa scelta tra le forme forti o deboli \u00e8 relativa alle esigenze espressive:\nInfluenze dialettali.\nL'uso del pronome \"te\" come soggetto \u00e8 comune in certi registri della lingua parlata e in certe zone d'Italia e particolarmente in Toscana:\ndove lo standard richiederebbe\nTuttavia, \"te\" \u00e8 ormai considerato standard come soggetto quando seguito dalla congiunzione \"e\" (come in \"io e te\"), anche se il suo uso \u00e8 stato storicamente osteggiato da diversi commentatori, e molti preferiscono in ogni caso \"tu ed io\"; l'opzione \"io e tu\", citata in passato come corretta da alcuni, \u00e8 da altri ritenuta \"non possibile\", e \"sembra essere scomparsa\" secondo la Crusca.\nLe espressioni \"a me mi, a te ti, a lui gli\" sono considerate sbagliate dai normativisti, che ritengono ridondanti le forme atone \"mi, ti, gli, ci\". Si tratta, tuttavia, di forme comunemente usate nella lingua parlata, le quali possono essere collegate nell'ambito della cosiddetta dislocazione a sinistra, la quale comprende anche forme del tipo \u00ab\"Il giornale l'ho comprato io\"\u00bb. La reduplicazione del pronome ha una funzione intensificativa di evidenziazione del soggetto: \u00ab\"A me mi piace\"\u00bb ha il significato di: \u00ab\"\u00e8 proprio a me che piace, non a qualcun altro\"\u00bb. La reduplicazione morfologica \u00e8 un processo produttivo e trasparente nelle lingue del mondo, compreso in italiano, come avviene ad esempio con la reduplicazione aggettivale: \u00ab\"\u00c8 un elefante grande grande\"\u00bb. In spagnolo, ad esempio, la reduplicazione pronominale \u00e8 frequente: \u00ab\"a m\u00ed me gusta\"\u00bb, ma \u00e8 considerato linguaggio colloquiale: al pari dell'italiano, non \u00e8 grammaticalmente corretto. Il meccanismo rientra dunque in una categoria ben nota della lingua colloquiale, anche se resta comunemente sconsigliato nella scrittura formale.\n\u00c8 dialettale l'uso del pronome ci (o ce) per dire \"a lui, a lei, a loro, gli, le\":\nLo standard, per il quale ci significa noi, a noi, richiede:\nUgualmente dialettali sono le espressioni \"diccelo, faccelo, daccelo\" in casi in cui il significato \u00e8 \"diglielo, faglielo, daglielo\".\nAlcuni impieghi non standard dei pronomi, diffusi nel parlato e nello scritto in tutta Italia, sono stati recentemente inquadrati nella categoria dell'italiano neostandard.\nPronomi personali riflessivi.\nI \"pronomi personali riflessivi\" indicano che l'azione compiuta dal soggetto \"si riflette\" sul soggetto stesso:\nI \"pronomi riflessivi\" sono:\nLe forme si e s\u00e9 si usano per la terza persona singolare e plurale:\nAl plurale la forma s\u00e9 \u00e8 sostituita da loro quando si tratta di un riflessivo reciproco, generalmente introdotto da \"tra\", \"in mezzo a\", \"vicino a\":\nIl pronome personale riflessivo s\u00e9 \u00e8 scritto sempre con la \"e\" accentata, tranne nel caso quando \u00e8 seguito da \"stesso\" e \"medesimo\", dove molti omettono l'accento.\nPer la 1\u00aa e la 2\u00aa persona singolare e plurale, invece, vengono usate le particelle pronominali mi, ti, ci, vi:\nSono verbi pronominali: \"arrabbiarsi, vergognarsi, pentirsi...\"\nI pronomi allocutivi di cortesia.\nI pronomi personali sono usati in italiano anche per indicare un registro formale con chi si parla, anche se in contrasto col loro significato letterale. Tali pronomi sono detti pronomi allocutivi di cortesia, e spesso si scrivono in maiuscolo. Il pi\u00f9 antico sistema, che trae origine dalla Roma imperiale, \u00e8 il \"dare del Voi\". Tale sistema, oggi meno usato che in passato, consiste nel rivolgersi all'interlocutore indicandolo con \"Voi\" piuttosto che con \"tu\", accordando i verbi alla seconda persona plurale:\nPer una lunga parte della storia antica, Roma inclusa, non si sent\u00ec alcun bisogno di tali registri formali, affidando ai titoli il rispetto ed il livello sociale. Praticamente si dava del tu anche all'imperatore (\"Tu, nostro imperatore ...\"). Dopo il primo uso del \"Voi\" per l'imperatore, la forma si \u00e8 estesa come segno di rispetto. Praticamente nessuna lingua o dialetto derivato dal latino ha fatto a meno di tali forme, sebbene contrarie alla logica; ovviamente il fenomeno non si \u00e8 fermato a questo gruppo di lingue: addirittura l'introduzione del \"Voi\" da parte dei normanni in Gran Bretagna ha causato il disuso di \"thou\", ovvero la traduzione letterale di \"tu\" in inglese. In passato, \"thou\" significava tu, ma con l'introduzione del voi (\"ye\" in antico inglese) si pass\u00f2 a considerare irrispettoso rivolgersi con \"thou\", sebbene la forma sia sopravvissuta in alcune zone, ed oggi, nelle preghiere.\nIl sistema oggi pi\u00f9 diffuso \u00e8 quello di \"dare del Lei\" all'interlocutore, indifferentemente dal suo sesso:\nTale sistema sembra derivare dal Cinquecento. Spesso \u00e8 considerato strano come sia nato l'uso di un pronome femminile anche per gli uomini (un pronome riservato al genere femminile usato per il maschile gi\u00e0 secoli or sono, quando la differenza sociale tra i sessi era molto pi\u00f9 sentita di oggi), ma in realt\u00e0 non sono ancora sparite, e non solo in italiano (ad esempio in polacco: \"Jego Wysoko\u015b\u0107\", letteralmente: \"Sua Altezza\"), le forme femminili di terza persona per riferirsi ad una autorit\u00e0 o persona di prestigio indipendentemente dal sesso. Ci si riferisce o ci si riferiva alla \"Sua/Vostra Maest\u00e0\", \"Sua/Vostra Eccellenza\", \"Sua/Vostra Signoria\" e simili, sia ad un uomo che ad una donna; \u00e8 probabile che il pronome \"Ella, Lei\" sia stato usato proprio come forma breve per riferirsi a tali onorificenze: \"Ella\" stava al posto di \"Sua Eccellenza\". In seguito con il decadimento del pronome \"Ella\", \u00e8 rimasto l'uso del \"Lei\", poi usato anche per persone comuni come nell'italiano moderno.\nInfine, si pu\u00f2 dare della terza persona utilizzando un titolo:\nDall'altro lato chi parla pu\u00f2 darsi del \"noi\" o (\"Noi\"). A seconda del contesto, si distingue tra plurale di modestia (\"pluralis modestiae\", generalmente scritto in lettera minuscola) e plurale maiestatico (\"plurale maiestatis\", scritto in lettera maiuscola). Il plurale di modestia viene spesso usato nella lingua scritta per il narratore di un racconto, volendo limitare l'individualit\u00e0 di quanto scritto. Dall'altro lato il plurale maiestatico \u00e8 una vera e propria dimostrazione del proprio \"status\", e generalmente \u00e8 usato da papi, sovrani o persone di potere, dato che altrimenti potrebbe essere considerato indice di scarsa umilt\u00e0.\nUso dei diversi sistemi.\nCome detto, in passato l'uso del \"Voi\" era molto pi\u00f9 diffuso di oggi. Durante il fascismo infatti si \u00e8 tentato di vietare l'uso del \"Lei\", scelta ai tempi criticata addirittura da alcuni fascisti; questa scelta ha fatto associare il \"Voi\" al regime fascista, per cui alla fine del regime si \u00e8 avuto il declino di tale forma (da alcuni addirittura e ingiustamente considerata di invenzione fascista). Ad esempio Benedetto Croce, che da sempre usava il \"Voi\", inizi\u00f2 a dare del \"Lei\". Comparando le due forme, quella in \"Voi\" viene percepita come formale ma non indiretta, per cui crea meno distaccamento tra gli interlocutori. Importante anche il fatto che nei dialetti generalmente non si pu\u00f2 tradurre la forma in \"Lei\" (la cui traduzione in molti dialetti \u00e8 solo letterale: terza persona di genere femminile) mentre \u00e8 spesso gi\u00e0 usata da secoli la forma in \"Voi\", fatto che contribuisce a mantenere quest'ultima forma anche in italiano.\nAttualmente, il \"Voi\" in Italia \u00e8 ancora comunemente usato nel meridione, dove lo si usa normalmente, ad esempio, nelle scuole per il dialogo alunno-professore (e quindi in dialoghi in lingua italiana e non in dialetti). Altre differenze tra le diverse zone d'Italia possono essere trovate nell'uso dei pronomi di cortesia. Nell'Italia settentrionale, la recente tendenza \u00e8 quella di usare largamente il \"tu\" nel parlato. Questa potrebbe essere una sorta di \"reazione psicologica\" verso l'uso della seconda persona contro l'uso della terza persona (almeno nel parlato, mentre nello scritto l'assenza dell'interlocutore permette pi\u00f9 liberamente il \"Lei\"), ed infatti \u00e8 molto limitato nelle zone in cui il \"Voi\" viene molto usato.\nAl di l\u00e0 dei regionalismi e degli usi locali, \u00e8 sempre corretto utilizzare il \u201cVoi\u201d per rivolgersi ad alti prelati (vescovi, cardinali, pontefice) o a funzionari dello Stato (prefetti, questori, consoli, ambasciatori), dovendosi riferire in terza persona con \u201cSua Eccellenza\u201d, \u201cSua Eminenza\u201d, \u201cSua Santit\u00e0\u201d e dunque rivolgendosi loro direttamente con gli allocutivi \u201cVostra Eccellenza\u201d, \u201cVostra Eminenza\u201d, \u201cVostra Santit\u00e0\u201d."}
{"id": "2386907", "revid": "729019", "url": "https://it.wikipedia.org/wiki?curid=2386907", "title": "Fortezza di Poggio Imperiale", "text": "La fortezza di Poggio Imperiale \u00e8 un'architettura militare situata a Poggibonsi.\nStoria.\nLa fortezza venne costruita su progetto di Giuliano da Sangallo tra il 1488 e il 1511 e costituisce la realizzazione pi\u00f9 importante tra quelle previste da Lorenzo il Magnifico per il rafforzamento delle difese territoriali, a seguito di episodi bellici che avevano visto, nel 1478 tutta la zona sud del dominio fiorentino saccheggiata dalle truppe aragonesi che aveva evidenziato l'inutilit\u00e0 delle strutture militare fin l\u00ec realizzate.\nNel progetto Giuliano da Sangallo ed il fratello Antonio, che si occup\u00f2 dei lavori dal 1496, applicarono le pi\u00f9 avanzate innovazioni nel campo della \"fortificazione alla moderna\", che proprio tra il XV e XVI secolo stava rivoluzionando l'architettura militare a seguito dell'introduzione della armi da fuoco.\nIn particolare l'architettura della fortezza, che assume un ruolo importante nella storia dell'architettura militare, \u00e8 caratterizzata dal fronte bastionato (tratti di mura da cui sporgono massicci torrioni), dall'assenza del camminamento di ronda in aggetto su beccatelli, e dalla forma poligonale dei bastioni. Quest'ultimo punto rappresenta per i Sangallo un'importante evoluzione, abbandonando le forme circolari dei bastioni utilizzate dalla bottega di Francione a cui hanno fatto riferimento negli anni della loro formazione professionale.\nSul colle denominato Poggio Imperiale, che domina l'abitato di Poggibonsi, non si volle solo realizzare una fortissima postazione militare ma una nuova citt\u00e0, da costruire secondo i canoni rinascimentali della citt\u00e0 ideale, con una cittadella fortificata ed un perimetro murario esterno realizzato solo in parte.\nIl progetto di realizzare una citt\u00e0 sul colle di Poggio Imperiale non era nuova; nel luogo prescelto per la realizzazione dell'opera infatti sorgeva l'antica citt\u00e0 di Poggiobonizio, potente feudo dei Conti Guidi conquistato e raso la suolo dai fiorentini nel 1270, ma sempre nella medesima area l'imperatore Arrigo VII nel 1313 voleva fondare la citt\u00e0 di Monte Imperiale (progetto abortito per la morte dell'imperatore), invece della citt\u00e0 rimase il nome (Imperiale) al colle dominate Poggibonsi.\nL'opera di Giuliano da Sangallo rimase per\u00f2 incompiuta; molteplici furono le cause ma soprattutto influirono sia la morte del Magnifico nel 1492 sia l'evoluzione che ebbe il conflitto militare tra Firenze e Siena che fece perdere importanza al possesso del poggio.\nGrazie a queste cause l'opera rimase ad uno stato embrionale e non essendo stata contaminata da aggiunte successive \u00e8 arrivata ad oggi sostanzialmente identica al progetto originario. Nella stagione 2014/2015 l'intero complesso ha subito importantissimi lavori di restauro durati da Settembre a Maggio i quali si sono conclusi con l'inaugurazione della fortezza restaurata il 7 giugno 2015.Le importanti opere di restauro hanno riportato alla luce la \"porta di calcinaia\",in precedenza ostruita da un grande cumulo di terra, la \"porta della fonte\",in precedenza murata con delle pietre e la \"porta del giglio\",precedentemente sbarrata da un cancello in quanto pericolante.I lavori hanno riguardato anche la \"porta di San Francesco\",che stava diventando sempre pi\u00f9 avvolta dalla vegetazione, la pulizia delle mura da vegetazione spontanea ed alberi, e la creazione di un percorso turistico lungo le mura.\nArchitettura.\nIl complesso \u00e8 costituito da un giro di mura che cingono quasi per intero la collina, ad eccezione del lato nord. L'ingresso alle fortificazioni avviene attraverso una porta situata ad occidente che ingloba nella sua struttura una torre pi\u00f9 antica, questa torre \u00e8 una testimonianza della cinta muraria di Poggiobonizio.\nLe strutture che formano l'opera sono due: la cinta muraria, dotata di quattro porte di accesso, e la fortezza vera e propria.\nLa cinta muraria.\nLa cinta muraria, che avrebbe dovuto costituire la difersa della nuova citt\u00e0, risulta incompleta ed \u00e8 presente solamente sulla parte occidentale del poggio. La struttura non ha un modello geometrico ben preciso ma si limita a seguire la conformazione del terreno e si estende per oltre un chilometro.\nLa cinta muraria \u00e8 rimasta abbandonata al suo destino dal cinquecento ad oggi. Per questo si presenta totalmente amalgamata con la natura circostante.\nLe mura vennero realizzate con mattoni, intervallata da ricorsi verticali dentellati in travertino che danno all'intera cortina muraria bellezza e stabilit\u00e0, cos\u00ec come gli angoli dei bastioni.\nLe mura presentano alla loro base, nello spessore del terreno una galleria che collega i vari bastioni alle porte che ha funzioni di galleria di ascolto, questa galleria serviva per ascoltare eventuali minamenti delle mura da parte dei nemici. Sul lato ovest \u00e8 presente l'unica porta di accesso completata.\nLe porte.\nPorta San Francesco \u00e8 la porta che guarda il convento di San Lucchese, \u00e8 cos\u00ec chiamata in quanto sopra di essa sorge la torre di San Francesco sotto citata, e come detto \u00e8 l'unica interamente completata. La porta dotata di un doppio ingresso, uno per l'esterno e uno per l'interno collegati da una via di passaggio e coperte con una volta a botte, \u00e8 realizzata interamente in pietra in origine doveva presentare un ponte levatoio, come si evince dai fori presenti in facciata; una volta superata la prima porta si accede ad un androne dove sono presenti due stemmi in pietra delle Repubblica di Firenze e dove sulla parte destra e sinistra vi sono i due accessi alla galleria di ascolto.\nPorta del Giglio \u00e8 situata sul lato nord-ovest ed \u00e8 cos\u00ec chiamata in quanto \u00e8 volta verso Firenze,la citt\u00e0 che ha per simbolo il giglio.\nPorta di Calcinaia \u00e8 collocata sul lato sud- est, quello rivolto verso Siena. \u00c8 cos\u00ec chiamata in quanto sotto di essa \u00e8 presente il quartiere della citt\u00e0 denominato \"calcinaia\".\nPorta della Fonte era l'apertura che permetteva di raggiungere la fonte delle Fate.\nOltre a queste quattro porte il circuito murario presenta altre due emergenze architettoniche\nPorta Piccola \u00e8 un'apertura di dimensioni minori rispetto alle altre tre ed \u00e8 collocata a met\u00e0 strada tra porta del Giglio e porta della Fonte, probabilmente si trattava di un'apertura da usare in caso di emergenza.\nLa torre di San Francesco si trova appoggiata alla parte retrostante di porta San Francesco. Si tratta di una torre a pianta a forma di U, ed al suo interno possiamo ancora vedere le buche si alloggiamento dei ripiani in legno e delle scale di accesso alla sommit\u00e0. Attualmente risulta parzialmente interrata alla sua base a seguito della costruzione della cinta muraria medicea e mozzata alla sua sommit\u00e0, la sua altezza originaria era con tutta probabilit\u00e0 molto maggiore all'attuale. La torre risale alla seconda met\u00e0 del XIII secolo e venne realizzata per difendere l'antico borgo dei conti Guidi, Poggibonizzo. Venne salvata da Giuliano da Sangallo che la inser\u00ec nel circuito murato e venne utilizzata come bastione di difesa della porta San Francesco.\nSuperato l'androne di porta San Francesco attraverso una strada in terra battuta si arriva prima all'area di scavi archeologici che stanno rimettendo in luce l'antica Poggibonizzo e successivamente si arriva alla fortezza vera e propria.\nLa fortezza.\nLa realizzazione della fortezza o Cassero Mediceo inizi\u00f2 verso la fine di gennaio del 1489, ma i lavori vennero abbandonati alla morte di Lorenzo il Magnifico nel 1492. Molto lentamente e in maniera limitata, i lavori ripresero nel 1498, ma furono di breve durata. Una nuova serie di opere venne realizzate tra il 1505 e il 1510. A quell'epoca mancavano ancora gli alloggi per i soldati e le armi per la difesa. I lavori alla fortezza furono abbandonati, in maniera definitiva nel 1513. Tra il 1634 e il 1659 furono effettuati dei restauri.\nLa fortezza \u00e8 collocata sul lato nord-est della collina e visto che venne realizzata su un terreno pianeggiante, fu possibile darle una forma geometrica rettangolare con un vertice, da considerarsi un rivellino, posto all'estremo lato orientale. A causa di questa appendice la forma della fortezza si avvicina a quella di un pentagono irregolare con sugli spigoli bastioni di forma poligonale: due sul lato verso la citt\u00e0 e due, oltre al rivellino, sul lato opposto.\nAll'interno dei bastioni si trovava un doppio ordine di troniere circolari coperte a cupola e altre postazioni di cannoni all'intersezione dei bastioni con la cortina.\nIl fronte bastionato si presenta in una versione ormai matura, senza elementi in aggetto ed in buona parte con inclinazione a scarpa.\nNella sua pianta gli studiosi hanno visto l'influenza degli studi sulla forma antropomorfa presenti nel trattato di Francesco di Giorgio Martini.\nSi accede alla fortezza attraverso una porta dalla forma molto simile, sebbene di dimensioni minori, alle porte della cinta muraria poi attraverso un lungo corridoio si accede all'area interna. L'edificio interno \u00e8 chiamato mastio ma in realt\u00e0 si tratta di una caserma dislocata su quattro piani. La struttura della caserma \u00e8 disposta secondo l'orientamento nord - sud ed occupa l'intera larghezza della struttura. Al suo interno \u00e8 presente una cappella ancora individuabile nelle sue dimensioni.\nLa fortezza all'esterno presenta una qualit\u00e0 costruttiva maggiore rispetto all'interno. Le mura sono realizzate in mattoni con gli angoli e le troniere realizzare in travertino. La punta estrema \u00e8 realizzata in travertino, parte a conci e parte scalpellata nel banco dello stesso che affiora in quel punto del poggio e presenta una scarpatura per tutta la sua altezza.\nL'intera struttura della fortezza \u00e8 stata restaurata alla fine del XX secolo. Fino a poco prima dei restauri l'interno della fortezza era usato come campo per le coltivazioni. Il mastio oggi \u00e8 adibito a sede di Centro di Documentazione degli scavi archeologici della citt\u00e0 di Poggibonizzo, che illustra la storia della collina e dove sono esposte monete, ceramiche, vetri, sigilli, oggetti d'uso scoperti in loco e databili tra la fine dell'impero romano e il XVI secolo.\nDai bastioni della fortezza si gode un notevole panorama su Poggibonsi e i suoi immediati dintorni, lo sguardo spazia dalle colline del Chianti, alle colline Metallifere in direzione del Mar Tirreno, agli Appennini a Nord."}
{"id": "2386915", "revid": "30610", "url": "https://it.wikipedia.org/wiki?curid=2386915", "title": "Antonio Brunero", "text": ""}
{"id": "2386921", "revid": "28592", "url": "https://it.wikipedia.org/wiki?curid=2386921", "title": "Guerra russo-ottomana", "text": ""}
{"id": "2386922", "revid": "599013", "url": "https://it.wikipedia.org/wiki?curid=2386922", "title": "\u00c1siyih Kh\u00e1num", "text": ""}
{"id": "2386927", "revid": "767487", "url": "https://it.wikipedia.org/wiki?curid=2386927", "title": "Louis Vasquez", "text": "Carriera universitaria.\nHa giocato con i Texas Tech Red Raiders squadra rappresentativa dell'universit\u00e0 della Texas Tech University\nRiconoscimenti vinti: \nCarriera professionistica.\nAlla NFL Combine del 2009 si \u00e8 classificato 1\u00ba nella \"Bench Press\" con 39 ripetizioni.\nSan Diego Chargers.\nAl draft NFL 2009 \u00e8 stato selezionato come 78 scelta dai Chargers. Il 26 luglio 2009 ha firmato un contratto di 4 anni. Ha debuttato nella NFL il 14 settembre 2009 contro gli Oakland Raiders indossando la maglia numero 65.\nNella stagione 2010 ha saltato 2 partite consecutive per un infortunio al ginocchio e 4 partite sempre consecutive per un infortunio al collo.\nNella stagione 2011 ha giocato 14 partite tutte da titolare.\nDenver Broncos.\nIl 12 marzo 2013, Vasquez \u00e8 passato ai Denver Broncos. Con essi nel 2013 ha giocato tutte le 16 partite come titolare, venendo premiato con la prima convocazione al Pro Bowl in carriera e inserito nel First-team All-Pro. Part\u00ec come titolare nel Super Bowl XLVIII contro i Seattle Seahawks ma i Broncos furono battuti in maniera netta per 43-8. A fine anno fu votato al 97\u00ba posto nella NFL Top 100. Part\u00ec nuovamente come titolare nel Super Bowl 50 di due stagioni dopo, dove questa volta conquist\u00f2 il suo primo titolo nella vittoria sui Carolina Panthers per 24-10."}
{"id": "2386933", "revid": "287204", "url": "https://it.wikipedia.org/wiki?curid=2386933", "title": "M\u00edrz\u00e1 Mihd\u00ed", "text": "Nato a Teheran, Persia, vi rimase per diversi anni dopo che la sua famiglia era partita per Baghdad nel 1853.\nNei successivi esili a cui la sua famiglia fu costretta l'accompagn\u00f2 svolgendo funzioni di segretario del padre.\nM\u00edrz\u00e1 Mihd\u00ed mor\u00ec all'et\u00e0 di 22 anni nella prigione di Acri per le ferite riportate cadendo da un lucernario posto sopra la cella del padre, mentre camminava sul solaio cantando la \"Qasidiy-i-Varqa'iyyih\", una poesia composta dal padre durante il suo soggiorno in Kurdistan\nMirza Mihdi, che mor\u00ec 22 ore dopo l'incidente, offr\u00ec al padre la propria vita come un sacrificio perch\u00e9 le porte del carcere potessero essere aperte e i pellegrini potessero cos\u00ec rendergli visita.\nM\u00edrz\u00e1 Mihd\u00ed fu sepolto fuori dalle mura cittadine, ma successivamente Shoghi Effendi, nel dicembre 1939, ne trasport\u00f2 le spoglie mortali in una nuova sepoltura vicino a quella della madre, \u00c1s\u00edyih Kh\u00e1num, nei giardini sotto l'Arco Bahai sul Monte Carmelo a Haifa, in Israele."}
{"id": "2386935", "revid": "2181294", "url": "https://it.wikipedia.org/wiki?curid=2386935", "title": "Nicolas Cage", "text": "Cage \u00e8 apparso in oltre ottanta film, tra cui \"Face/Off - Due facce di un assassino\" (1997), \"The Family Man\" (2000), \"Fuori in 60 secondi\" (2000), \"Il mandolino del capitano Corelli\" (2001), \"Il mistero dei Templari - National Treasure\" (2004), \"Ghost Rider\" (2007), \"Il cattivo tenente - Ultima chiamata New Orleans\" (2009), \"Ghost Rider - Spirito di vendetta\" (2012). All'et\u00e0 di trentadue anni \u00e8 diventato il quinto attore pi\u00f9 giovane di sempre a vincere il Premio Oscar come miglior attore per la sua interpretazione in \"Via da Las Vegas\" (1995). In un'occasione \u00e8 passato dietro la macchina da presa, dirigendo \"Sonny\" (2002).\nBiografia.\nNato a Long Beach il 7 gennaio 1964. Di origini italiane da parte di padre (il suo bisnonno era di Bernalda, in provincia di Matera, e la sua bisnonna di Napoli), tedesche e polacche da parte di madre. Il suo vero nome \u00e8 Nicolas Kim Coppola ed \u00e8 nipote del regista Francis Ford Coppola e dell'attrice Talia Shire (pseudonimo di Talia Rose Coppola), nonch\u00e9 cugino di Sofia Coppola, Jason Schwartzman, Robert Carmine e Roman Coppola e nipote del compositore Carmine Coppola. Figlio del professore August Coppola e della ballerina Joy Vogelsang, i suoi genitori divorziarono quando aveva 12 anni. Da giovane Cage decise di cambiare il suo nome per affrancarsi dalla reputazione dello zio e tentare di sfondare come attore indipendentemente dalla celebrit\u00e0 dei parenti. Cage ha dichiarato di aver cambiato il suo cognome in onore di John Cage, musicista e compositore che all'epoca gli piaceva.\nIl suo primo ruolo di spicco \u00e8 in \"Rusty il selvaggio\" (1983), diretto proprio da Francis Ford Coppola. Nel 1984 \u00e8 il protagonista, insieme a Matthew Modine, del poetico \"Birdy - Le ali della libert\u00e0\", di Alan Parker, e di \"In gara con la luna\", con Sean Penn ed Elizabeth McGovern, e nel 1987 recita accanto a Cher in \"Stregata dalla luna\" (che gli frutta una candidatura al Golden Globe), quindi appare in \"Cuore selvaggio\" (1990) di David Lynch, film che vince la Palma d'oro al Festival di Cannes, in cui Cage recita al fianco di Laura Dern. Nel 1989 partecipa ai film \"Stress da vampiro\" di Robert Bierman e \"Tempo di uccidere\" di Giuliano Montaldo.\nProtagonista di vari film di azione durante gli anni 1990, come \"The Rock\" (1996) con Sean Connery e Ed Harris, \"Con Air\" (1997), con John Malkovich (entrambi prodotti da Jerry Bruckheimer) e \"Face/Off - Due facce di un assassino\" (1997), con John Travolta, lavora, tra gli altri, anche con Martin Scorsese nel film drammatico \"Al di l\u00e0 della vita\" (1999), e con Brian De Palma nel film \"Omicidio in diretta\" (1998). Tra le pellicole girate nei primi anni duemila figurano: \"Il ladro di orchidee\" (2003) di Spike Jonze, nel quale interpreta lo sceneggiatore Charlie Kaufman; \"Il genio della truffa\" (2004) di Ridley Scott; \"Il mistero dei Templari - National Treasure\" (2004; produzione Bruckheimer e Disney); \"Lord of War\" (2005), dove interpreta un trafficante d'armi e \"World Trade Center\" (2006), basato sui drammatici eventi dell'11 settembre 2001.\nNel 2006 ottiene la candidatura al Razzie Awards per la peggiore interpretazione dell'anno in \"Il prescelto\" e l'anno successivo ottiene una candidatura ai Razzie Awards per le sue interpretazioni nei film \"Il mistero delle pagine perdute - National Treasure\", \"Ghost Rider\" e \"Next\". Nel 2009 recita nel film \"Segnali dal futuro\" che ottiene ottimi incassi in tutto il mondo e successivamente prende parte alle riprese del film \"Il cattivo tenente - Ultima chiamata New Orleans\" con il quale ottiene il suo secondo Toronto Film Critic Award, come migliore interpretazione maschile. Nel 2010 recita in ben quattro film, che arrivano in Italia solo nel 2011, tra cui \"Trespass\" di Joel Schumacher, regista che lo aveva gi\u00e0 diretto nel fortunatissimo thriller \"8mm - Delitto a luci rosse (1999).\" Nel 2012 \u00e8 uscito il sequel di \"Ghost Rider\", intitolato \"Ghost Rider - Spirito di vendetta\".\nVita privata.\nIl 26 dicembre 1990 ha avuto il suo primo figlio, Weston Cage, nato da una relazione con la modella Christina Fulton. Nel 1995 si sposa con Patricia Arquette, con la quale recita nel 1999 in \"Al di l\u00e0 della vita\" e da cui divorzia nel 2000. Nel 2002 sposa Lisa Marie Presley, ma i due si lasciano gi\u00e0 dopo un mese e mezzo di matrimonio, per poi divorziare nel 2004. Sempre nel 2004, due mesi dopo il divorzio della Presley, sposa la cameriera asiatica Alice Kim, dalla quale ha il suo secondo figlio, Kal-el (2005), e dalla quale si separa nel gennaio 2016. In seguito ha una relazione anche con la modella Kristen Zang. Nel 2019 sposa la \"makeup artist\" Erika Koike, chiedendo per\u00f2 l'annullamento delle nozze appena quattro giorni dopo. Il 16 febbraio 2021 sposa Riko Shibata.\nIl 1\u00ba luglio 2014, a 50 anni, \u00e8 divenuto nonno di Lucian August, figlio di Weston. Nel 2015, complici precedenti problemi economici, ha dovuto saldare 96 milioni di dollari con il fisco statunitense.\nRiconoscimenti.\nNicolas Cage ha ottenuto due candidature agli Oscar come migliore attore protagonista: per i film \"Via da Las Vegas\", che gli valse la statuetta, e per \"Il ladro di orchidee\".\nHa ottenuto due candidature ai Golden Globe per il miglior attore in un film drammatico, conquistandone uno per \"Via da Las Vegas\". Questa \u00e8 considerata la migliore interpretazione dell'attore statunitense: tra gli altri premi, gli valse il Chicago Film Critics Association Award al miglior attore protagonista, il National Board of Review al miglior attore, il Screen Actors Guild Award al miglior attore, la conchiglia d'argento al festival internazionale del cinema di San Sebasti\u00e1n. Ha vinto inoltre il Toronto Film Critic Award per la miglior interpretazione maschile nei film \"Il ladro di orchidee\" e \"Il cattivo tenente\".\nAltre candidature: al Saturn Award, come migliore prova maschile nel film \"Face/Off - Due facce di un assassino\" e la doppia candidatura al BAFTA come migliore attore protagonista nei film \"Via da Las Vegas\" e \"Il ladro di orchidee\".\nDoppiatori italiani.\nNelle versioni in italiano dei suoi film, Nicolas Cage \u00e8 stato doppiato da:\nNei film al quale Cage partecipa come doppiatore, la voce dell'attore \u00e8 stata sostituita da:"}
{"id": "2386936", "revid": "125690734", "url": "https://it.wikipedia.org/wiki?curid=2386936", "title": "Bomba atomica", "text": "La bomba atomica (chiamata anche \"bomba A\" secondo una terminologia desueta, o talvolta indicata con il nome improprio \"bomba nucleare\") \u00e8 il nome con cui viene comunemente indicata la \"bomba a fissione nucleare.\" Si tratta di un ordigno esplosivo appartenente al gruppo delle armi nucleari, la cui energia \u00e8 interamente prodotta da una reazione a catena di fissione nucleare. Il termine viene usato comunemente anche per indicare le armi termonucleari, in quanto esse costituiscono quasi interamente gli arsenali nucleari di oggi. \nIl funzionamento di questi ordigni si basa sulla reazione di fissione nucleare, un processo di divisione del nucleo atomico, che avviene in un elemento pesante detto fissile, in due o pi\u00f9 nuclei di massa inferiore, a seguito dalla collisione con un neutrone libero. La rottura del nucleo produce a sua volta, oltre a elementi pi\u00f9 leggeri, anche alcuni ulteriori neutroni liberi, oltre ad una quantit\u00e0 molto significativa di energia. Se il materiale fissile ha un grado di concentrazione sufficiente ed \u00e8 in una massa sufficientemente grande, detta \"massa critica\", i neutroni liberi prodotti a loro volta sono in grado di colpire nuovi nuclei di elemento fissile, producendo una reazione a catena \"incontrollata\" che si propaga per tutta la massa di materiale liberando un'enorme quantit\u00e0 di energia in un tempo brevissimo. \nLa bomba atomica \u00e8 un'arma di distruzione di massa, delle quali la comunit\u00e0 internazionale limita e sanziona la produzione per mezzo del trattato di non proliferazione nucleare (TNP).\nStoria.\nIl fondamento teorico \u00e8 il principio di equivalenza massa-energia, espresso dall'equazione \"E=mc\u00b2\" prevista nella teoria della relativit\u00e0 ristretta di Albert Einstein. Tale equivalenza generica suggerisce in linea di principio la possibilit\u00e0 di trasformare direttamente la materia in energia o viceversa. Einstein non vide applicazioni pratiche di questa scoperta. Intu\u00ec, per\u00f2, che il principio di equivalenza massa-energia poteva spiegare il fenomeno della radioattivit\u00e0, ovvero che certi elementi emettono energia spontanea.\nSuccessivamente, si avanz\u00f2 l'ipotesi che alcune reazioni basate su questo principio potessero effettivamente avvenire all'interno dei nuclei atomici. Il \"decadimento\" dei nuclei provoca un rilascio di energia. L'idea che una reazione nucleare si potesse produrre anche artificialmente e in misura massiccia, sotto forma cio\u00e8 di reazione a catena, fu sviluppata nella seconda met\u00e0 degli anni trenta, in seguito alla scoperta del neutrone. Alcune delle principali ricerche in questo campo furono condotte in Italia da Enrico Fermi.\nUn gruppo di scienziati europei rifugiatisi negli Stati Uniti (Enrico Fermi, Le\u00f3 Szil\u00e1rd, Edward Teller ed Eugene Wigner) si preoccuparono del possibile sviluppo militare del principio. Nel 1939 gli scienziati Fermi e Szilard, in base ai loro studi teorici, persuasero Einstein a scrivere una lettera al presidente Roosevelt per segnalare che c'era la possibilit\u00e0 ipotetica di costruire una bomba utilizzando il principio della fissione ed era probabile che il governo tedesco avesse gi\u00e0 disposto ricerche in materia. Il governo statunitense cominci\u00f2 cos\u00ec ad interessarsi alle ricerche.\nEnrico Fermi prosegu\u00ec negli Stati Uniti nuove ricerche sulle propriet\u00e0 di un isotopo raro dell'uranio, l'uranio-235, fino ad ottenere la prima reazione artificiale di fissione a catena autoalimentata: il 2 dicembre 1942 il gruppo diretto da Fermi assembl\u00f2 a Chicago la prima \"pila atomica\" o \"reattore nucleare a fissione\" che raggiunse la condizione di criticit\u00e0, costituito da una massa di uranio naturale e grafite disposti in maniera eterogenea.\nPochi mesi prima, nel giugno del 1942, in base ai calcoli eseguiti in una sessione estiva di fisica all'Universit\u00e0 della California guidata da Robert Oppenheimer, si era giunti alla conclusione che era teoricamente possibile costruire una bomba che sfruttasse la reazione di fissione a catena. La sua realizzazione tecnica richiedeva per\u00f2 enormi finanziamenti.\nGran parte dell'investimento sarebbe servito per produrre uranio sufficientemente \"arricchito\" del suo isotopo 235 o una quantit\u00e0 sufficiente di plutonio-239. I calcoli indicavano infatti che per produrre una massa critica occorreva una percentuale di arricchimento, cio\u00e8 una concentrazione di isotopo fissile, molto pi\u00f9 alta di quella necessaria per un reattore nucleare.\nLa prima bomba atomica fu realizzata con un progetto sviluppato segretamente dal governo degli Stati Uniti. Il programma assunse scala industriale nel 1942 (cfr. Progetto Manhattan). Per produrre i materiali fissili, l'uranio-235 e il plutonio-239, furono costruiti giganteschi impianti con una spesa complessiva di due miliardi di dollari dell'epoca. I materiali (ad eccezione del plutonio, prodotto nei reattori dei laboratori di Hanford nello Stato di Washington, e dell'uranio, prodotto nei laboratori di Oak Ridge) e i dispositivi tecnici, principalmente il detonatore a implosione, furono prodotti nei laboratori di Los Alamos, un centro creato apposta nel deserto del Nuovo Messico. Il progetto era diretto da Robert Oppenheimer e includeva i maggiori fisici del mondo, molti dei quali profughi dall'Europa.\nLa prima bomba al plutonio (nome in codice \"The Gadget\") fu fatta esplodere nel test \"Trinity\" il 16 luglio 1945 al poligono di Alamogordo, nel Nuovo Messico. La prima bomba, all'uranio, (\"Little Boy\") fu sganciata sul centro della citt\u00e0 di Hiroshima il 6 agosto 1945. La seconda bomba, al plutonio, denominata in codice \"Fat Man\", fu sganciata invece su Nagasaki il 9 agosto 1945. Questi sono stati gli unici casi d'impiego bellico di armi nucleari, nella forma del bombardamento strategico.\nL'Unione Sovietica recuper\u00f2 rapidamente il ritardo: Stalin attiv\u00f2 la cosiddetta operazione Borodino, che, grazie alla ricerca sovietica ed anche all'apporto di spie occidentali, raggiunse inattesi successi. La prima bomba a fissione venne sperimentata il 29 agosto 1949, ponendo cos\u00ec fine al monopolio degli Stati Uniti. Il Regno Unito, la Francia e la Cina sperimentarono un ordigno a fissione rispettivamente nel 1952, nel 1960 e nel 1964. Israele costru\u00ec la prima arma nel 1966 e si ritiene che effettu\u00f2 un test insieme al Sudafrica nel 1979, ma il suo arsenale \u00e8 tuttora non dichiarato. L'India effettu\u00f2 il suo primo test nel 1974. Il Pakistan cominci\u00f2 la produzione di armi nucleari nel 1983 ed effettu\u00f2 un test nel 1998. La Corea del Nord effettu\u00f2 un primo test nel 2006. Le testate nucleari, basate sia sul principio della fissione nucleare che della fusione termonucleare, possono essere installate, oltre che su bombe aeree, anche su missili, proiettili d'artiglieria, mine e siluri.\nNel 1955 fu compilato il Manifesto di Russell-Einstein: Russell ed Einstein promossero una dichiarazione, invitando gli scienziati di tutto il mondo a riunirsi per discutere sui rischi per l'umanit\u00e0 rappresentati dalle armi nucleari.\nIl Sudafrica, che aveva cominciato la produzione di bombe atomiche nel 1977, \u00e8 stato l'unico paese a cancellare volontariamente il suo programma nucleare nel 1989, smantellando sotto il controllo dell'AIEA tutte le armi che aveva gi\u00e0 costruito.\nDescrizione.\nLa reazione a catena di fissione dei nuclei avviene in forma incontrollata (cio\u00e8 rapidissimamente divergente) in una massa di materiale fissile, in pratica uranio-235 o plutonio-239, con sufficiente grado di purezza. Il nucleo di questi particolari isotopi, elementi radioattivi e pesanti, non \u00e8 del tutto stabile. Questo ha la propriet\u00e0 di poter catturare un neutrone libero che dovesse collidere con esso a velocit\u00e0 sufficientemente bassa. Alla cattura segue immediatamente il rapidissimo spezzarsi del nucleo in pi\u00f9 frammenti, fra i quali anche altri neutroni, anch'essi sufficientemente \"lenti\" da poter essere catturati da nuclei vicini. \nUna massa metallica composta interamente, o quasi interamente da questi atomi, ha la propriet\u00e0 di generare al suo interno una reazione nucleare a catena, cio\u00e8 una ripetizione di eventi in cui lo spezzarsi di un nucleo atomico causato da una collisione con un neutrone libero, rilascia a sua volta neutroni liberi che producono la scissione di nuclei di atomi vicini. Il processo si ripete dando una progressione esponenziale. Ci\u00f2 avviene solo a condizione che nelle vicinanze di ciascun atomo fissile ci sia un numero sufficientemente alto di altri atomi di isotopo fissile, in modo che la probabilit\u00e0 statistica di ulteriori collisioni sia superiore a 1. Ovvero la massa di materiale fissile deve essere sufficientemente grande (deve contenere un numero sufficientemente grande di atomi) e gli atomi devono essere sufficientemente vicini, cio\u00e8 l'elemento deve essere sufficientemente \"concentrato\" (la concentrazione di isotopo fissile viene detta \"arricchimento\" di tale elemento). \nQuando una massa di elemento fissile sufficientemente pura (arricchita) \u00e8 in quantit\u00e0 sufficientemente grande, in questa si produce spontaneamente una reazione nucleare a catena: si dice allora che il materiale supera una certa soglia detta \"massa critica\". In tali condizioni la massa metallica soddisfa le propriet\u00e0 statistiche che producono il moltiplicarsi rapidissimo di collisioni e fissioni. L'entit\u00e0 esatta della massa critica dipende dalla sua particolare foggia geometrica. La sua purezza deve essere comunque elevata, superiore al 90%. \nNell'istante in cui una massa viene resa supercritica si verifica la reazione a catena, che libera una quantit\u00e0 di energia enorme in un tempo brevissimo. La fissione di un elemento pesante \u00e8 una reazione nucleare fortemente esotermica. L'esplosione \u00e8 potentissima per le enormi quantit\u00e0 di energia liberate nelle reazioni nucleari, dell'ordine di milioni di volte superiori a quelle in gioco nelle reazioni chimiche che coinvolgono masse simili.\nLa reazione a catena incontrollata si differenzia dai processi nucleari a catena che avvengono in un reattore nucleare per la produzione di energia elettrica, per l'andamento del processo rispetto al tempo. In un reattore la reazione nucleare avviene in una massa di materiale fissile che pu\u00f2 essere molto grande, ma dove l'elemento \u00e8 molto meno concentrato. In tali condizioni non si verifica una liberazione di energia rapidissima, la liberazione \u00e8 pi\u00f9 lenta e pu\u00f2 essere moderata. La reazione in un reattore viene mantenuta sempre al di sotto di parametri di temperatura e di criticit\u00e0 prefissati, in uno stato stabile, ovvero controllato, cio\u00e8 in cui l'energia viene liberata in modo costante nel corso del tempo senza alcuna possibilit\u00e0 di esplosione.\nNell'uso comune talvolta il nome \"bomba atomica\" \u00e8 impropriamente impiegato per altre armi nucleari, di potenza simile o superiore, includendo cos\u00ec anche le bombe che utilizzano l'altro tipo di reazione nucleare, la fusione termonucleare dei nuclei di elementi leggeri.\nIl termine \"bomba atomica\" nella classificazione originaria di \"bomba A\" indicava propriamente solo le bombe a fissione. Quelle che invece utilizzano la fusione termonucleare sono chiamate bombe H o bombe all'idrogeno, o anche raggruppate nella definizione di \"armi termonucleari\". Le armi nucleari presenti negli arsenali contemporanei sono praticamente tutte di quest'ultimo tipo. La bomba a fissione per\u00f2 \u00e8 comunque una componente fondamentale delle armi termonucleari stesse, costituendone il cuore o l'innesco, le armi termonucleari sono perci\u00f2 bombe a \"due stadi\". Questo perch\u00e9 la fusione di nuclei leggeri pu\u00f2 essere innescata solo con energie altissime, e la bomba a fissione \u00e8 l'unico dispositivo capace di produrre gli altissimi valori di pressione e temperatura indispensabili per innescare la reazione di fusione termonucleare.\nPrincipio di funzionamento.\nIl principio della bomba atomica \u00e8 la reazione a catena di fissione nucleare, il fenomeno fisico per cui il nucleo atomico di certi elementi con massa atomica superiore a 230 si pu\u00f2 dividere (fissione) in due o pi\u00f9 nuclei di elementi pi\u00f9 leggeri quando viene colpito da un neutrone libero. La fissione si pu\u00f2 innescare in forma massiccia, cio\u00e8 come reazione a catena, se i nuclei fissili sono tanto numerosi e vicini fra loro da rendere probabile l'ulteriore collisione dei neutroni liberati con nuovi nuclei fissili. Gli isotopi che \u00e8 possibile utilizzare nella pratica sono l'uranio-235 e il plutonio-239. Questi metalli pesanti sono i materiali fissili per eccellenza.\nQuando un neutrone libero colpisce un nucleo di 235U o di 239Pu, viene catturato dal nucleo per un tempo brevissimo, rendendo il nucleo composto instabile: questo si spezza entro 10\u221212 secondi in due o pi\u00f9 nuclei di elementi pi\u00f9 leggeri, liberando contestualmente da due a quattro neutroni. Circa l'uno per cento della sua massa viene convertita in energia sotto forma principalmente di fotoni ed energia cinetica dei nuclei leggeri residui e dei neutroni liberi, per un totale di circa 200 MeV.\nI neutroni liberati dal processo possono urtare a loro volta altri nuclei fissili presenti nel sistema, che quindi si fissionano liberando ulteriori neutroni e propagando la reazione a catena in tutta la massa di materiale. Come gi\u00e0 detto per\u00f2 la reazione a catena avviene se e solo se la probabilit\u00e0 di cattura dei neutroni da parte dei nuclei fissili \u00e8 sufficientemente alta, cio\u00e8 se i nuclei sono numerosi, molto vicini fra loro e le perdite per fuga dal sistema sono opportunamente ridotte. Questo si ottiene, tipicamente, foggiando in una geometria a basso rapporto superficie/volume una certa quantit\u00e0 di uranio (o plutonio) metallico altamente \"arricchito,\" in cui cio\u00e8 l'isotopo fissile \u00e8 presente in concentrazione molto pi\u00f9 alta di quella naturale, addirittura superiore al 90% del totale, e in quantit\u00e0 tale che l'assemblaggio finale superi la cosiddetta massa critica.\nIl valore esatto della \"massa critica\" dipende dall'elemento scelto, dal grado del suo arricchimento e dalla forma geometrica (una schermatura che circonda la massa stessa impedendo la fuga di neutroni pu\u00f2 contribuire anch'essa a diminuirne il valore). Orientativamente \u00e8 dell'ordine di alcuni chilogrammi.\nNella testata di una bomba atomica il materiale fissile \u00e8 tenuto separato in pi\u00f9 masse subcritiche, oppure foggiato in una forma geometrica a guscio sferico cavo, che rende la massa subcritica grazie all'alto rapporto superficie/volume tale da rendere sfavorevole il bilancio neutronico.\nLa bomba viene fatta detonare concentrando insieme il materiale fissile per mezzo di esplosivi convenzionali che portano istantaneamente a contatto le varie masse o fanno collassare il guscio sferico, unendo cos\u00ec il materiale in una massa supercritica. Al centro del sistema \u00e8 collocato anche un iniziatore di neutroni, un piccolo dispositivo in berillio contenente qualche grammo di una sostanza fortemente emissiva di particelle alfa come il polonio, un sistema che aiuta l'esplosione irraggiando la massa con un'ondata di neutroni al momento giusto. La testata \u00e8 eventualmente rivestita esternamente con uno schermo in berillio che riflette parzialmente i neutroni che altrimenti verrebbero persi all'esterno.\nEnergia e potenza dell'ordigno nucleare sono funzioni dirette della quantit\u00e0 di materiale fissile e della sua percentuale di arricchimento, cos\u00ec come dell\"'efficienza\" dell'arma, cio\u00e8 la percentuale di materiale che effettivamente subisce la fissione, quest'ultima determinata dalla qualit\u00e0 o dalla taratura del suo sistema di detonazione.\nLa massa di materiale fissile in una bomba atomica \u00e8 detta \"n\u00f2cciolo\".\nReazione a catena.\nLa reazione nucleare a catena indotta da neutroni, in una massa di 235U avviene secondo uno schema di questo tipo:\nSi hanno perci\u00f2 i seguenti prodotti di fissione:\n\"Elementi pi\u00f9 leggeri\". La formula esprime ci\u00f2 che succede ad un nucleo di uranio (235U) quando viene colpito da un neutrone (n). L'effetto della cattura da parte del nucleo \u00e8 la trasformazione di quest'ultimo in un isotopo pi\u00f9 pesante (236U) che per\u00f2 dura solo un tempo brevissimo dopodich\u00e9 l'elemento instabile si spezza formando due nuovi elementi. Gli elementi indicati nella seconda parte della formula sono il risultato relativamente pi\u00f9 frequente della scissione, ma si possono formare anche elementi diversi a seconda del modo del tutto casuale in cui il nucleo si divide: accanto alla fissione dell'uranio-235 in bario-141 e kripton-92 (riportata nel diagramma a fianco), se ne possono quindi verificare molte altre, ciascuna delle quali pu\u00f2 comportare un numero di emissioni di neutroni che varia, di norma, da 2 a 4. \nElenchiamo qui alcune delle reazioni nucleari che si possono produrre bombardando il nucleo dell'uranio-235 con un neutrone lento, tenendo presente che tutte le combinazioni possibili dei prodotti di fissione sono pi\u00f9 di 40:\nCome si pu\u00f2 vedere, le diverse combinazioni rilasciano da 2 a 4 neutroni liberi ed elementi con peso atomico variabile. La maggior parte di questi elementi a loro volta sono isotopi instabili, perci\u00f2 sono radioattivi e soggetti a ulteriore decadimento. Alcuni di questi risultano estremamente pericolosi per l'ambiente e la salute umana (frequenti sono il cesio-137, lo stronzio-90 e lo iodio-131) data la facilit\u00e0 con cui tendono ad accumularsi nei tessuti degli esseri viventi. \nNota: fra i prodotti di fissione, lo Xeno 135 riveste una particolare importanza per l'inconveniente tecnico che il suo accumulo pu\u00f2 causare nei reattori nucleari. Lo xeno viene generato sia come prodotto primario della fissione nucleare (nello 0,3% dei casi) sia pi\u00f9 spesso (e cio\u00e8 nel 5,6% delle fissioni termiche dell'uranio-35) come decadimento del tellurio-135, il quale subisce una serie di decadimenti beta, secondo il seguente schema:\nLo xeno-135 \u00e8 un gas che, nei reattori nucleari, pu\u00f2 dare luogo all'inconveniente tecnico detto \"avvelenamento da xeno\", il fenomeno per cui l'accumulo accidentale di questo gas all'interno di un reattore pu\u00f2 interrompere gli effetti della reazione di fissione, per la sua capacit\u00e0 di assorbire neutroni, con l'effetto di mascherare la reale attivit\u00e0 del reattore. Tale condizione potrebbe ingannare operatori poco accorti, rendendoli ignari dello stato attivo del reattore e inducendoli a commettere errori operativi. Questa caratteristica dello Xe-135 fu una delle cause determinanti del disastro di \u010cernobyl'. Il processo di fissione nucleare che caratterizza la bomba atomica \u00e8 il medesimo che alimenta i reattori nucleari civili. \nUlteriori prodotti di fissione sono:\n\"Neutroni liberi\". Ai nuovi elementi prodotti dalla reazione si aggiungono sempre da due a quattro neutroni liberi, che a loro volta possono venire catturati da altri nuclei fissili che si trovano all'interno della massa, e perci\u00f2 li rendono instabili e contribuiscono a proseguire la reazione di fissione.\n\"Energia\". Per ciascun nucleo che si scinde, nel modo indicato dalla formula, si producono circa 200\u00a0MeV di energia, di cui circa 170\u00a0MeV sotto forma di energia cinetica dei prodotti di fissione e dei neutroni liberati. Pi\u00f9 precisamente:\nQuesta rilevante produzione di energia \u00e8 legata al fatto che la somma delle masse risultanti (frammenti di fissione e neutroni) \u00e8 leggermente inferiore alla massa iniziale del nucleo e del neutrone che ha generato la fissione: una piccolissima percentuale di questa massa risulta perduta, \"trasformata\" in energia. La quantit\u00e0 di energia rilasciata dalle reazioni nucleari \u00e8 molto pi\u00f9 grande di quella delle reazioni chimiche in rapporto alla quantit\u00e0 di materia coinvolta. L'energia di legame all'interno dei nuclei (interazione forte) \u00e8 molto pi\u00f9 intensa di quella che lega tra loro gli elettroni esterni di due atomi. L'energia di legame all'interno dei nuclei \u00e8 una misura di massa. Nel principio di equivalenza E=mc\u00b2, poich\u00e9 il secondo termine dell'uguaglianza \u00e8 una grandezza enorme (a causa del valore della costante \"c\", la velocit\u00e0 della luce nel vuoto, pari a 299\u00a0792\u00a0458\u00a0m/s) l'energia \"E\" risulta enorme in confronto ad una piccola massa \"m\". Per confronto, in una molecola d'acqua il legame degli atomi di idrogeno pu\u00f2 produrre una energia di circa 16\u00a0eV, dieci milioni di volte inferiore a quella liberata dal nucleo di uranio. Un grammo di uranio-235 che subisce interamente la fissione produce circa 8 x 1010 joule, ossia quanto la combustione di circa 3 tonnellate di carbone.\nMateriale fissile.\nI materiali fissili utilizzati nelle bombe atomiche sono il plutonio-239 o l'uranio arricchito, che possono essere prodotti solo in paesi altamente industrializzati, essendo richiesta a monte l'esistenza di un ciclo di arricchimento dell'uranio o di reattori nucleari o altri sistemi capaci di produrre plutonio-239 a partire dall'isotopo uranio-238 attraverso la reazione nucleare di fertilizzazione.\nL'uranio presente in natura \u00e8 una miscela del 99,3% circa di isotopo a numero di massa 238 e dello 0,7% circa di isotopo a numero di massa 235; dei due, solo l'ultimo \u00e8 fissile. Per poterne accumulare una quantit\u00e0 sufficiente occorre quindi \"arricchire\" l'uranio del proprio isotopo 235. Il nocciolo di una bomba all'uranio deve cio\u00e8 essere composto di una massa composta in gran parte di uranio-235, ovvero di uranio altamente arricchito.\nTale \"arricchimento\" avviene con la separazione dell'isotopo 235 dall'isotopo 238, per ottenere una concentrazione via via maggiore del primo elemento. Il ciclo di arricchimento industriale ha inizio con la conversione dell'uranio naturale in esafluoruro di uranio (UF6), una sostanza gassosa che permette di sfruttare successivamente la diversa velocit\u00e0 di diffusione che contraddistingue 235UF6 da 238UF6 per separare i due isotopi. L'identico processo si pu\u00f2 compiere anche con il tetracloruro di uranio (UCl4). Queste sostanze si possono portare allo stato gassoso a basse temperature, ci\u00f2 consente di separare i due isotopi meccanicamente. La sostanza viene centrifugata ad altissima velocit\u00e0, in speciali ultra-centrifughe montate in serie (a \"cascata\"). Queste concentrano progressivamente l'isotopo 235 separandolo dall'omologo chimico 238, sfruttando la piccolissima differenza di peso specifico tra i due. L'uranio arricchito per le testate atomiche \u00e8 composto per il 97% circa di U-235.\n\u00c8 possibile separare l'isotopo 235 anche con altre metodologie, su scala minore o con tecnologie molto pi\u00f9 sofisticate (come il laser).\nIl prodotto di scarto del processo di arricchimento \u00e8 uranio, in grande quantit\u00e0, composto quasi totalmente dall'isotopo 238 perci\u00f2 inutile per la reazione nucleare, con una percentuale di U-235 bassissima. \u00c8 il cosiddetto uranio impoverito, cio\u00e8 uranio con una frazione di U-235 inferiore allo 0,2%. \u00c8 classificato come scoria radioattiva, ma viene usato per costruire proiettili e bombe in sistemi d'arma convenzionali. La tossicit\u00e0 dell'uranio impoverito, di origine chimica e radiologica, \u00e8 molto alta e rende pericoloso l'uso di questi sistemi d'arma anche per gli eserciti che li utilizzano, quando l'uranio venga inalato o ingerito.\nAll'interno di masse inferiori a quella critica, purch\u00e9 concentrate in piccoli volumi, nell'uranio e nel plutonio le fissioni sono pi\u00f9 frequenti di quelle che si hanno nei minerali naturali, dove gli isotopi fissili sono meno concentrati. Dopo un certo periodo di tempo, a causa di questa perdita di isotopi fissili, il materiale fissile non \u00e8 pi\u00f9 utilizzabile per la presenza di un'elevata quantit\u00e0 di frammenti di fissione.\nCaratteristiche costruttive.\nUna bomba atomica \u00e8 formata da un nocciolo metallico di alcune decine di chilogrammi di uranio arricchito oltre il 93% (uranio \"\"weapon-grade\"), oppure di qualche chilogrammo di plutonio contenente almeno il 93% dell'isotopo 239 (plutonio \"weapon-grade\"\"). \u00c8 possibile anche costruire una bomba utilizzando pochissimi chilogrammi di uranio, seguendo i principi costruttivi messi a punto per le bombe al plutonio; \u00e8 altres\u00ec possibile, oggi, costruire bombe con mini-nocciolo che impiegano poche centinaia di grammi di plutonio. La massa del nocciolo \u00e8 sempre, comunque, subcritica (se cos\u00ec non fosse la bomba esploderebbe anzi tempo).\nIl nocciolo \u00e8 inserito in un contenitore di metallo pesante, come l'uranio-238, a formare uno spesso guscio detto \"tamper\" (\"tampone\" o \"borraggio\") che limita la fuga all'esterno dei neutroni, utili alla reazione nel momento dell'esplosione, e soprattutto ha la funzione di trattenere, mediante una reazione inerziale alla pressione esercitata dalla sua espansione termica, il nocciolo per il tempo necessario alla reazione, circa 1 microsecondo. Il tempo a disposizione per la reazione aumenta moltissimo l'efficienza, cio\u00e8 la percentuale di materiale che subisce la fissione.\nL'esplosione viene innescata con l'uso di esplosivi convenzionali che avvicinano fra loro parti del nocciolo o lo modificano in modo da rendere la massa supercritica. Mediante sistemi di detonatori (che possono essere complessi e di tipo diverso) il nocciolo viene modificato nella forma e concentrazione in modo da portarlo a uno stato supercritico. Vi sono essenzialmente due tecniche alternative, dal punto di vista ingegneristico, per produrre questo effetto. Le due soluzioni sono:\nI due modelli costruttivi contengono entrambi un iniziatore della reazione nucleare, ossia un piccolo dispositivo sferico costruito di solito in berillio e contenente un materiale alfa emettitore come il polonio-209 o 210, che, una volta attivato, funge da sorgente di neutroni. L'iniziatore \u00e8 posto al centro del nocciolo e viene attivato dalla pressione esercitata da quest'ultimo quando viene compresso dalla detonazione dell'esplosivo convenzionale che lo circonda. L'iniziatore d\u00e0 luogo in sequenza a questi effetti:\nSistema di detonazione a blocchi separati.\nL'innesco a blocchi separati \u00e8 detto bomba con \"detonazione a proiettile\" o \"a cannone\". \u00c8 la pi\u00f9 semplice da costruire, richiede una tecnologia rudimentale. Funziona per\u00f2 bene solo con l'uranio-235. Il plutonio infatti, a causa delle tracce non eliminabili dell'isotopo 240, \u00e8 pi\u00f9 instabile e dunque il dispositivo richiederebbe accorgimenti con cui diventerebbe troppo ingombrante per poi poter essere utilizzato.\nLa bomba atomica sganciata su Hiroshima, \"Little Boy\", era un ordigno di questo tipo. Il principio \u00e8 che una massa subcritica di uranio viene proiettata (\"sparata\") contro un'altra massa subcritica di uranio. L'ordigno \u00e8 formato da un tubo ad un'estremit\u00e0 del quale c'\u00e8 un proiettile costituito da un blocco di uranio-235 di forma cilindrica cava, all'altro capo si trova il \"bersaglio\", un altro blocco cilindrico di uranio-235, di dimensioni pari alla cavit\u00e0 del proiettile e di massa minore, dove \u00e8 collocato anche il generatore di neutroni. La detonazione avviene quando il proiettile viene lanciato per mezzo di una carica esplosiva e si unisce al bersaglio superando la massa critica e creando una massa supercritica. Colpendo il bersaglio, il proiettile attiva anche l'iniziatore neutronico, il quale per\u00f2 in questo caso risulta superfluo (in \"Little Boy\" ne furono inseriti quattro solo per una questione di sicurezza) proprio per la configurazione \"a cannone\" dell'ordigno, nel quale la fissione avviene spontaneamente una volta creata la massa, e la densit\u00e0, supercritica. \nQuesti ordigni hanno un'efficienza molto scarsa. Per costruire una bomba occorre qualche decina di chilogrammi di uranio-235, un isotopo naturale estremamente raro, ma la gran parte di questa massa (il 98,5%) viene sprecata, non d\u00e0 luogo cio\u00e8 ad alcuna reazione nucleare. L'ordigno \"Little Boy\" conteneva 64,13\u00a0kg di uranio di cui appena l'1,5% sub\u00ec la fissione nucleare. La scarsa efficienza \u00e8 dovuta al fatto che manca l'importante effetto di concentrazione compiuto dal sistema a implosione sul nocciolo, e il contenimento inerziale \u00e8 affidato soltanto alle masse del contenitore. Quest'ultimo (tamper) \u00e8 anche meno efficace dovendo contenere una massa molto grande.\nL'assemblaggio di una massa tanto grande \u00e8 anche piuttosto pericolosa. Inoltre gli ordigni a blocchi separati non possono avere una potenza esplosiva molto pi\u00f9 grande di 20 chilotoni perch\u00e9 la quantit\u00e0 di uranio non si pu\u00f2 aumentare a piacimento. Per tutte queste ragioni, in linea di massima le armi basate su questo sistema non vengono costruite.\nSono stati costruiti poche decine di ordigni come questo nel secondo dopoguerra, principalmente da Gran Bretagna e Unione Sovietica. Queste sono state smantellate negli anni cinquanta. Negli anni settanta il solo Sudafrica costru\u00ec cinque bombe come questa, anch'esse poi smantellate.\nSistema di detonazione a implosione.\nQuesto sistema era utilizzato nella bomba esplosa su Nagasaki, \"Fat Man\". Il nocciolo \u00e8 una sfera cava di pochi chilogrammi di plutonio-239. \u00c8 posto all'interno di pi\u00f9 sfere concentriche di metalli diversi e circondato da un complesso sistema di cariche esplosive e detonatori elettronici. Al centro della sfera cava \u00e8 collocato l'innesco in polonio-berillio.\nQuando l'esplosivo che circonda il nocciolo viene fatto brillare, l'onda d'urto concentrica produce l'implosione perfettamente simmetrica della massa di plutonio. La cavit\u00e0 centrale scompare, il materiale schiacciato dall'onda d'urto viene concentrato di un fattore 2 o pi\u00f9, la massa diventa supercritica, l'iniziatore centrale si attiva. La bomba di Nagasaki aveva un'efficienza intorno al 15%, e conteneva meno di 7\u00a0kg di plutonio.\nEsplosione nucleare.\nGran parte dell'energia rilasciata dall'esplosione nucleare consiste semplicemente in energia radiante diretta, cio\u00e8 calore effetto di irraggiamento luminoso prodotto dalla reazione nucleare. La luce viene irradiata dalla \"sfera di fuoco\" formata da gas ionizzati, che si espande nel punto di esplosione, per un tempo dell'ordine del millisecondo.\nI gas di esplosione a centinaia di milioni di gradi emettono radiazione luminosa di intensit\u00e0 tale che oggetti distanti anche centinaia di metri che vengono illuminati direttamente raggiungono temperature di migliaia di gradi in millesimi di secondo.\nUn'altra considerevole porzione di energia si scarica sotto forma di onda d'urto supersonica prodotta dalla violenta espansione termica dell'aria. Il fronte d'onda causato da un'esplosione da 20 chilotoni ha una velocit\u00e0 supersonica entro un raggio di poche centinaia di metri, e procede a velocit\u00e0 infrasoniche con effetti distruttivi fino a distanze dell'ordine di chilometri. Se la bomba esplode in atmosfera dove l'aria ha densit\u00e0 normale, si producono fronti d'onda d'urto - incluso quello emisferico generato per riflesso dalla superficie del terreno - che producono una sovrapressione, nell'area di picco massimo, dell'ordine di 350-750\u00a0g/cm2. Il corpo umano ha una resistenza alta alle sovrapressioni. Tutte le parti dell'organismo umano, con l'eccezione della membrana del timpano, sono in grado di resistere bene a sovrapressioni anche a 5-6 volte superiori a queste. Tuttavia, anche se il corpo umano \u00e8 resistente alla pressione in s\u00e9, in pratica pu\u00f2 essere investito dai detriti ad altissima velocit\u00e0 contenuti nel fronte d'urto o proiettato contro oggetti contundenti. Al contrario gli edifici - specie le costruzioni a uso civile - hanno di norma una resistenza alle sovrapressioni molto pi\u00f9 bassa rispetto a quelle del fronte d'urto, e le ampie superfici che li caratterizzano (pareti, tetti, finestre) traducono l'onda d'urto in forze enormi. Il fronte d'urto di una esplosione nucleare causa il crollo praticamente di tutti gli edifici che vi sono esposti nelle vicinanze. In una esplosione di 20 chilotoni l'onda d'urto \u00e8 in grado di abbattere edifici a centinaia di metri o chilometri di distanza.\nL'effetto di queste componenti distruttive (irraggiamento e onda d'urto) viene massimizzato se la bomba viene fatta esplodere a una certa altezza dal suolo. Se la bomba esplodesse a terra, invece, gran parte della sua energia verrebbe assorbita dal terreno e i suoi effetti avrebbero un raggio ridotto.\nUna quota non trascurabile di energia (5-10%) viene emessa sotto forma di radiazione ionizzante ad alte energie.\nL'esplosione di un'arma nucleare al disopra di un'area densamente abitata produce, a causa dell'onda d'urto e delle temperature, un tappeto di macerie disseminato di numerosi piccoli focolai d'incendio. Quando si ha una vasta superficie su cui sono distribuiti numerosi punti di fuoco, la geometria delle correnti convettive causa un fenomeno detto \"superincendio\" (o \"Feuersturm\") cio\u00e8 l'unione di tutti i focolai in un unico incendio dell'intera superficie alimentato da una violentissima corrente convettiva centripeta. Secondo alcune stime, nei bombardamenti di Hiroshima e Nagasaki la quota maggiore di vittime sarebbe stata causata proprio dai superincendi che si sono sviluppati nel corso delle decine di minuti successivi all'esplosione.\nEffetti delle esplosioni nucleari.\nGli effetti di una esplosione nucleare su un'area abitata si possono quindi schematizzare in queste categorie:"}
{"id": "2386937", "revid": "697352", "url": "https://it.wikipedia.org/wiki?curid=2386937", "title": "Aleksandrovsk", "text": " \ninoltre era il nome di alcune localit\u00e0 ora denominate diversamente"}
{"id": "2386938", "revid": "729019", "url": "https://it.wikipedia.org/wiki?curid=2386938", "title": "Witteman-Lewis XNBL-1", "text": "Il Witteman-Lewis XNBL-1 \"Barling Bomber\" (Bombardiere Barling) fu un bombardiere pesante sperimentale a lungo raggio, costruito per lo United States Army Air Service nei primi anni venti. Anche se fu un fallimento come bombardiere, esso fu uno dei primi tentativi di creare un bombardiere strategico.\nStoria del progetto.\nLo XNBL-1 (Experimental Night Bomber, Long Range, bombardiere sperimentale notturno a lungo raggio) venne disegnato da Walter Barling, che aveva precedentemente progettato, con un concetto simile, anche il Tarrant Tabor, distrutto in un incidente fatale durante il suo primo volo nel 1919. Come il Tabor, il Barling Bomber era un triplano a sei motori con una fusoliera a forma di sigaro. A differenza del suo predecessore, lo XNBL-1 aveva un equipaggio di sette uomini, con tutti i motori montati allo stesso livello della fusoliera. Il carrello d'atterraggio era provvisto di 10 ruote, incluse due montate sul muso dell'aereo per prevenire un cappottamenti in avanti. I componenti dell'aereo vennero montati insieme per iniziare le prove di volo al Campo di volo Wilbur Wright. Il costo del progetto XNBL-1 fu di 525 000 dollari, senza contare i 700 000 dollari per l'hangar del triplano.\nAnche se capace di trasportare un carico di 5 000 libbre (2 300\u00a0kg) di bombe, le prestazioni furono deludenti. La struttura eccessivamente complessa delle tre ali e dei montanti cre\u00f2 delle interferenze che i sei motori compensavano a malapena. Un bombardiere XNBL-1 a pieno carico aveva un raggio di sole 170 miglia (270\u00a0km) con una velocit\u00e0 massima di 55 miglia orarie (96\u00a0km/h). In contrasto, il bombardiere a \"corto raggio\" Martin NBS-1 ha un raggio di circa 450 miglia (725\u00a0km) e pu\u00f2 portare un carico di 2 000\u00a0lb (900\u00a0kg) alla stessa velocit\u00e0. In un viaggio da Dayton, Ohio a Washington, il Barling Bomber non riusc\u00ec a sorvolare i Monti Appalachi e dovette aggirarli.\nAnche se il XNBL-1 non venne mai messo in produzione, aveva delle caratteristiche avanzate come i componenti della fusoliera in alluminio, un carrello multi-ruota regolabile, compartimenti separati per l'equipaggio, strumenti elettrici e avanzati controlli per il motore. Una particolarit\u00e0 era l'incidenza della coda che poteva essere regolata in volo usando una leva nella cabina di pilotaggio. Lo XNBL-1 fu il pi\u00f9 grande aereo negli Stati Uniti fino all'arrivo del Boeing XB-15 nel 1935.\nFrequentemente chiamato \"Mitchell's Folly\" (Follia di Mitchell) (dal nome del generale di brigata William \"Billy\" Mitchell che aveva difeso il progetto), nel decennio successivo l'aereo venne dissemblato dal personale dell'Air Service e ricoverato al Campo d'aviazione Wright. Dopo aver giaciuto in stato di abbandono per anni, il Barling venne \"surrettiziamente distrutto nel 1928 per ordine del generale H.H. Arnold in modo che non ci sarebbe stato nessuno clamore pubblico per lo spreco di pi\u00f9 di un milione di dollari da parte dei contribuenti.\" "}
{"id": "2386939", "revid": "24099", "url": "https://it.wikipedia.org/wiki?curid=2386939", "title": "Fortezza Medicea di Poggio Imperiale", "text": ""}
{"id": "2386940", "revid": "729019", "url": "https://it.wikipedia.org/wiki?curid=2386940", "title": "Guerra di Finlandia", "text": "La guerra di Finlandia fu un conflitto combattuto dagli eserciti dell'Impero russo e del Regno di Svezia dal febbraio del 1808 al settembre del 1809, nel pi\u00f9 ampio contesto delle guerre napoleoniche. Uscita sconfitta dal conflitto, la Svezia fu costretta a firmare il trattato di Fredrikshamn, con cui cedeva i territori dell'attuale Finlandia all'Impero russo.\nAntefatti.\nA seguito della firma del trattato di Tilsit nel luglio 1807, lo zar Alessandro I di Russia si era visto riconoscere da Napoleone Bonaparte le sue pretese egemoniche sulla Svezia, alleata del Regno Unito ed in guerra contro la Francia imperiale; Napoleone stesso sperava che la minaccia russa avrebbe spinto gli svedesi ad abbandonare l'alleanza con i britannici e ad aderire al Blocco Continentale. Lo zar puntava in particolare a strappare dal dominio svedese la Finlandia, onde meglio proteggere da future ostilit\u00e0 la sua capitale San Pietroburgo.\nLa guerra.\nL'esercito russo del generale Fyodor Buxhoeveden penetr\u00f2 in Finlandia il 21 febbraio 1808, anche se una formale dichiarazione di guerra alla Svezia venne emanata solo nell'aprile seguente; gli svedesi, colti di sorpresa, disponevano solo poche migliaia di uomini nella regione, visto che il grosso dell'esercito era stato concentrato dal re Gustavo IV nel sud della Svezia per prevenire un possibile attacco da parte dei danesi, alleati di Napoleone; il 14 marzo successivo la Danimarca-Norvegia dichiar\u00f2 guerra alla Svezia e il conseguente conflitto si sovrappose alla guerra di Finlandia.\nIl grosso delle truppe svedesi del generale Klingspor si ritir\u00f2 in Ostrobotnia, lasciando solo poche guarnigioni a presidio delle fortezze principali; in breve tempo, i russi si assicurarono il controllo della Finlandia meridionale incontrando solo scarsa resistenza, mentre altri contingenti venivano inviati ad occupare le isole \u00c5land e Gotland. Il nuovo comandante svedese, generale Carl Johan Adlercreutz, prepar\u00f2 un contrattacco nell'aprile seguente, potendo contare anche sullo scoppio di una insurrezione anti-russa delle popolazioni finlandesi, particolarmente attiva nella regione di Hamina; l'avanzata russa verso la Finlandia centrale venne arrestata e gli svedesi colsero due importanti successi nelle battaglie di Siikajoki (18 aprile) e di Revolax (27 aprile).\nIn maggio una flotta svedese, con il pieno sostegno della popolazione locale, inflisse una nuova sconfitta ai russi obbligando alla resa il contingente inviato su Gotland; il 26 maggio un contingente britannico, al comando del generale sir John Moore, venne inviato nel porto di G\u00f6teborg, ma, a causa di insanabili disaccordi con il re Gustavo IV, venne ritirato poco dopo ed inviato in Spagna, lasciando solo una piccola flotta in appoggio agli svedesi.\nDopo le sconfitte nell'aprile precedente, il contingente russo del generale Buxhoeveden ricevette consistenti rinforzi e, dopo aver represso l'insurrezione nelle sue retrovie, lanci\u00f2 una nuova offensiva a met\u00e0 agosto del 1808; i russi ottennero importanti vittorie nelle battaglie di Kuortane (1\u00ba settembre),di Salmi (2 settembre) e di Oravais (14 settembre) e, nonostante la sconfitta patita ad opera del generale svedese Georg Carl von D\u00f6beln nella battaglia di Jutas il 13 settembre, obbligarono gli svedesi a ritirarsi dalla Finlandia. Il 29 settembre, pressato dall'inizio precoce dell'inverno, Buxhoeveden sottoscrisse una tregua con gli svedesi, attirandosi le critiche dello zar; nel dicembre seguente, Buxhoeveden venne sostituito con il generale Gotthard Johann von Knorring. Nonostante le pressioni da San Pietroburgo che lo invitavano a riprendere subito l'offensiva, lanciando un audace attacco attraverso il golfo di Botnia ghiacciato per portare la guerra direttamente in Svezia, Knorring rinvi\u00f2 tutte le operazioni fino al marzo del 1809.\nLe truppe russe iniziarono la loro marcia sul mare ghiacciato il 13 marzo; quello stesso giorno, a Stoccolma, il re Gustavo IV, incolpato della perdita della Finlandia, venne detronizzato da una congiura di ufficiali dell'esercito, che lo obbligarono ad abdicare in favore dello zio Carlo XIII di Svezia. Quattro giorni dopo un contingente russo agli ordini del generale P\u00ebtr Bagration occup\u00f2 le isole \u00c5land marciando attraverso il mare ghiacciato, mentre un secondo distaccamento raggiungeva la terraferma svedese il 19 marzo, fermandosi a 70\u00a0km dalla capitale; un terzo contingente russo, guidato dal generale Michael Barclay de Tolly, attravers\u00f2 il golfo di Botnia ghiacciato pi\u00f9 a nord, prendendo Ume\u00e5 il 24 marzo ed obbligando alla resa un esercito svedese a Tornio il giorno seguente.\nConseguenze.\nLa guerra si trascin\u00f2 ancora fino all'agosto del 1809, principalmente perch\u00e9 il nuovo re Carlo XIII cercava di ottenere migliori condizioni di pace; il 17 settembre, dopo lunghi negoziati, venne infine firmato il trattato di pace di Fredrikshamn: la Svezia cedette alla Russia tutta la Finlandia e parte della Lapponia ad est del Torne \u00e4lv, territori che vennero riuniti in un Granducato di Finlandia sotto controllo russo. Il 6 gennaio 1810, con la mediazione del governo russo, Svezia e Francia sottoscrissero il trattato di Parigi: il governo svedese ader\u00ec al Blocco Continentale e chiuse i propri porti alle navi britanniche, provvedendo anche a dichiarare formalmente guerra al Regno Unito."}
{"id": "2386941", "revid": "25152", "url": "https://it.wikipedia.org/wiki?curid=2386941", "title": "A. Taherzadeh", "text": ""}
{"id": "2386942", "revid": "62748", "url": "https://it.wikipedia.org/wiki?curid=2386942", "title": "New York", "text": "New York City (: , in inglese americano ), in breve New York, in italiano anche Nuova York, \u00e8 una citt\u00e0 degli Stati Uniti d'America situata nello stato di New York.\nConosciuta nel mondo anche come \"grande mela\" (\"Big Apple\"), un soprannome le cui origini risalgono al libro \"The Wayfarer in New York\" scritto da Edward S. Martin nel 1909, sorge su un'area di circa 785\u00a0km\u00b2 alla foce del fiume Hudson, sull'oceano Atlantico, mentre l'area metropolitana comprende anche aree situate nei due adiacenti stati del New Jersey e del Connecticut. \u00c8 la citt\u00e0 pi\u00f9 popolosa degli Stati Uniti (tanto che la sua popolazione di 8,6 milioni di abitanti supera di pi\u00f9 del doppio dei 4 milioni di Los Angeles, seconda citt\u00e0 nazionale), nonch\u00e9 uno dei centri economici pi\u00f9 importanti del mondo, riconosciuta come citt\u00e0 globale. L'agglomerato urbano conta abitanti, quello metropolitano \u00e8 di abitanti, che la rendono, secondo le stime, dalla terza alla sesta area urbana pi\u00f9 popolata del mondo, e tra le prime tre del continente americano (assieme a Citt\u00e0 del Messico e San Paolo). Inoltre molti degli abitanti di New York, chiamati newyorkesi o nuovaiorchesi, provengono dall'estero, sono nati in altre zone degli Stati Uniti o sono di origine straniera, il che la rende una delle citt\u00e0 pi\u00f9 cosmopolite e multietniche del mondo.\nSituata sulla cosiddetta baia di New York (\"New York Bay\"), in parte sul continente e in parte su isole, \u00e8 amministrativamente divisa in cinque distretti (\"borough\"): Manhattan, The Bronx, Queens, Brooklyn e Staten Island. Di essi, uno \u00e8 nel continente (il Bronx, situato a nord di Manhattan), tre si trovano su isole: (Staten Island, di fronte al New Jersey; Queens e Brooklyn, rispettivamente nell'estremit\u00e0 nord-occidentale e sud-occidentale dell'isola di Long Island) e uno, Manhattan, sull'appendice inferiore della penisola su cui si trova anche il Bronx e che da esso \u00e8 separato dall'Harlem River, fiume-canale che collega l'Hudson all'East River. I cinque distretti sono sedi di contea metropolitana: la contea di New York propriamente detta occupa il territorio di Manhattan, quella di Kings il territorio di Brooklyn e quella di Richmond il territorio di Staten Island; le altre due contee (Bronx e Queens) sono omonime dei distretti e si sovrappongono al loro territorio amministrativo. New York \u00e8 inoltre riconosciuta come una delle citt\u00e0 con i panorami urbani pi\u00f9 impressionanti del mondo.\nNon fanno parte dei distretti di New York City, ma fanno parte della sua area metropolitana, e gravitano intorno ad essa per ragioni economiche e culturali, alcune citt\u00e0 del confinante Stato del New Jersey, come Jersey City, Newark e Hoboken, situate sulla riva occidentale dell'Hudson, di fronte a Manhattan. La citata Newark \u00e8 tra l'altro sede di uno degli aeroporti internazionali che servono New York, il Newark-Liberty, situato a 24\u00a0km da Manhattan. Alcuni dei suoi simboli pi\u00f9 famosi sono la Statua della Libert\u00e0, che si trova su Liberty Island, un'isola alla foce del fiume Hudson; il Ponte di Brooklyn, che attraversando l'East River collega Manhattan e Brooklyn; l'Empire State Building, grattacielo in stile art d\u00e9co di 443 metri di altezza, situato a Midtown Manhattan. La citt\u00e0 \u00e8 generalmente considerata uno dei pi\u00f9 importanti centri della diplomazia mondiale. Insieme a Ginevra (CICR e sede europea dell'ONU), Basilea (Banca dei Regolamenti Internazionali) e Strasburgo (Consiglio d'Europa), New York \u00e8 una delle poche citt\u00e0 al mondo che funge da sede di una delle pi\u00f9 importanti organizzazioni internazionali, senza essere la capitale di un paese.\nStoria.\nLa fondazione e l'indipendenza degli Stati Uniti d'America.\nL'area dove sorge la citt\u00e0 di New York era popolata, precedentemente all'arrivo dei colonizzatori europei, da gruppi di Lenape, una popolazione nativa americana algonchina, che vivevano di agricoltura, caccia e pesca nella zona del basso corso del fiume Hudson e dell'isola di Manhattan. Il primo europeo che si spinse nella zona fu, nel 1524, l'italiano Giovanni da Verrazzano, il quale per\u00f2, a quanto pare, non prosegu\u00ec la sua avanzata ma ritorn\u00f2 in Atlantico. La prima esplorazione accurata della zona da parte di un europeo ebbe luogo solo a partire dal 1609, quando Henry Hudson scopr\u00ec l'isola di Manhattan proseguendo poi lungo il corso del fiume a cui diede il nome.\nIl primo insediamento europeo sorse nel 1613, quando i colonizzatori olandesi fondarono un insediamento per il commercio delle pellicce nella zona meridionale dell'isola di Manhattan che venne acquistata dagli olandesi per 24 dollari e, nel 1626, venne battezzato \"Nieuw Amsterdam\" (\"Nuova Amsterdam\"). Il piccolo centro crebbe nei decenni successivi, sotto il dominio dei Paesi Bassi, attraverso la costruzione di un forte (\"Fort Amsterdam\") e una serie di lotte con i nativi (chiamate \"guerra di Kieft\", dal nome del direttore generale della colonia Willem Kieft) per il predominio sul territorio circostante.\nLa citt\u00e0 di Nieuw Amsterdam pass\u00f2 nel 1665 sotto il dominio inglese e venne ribattezzata \"New York\" in onore di Giacomo II, al tempo Duca di York e Albany. La dominazione inglese dur\u00f2 (a parte una breve parentesi nuovamente sotto gli olandesi fra il 1673 e il 1674) fino all'ottenimento dell'indipendenza delle colonie, che segn\u00f2 la data di nascita degli Stati Uniti d'America; questo periodo, lungo poco pi\u00f9 di un secolo, vide un notevole sviluppo della citt\u00e0, che divenne un importante porto commerciale e registr\u00f2 un notevole incremento della sua popolazione di origine europea, al contrario di quella indigena che declinava costantemente. Di pari passo la citt\u00e0 venne interessata da un consistente avanzamento culturale, con la fondazione del \"King's College\", che sarebbe divenuto pi\u00f9 tardi la Columbia University, e lo sviluppo di un ampio dibattito intorno al principio della libert\u00e0 di stampa. Non mancarono tuttavia momenti di tensione, come alcune ribellioni degli schiavi afroamericani nel 1712 e nel 1741, che si conclusero con numerose vittime e altrettanto numerose condanne a morte.\nFra il 1775 e il 1783 New York attravers\u00f2 le vicende della guerra d'indipendenza americana, conclusasi con il Trattato di Parigi. New York venne occupata dalle truppe britanniche nel settembre 1776 dopo la battaglia di Long Island e rimase sotto il controllo inglese fino al termine della guerra. Poco tempo dopo, nel 1785, New York divenne sede del Congresso della Confederazione; subito dopo la sua creazione, prevista dalla Costituzione, il Congresso degli Stati Uniti d'America ebbe come sede la Federal Hall, in Wall Street. Nel settembre 1788 la citt\u00e0 divenne la prima capitale degli Stati Uniti d'America; l'anno seguente George Washington vi giur\u00f2 come primo presidente. Secondo il primo censimento statunitense nel 1790 New York aveva abitanti.\nLa guerra di secessione e la \"Grande New York\".\nIl XIX secolo fu un periodo di grande sviluppo demografico e urbanistico per New York. Il \"Commissioners' Plan\", del 1811, provoc\u00f2 una prima forte espansione della citt\u00e0 che venne a coincidere con l'isola di Manhattan; l'apertura del Canale Erie, nel 1825, pose la citt\u00e0 in collegamento diretto con il vastissimo retroterra.\nNel 1835 viene gravemente danneggiata da un grande incendio.\nL'Immigrazione dall'Europa riprese vigore, dopo un certo calo nei primi anni del secolo, e raggiunse punte notevoli negli anni della grande carestia irlandese del 1845-1849. L'assistenza fornita a queste grandi masse di immigrati poveri e bisognosi fu fra le cause dell'ascesa della \"Tammany Hall\", un'organizzazione interna al Partito Democratico, che assunse in pratica il controllo sulla citt\u00e0 verso la met\u00e0 del secolo mantenendolo fino alla met\u00e0 del secolo successivo.\nLa guerra di secessione americana, combattuta tra il 1861 e il 1865, interess\u00f2 la citt\u00e0 di New York provocando divisioni fra la popolazione (a causa della presenza di interessi contrapposti) che culminarono nei disordini del 1863. Dopo la guerra New York si riprese rapidamente: l'immigrazione, diminuita negli anni della guerra, aument\u00f2 nuovamente fino a punte elevatissime. New York aveva assunto il ruolo di \"porta\" degli Stati Uniti, riconosciuto ufficialmente con la donazione, da parte della Francia, della Statua della Libert\u00e0 (inaugurata nel 1886).\nSul finire del secolo, nel 1898, venne formata la moderna citt\u00e0 di New York, tramite l'accorpamento (\"consolidation\") di Manhattan con la citt\u00e0, fino ad allora indipendente, di Brooklyn e con alcune aree esterne come il Bronx, il Queens e Staten Island.\nIl XX secolo e gli attentati dell'11 settembre 2001.\nI primi decenni del XX secolo portarono New York a posizioni di preminenza mondiale dal punto di vista industriale, economico e demografico; nel 1925 e per alcuni anni successivi New York super\u00f2 Londra e divenne la metropoli pi\u00f9 popolata del mondo. Lo sviluppo della citt\u00e0 veniva esibito anche attraverso la costruzione di numerosissimi grattacieli, la cui costruzione, iniziata nel 1911 con il \"Woolworth Building\", prosegu\u00ec nei decenni seguenti rendendo i grattacieli uno degli elementi caratteristici dello \"skyline\" di New York. Parallelamente allo sviluppo rapidissimo della citt\u00e0, tuttavia, si osservavano importanti fenomeni di pauperismo urbano e di criminalit\u00e0. A partire dagli anni venti, inoltre, New York divenne la meta di pi\u00f9 di un milione di neri americani, provenienti dagli Stati razzisti del sud, come parte della grande migrazione afroamericana. La crescita tumultuosa si arrest\u00f2 bruscamente negli anni trenta, come conseguenza della \"Grande Depressione\" susseguente al crollo borsistico del 1929; la citt\u00e0 ne approfitt\u00f2 per un consolidamento, andando incontro a significative risistemazioni del suo tessuto urbano durante il mandato del sindaco Fiorello La Guardia.\nLa citt\u00e0 di New York riemerse dalla seconda guerra mondiale mantenendo inalterato il suo ruolo di \"capitale del mondo\", sede della borsa valori pi\u00f9 importante del pianeta e sede delle maggiori organizzazioni internazionali. A partire dagli anni sessanta, tuttavia, anche New York si incammin\u00f2 lungo una strada di declino, analogamente ad altre metropoli statunitensi. In quegli anni cominci\u00f2 una serie di rivolte a sfondo razziale, provocate da gruppi organizzati rappresentativi di gruppi etnici svantaggiati (ad esempio le \"Pantere nere\"). Nel corso degli anni settanta il livello di vita cittadino peggior\u00f2 ulteriormente, con la citt\u00e0 (specialmente in alcuni quartieri) ostaggio della criminalit\u00e0 e delle \"gang\" di strada; questa profonda crisi si tradusse in una importante diminuzione della popolazione, che scese di quasi un milione di abitanti. A questo si aggiunse una bancarotta sfiorata dalla citt\u00e0 nel 1975, scongiurata solo grazie ad un massiccio prestito federale.\nQuesta tendenza al peggioramento e al degrado si invert\u00ec solo verso il finire degli anni settanta, con l'elezione a sindaco di Ed Koch; i suoi tre mandati come sindaco (1978-1989) furono caratterizzati da un progressivo miglioramento delle condizioni di vita dei newyorkesi, pur in presenza di forti tensioni razziali. Suo successore fu David Dinkins, primo sindaco nero della storia cittadina, che tuttavia non ebbe un'azione politica di successo e perse le elezioni del 1994 a favore di Rudolph Giuliani. Giuliani, mettendo in pratica il metodo della \"tolleranza zero\", riusc\u00ec a liberare definitivamente New York dalla microcriminalit\u00e0 che l'affliggeva, con immediati riflessi sulla consistenza della popolazione della citt\u00e0 che torn\u00f2 ad aumentare superando gli 8 milioni di abitanti.\nL'11 settembre 2001 la citt\u00e0 di New York fu coinvolta negli attentati pi\u00f9 violenti e sanguinosi della sua storia: quattro aerei di linea vennero dirottati da alcuni terroristi legati all'organizzazione islamica Al-Qaida, e due di questi vennero fatti schiantare su ciascuna delle due Torri Gemelle del World Trade Center, causandone il crollo in meno di due ore.\nL'attentato, che ebbe una possente risonanza in tutto il mondo, caus\u00f2 quasi vittime e diede l'inizio ad una serie di violente reazioni americane contro gli Stati accusati di ospitare le basi operative dei terroristi.\nNessun evento particolarmente significativo ha interessato la citt\u00e0 nei restanti anni del XXI secolo, che videro nel 2002 l'elezione a sindaco di Michael Bloomberg; la citt\u00e0 in questi anni ha continuato a guadagnare popolazione, attestandosi a quasi 8,2 milioni di abitanti secondo i dati del censimento 2010. Fra gli eventi pi\u00f9 significativi che hanno interessato la citt\u00e0 in questo scorcio di XXI secolo sono il blackout del 2003, che ha interessato il nordest degli Stati Uniti, e la corsa alle Olimpiadi del 2012, in una competizione poi vinta dalla citt\u00e0 di Londra. La sera del 29 ottobre 2012 New York fu colpita dall'uragano Sandy, che provoc\u00f2 inondazioni di strade, gallerie e numerose linee della metropolitana a Lower Manhattan e altre zone della citt\u00e0 togliendo la fornitura di elettricit\u00e0 in molte sue parti e nei sobborghi.\nGeografia fisica.\nLa citt\u00e0 di New York \u00e8 situata sulla costa orientale dell'America settentrionale, sull'oceano Atlantico, alla foce del fiume Hudson (che costituisce il suo confine occidentale, separandola da una serie di sobborghi nel New Jersey), circa a met\u00e0 strada fra Boston e Washington.\nTerritorio.\nNew York \u00e8 costituita da cinque circoscrizioni (chiamate \"boroughs\"). La pi\u00f9 settentrionale, il Bronx, sorge sul continente, all'estremit\u00e0 di una piccola penisola; Manhattan coincide con l'isola omonima, situata fra il corso dell'Hudson e lo East River (un piccolo braccio di mare); Staten Island si allarga sull'omonima isola situata lungo la costa del New Jersey, a sudest della baia di New York; Brooklyn e il Queens si trovano invece all'estremit\u00e0 occidentale dell'isola di Long Island, che raggiunge qui il punto di minor distanza dal continente. Questa particolare topografia ha fatto s\u00ec che la citt\u00e0 diventasse, sin dall'epoca coloniale, uno dei pi\u00f9 importanti porti del pianeta.\nLa citt\u00e0 di New York si estende su una superficie di \u00a0km\u00b2, dei quali circa 784\u00a0km\u00b2 situati su terraferma e 430\u00a0km\u00b2 occupati da acque. Il territorio \u00e8 quasi ovunque estesamente urbanizzato, caratterizzato da una edificazione prevalentemente verticale (per la quale New York \u00e8 famosa nel mondo) che porta ad elevati valori di densit\u00e0 media di popolazione (superiore in media a ab./km\u00b2, con punte di oltre ab./km\u00b2 a Manhattan).\nEsistono anche numerose isole di dimensioni pi\u00f9 piccole; fra le maggiori vi sono Ellis Island, l'isola in cui un tempo sbarcavano le navi piene di immigrati provenienti dall'Europa, e dove questi venivano tenuti in quarantena per un certo periodo prima di essere ammessi al resto degli Stati Uniti; Liberty Island, l'isola dove \u00e8 collocata la Statua della Libert\u00e0; Governors Island, Rikers Island, situata nell'East River a nord di Manhattan e sede di un enorme complesso carcerario; Roosevelt Island, una piccola isola allungata nell'East River. All'estremit\u00e0 sudorientale della citt\u00e0, compresa nei \"borough\" del Queens e di Brooklyn, si trovano inoltre alcune piccole isole protette nella \"Gateway National Recreational Area\".\nClima.\nNew York \u00e8 una citt\u00e0 marittima, ma il suo clima ha spiccate caratteristiche di continentalit\u00e0, analogamente al resto della fascia costiera atlantica degli Stati Uniti nordorientali.\n\u00c8 caratterizzato da inverni lunghi e freddi relativamente alla sua latitudine, con temperature medie (tra la minima e la massima) di 0\u00a0\u00b0C o poco superiori e punte di -20\u00a0\u00b0C, burrasche di neve e tempeste a causa della corrente del Labrador e della assenza di ripari che possano proteggere la regione dagli impetuosi venti settentrionali. Le estati sono calde e umide (25\u00a0\u00b0C di media in luglio).\nSecondo la classificazione dei climi di K\u00f6ppen, New York apparterrebbe al gruppo oceanico, cio\u00e8 senza periodo secco, con estate afosa ma con temperatura media del mese pi\u00f9 freddo superiore ai \u22123\u00a0\u00b0C (infatti la fascia climatica che inizia con la lettera di riferimento \"D\" presuppone dei valori termici medi inferiori ai \u22123\u00a0\u00b0C nel mese pi\u00f9 freddo). Tuttavia, alcuni climatologi sostengono che il gruppo \"C\" dei climi temperati classificati da Koppen sia troppo ampio; per esempio, New York e Orlando (Florida) rientrano entrambi in questo schema climatico nonostante enormi differenze, soprattutto termiche, tra i due luoghi.\nLa temperatura media annua cittadina (stazione meteo di Central Park, medie 1961-1990), intorno ai 13\u00a0\u00b0C, oscilla su base mensile fra i circa 0\u00a0\u00b0C di gennaio (mese pi\u00f9 freddo) e i circa 25\u00a0\u00b0C di luglio (mese pi\u00f9 caldo); la forte continentalit\u00e0 del clima fa s\u00ec che i valori termici estremi registrati abbiano una \"forbice\" molto maggiore, andando dai \u221226,1\u00a0\u00b0C ai 41,7\u00a0\u00b0C. Per quanto riguarda le precipitazioni, New York \u00e8 una citt\u00e0 piuttosto umida, con una media annua di \u00a0mm; la loro distribuzione \u00e8 abbastanza regolare e non si individuano nel corso dell'anno stagioni marcatamente piovose o secche. Si osserva un massimo molto poco accentuato nei mesi di maggio, luglio e novembre, ed un minimo altrettanto poco sensibile in gennaio e febbraio. La nevosit\u00e0 media annua \u00e8 intorno ai 71\u00a0cm.\nGli inverni sono dunque freddi nonostante la latitudine relativamente meridionale della citt\u00e0 (New York \u00e8 posta alla stessa latitudine di Napoli). Le temperature medie, intorno allo zero nel mese pi\u00f9 rigido, possono nascondere variazioni anche considerevoli a seconda della provenienza delle masse d'aria che interessano l'area della citt\u00e0 ma anche per la presenza o meno di periodi soleggiati: le correnti meridionali possono portare notevole mitezza anche nel cuore dell'inverno, mentre le correnti settentrionali o nordoccidentali - che recano fin sulla citt\u00e0 le masse d'aria dell'Artico canadese - portano freddo estremo e abbondanti nevicate accompagnate da vento forte (\"blizzard\").\nLa primavera \u00e8 fredda nella primissima parte (non sono rari i ritorni d'inverno in grande stile) con ritorno della neve a marzo. Ancora ad aprile sono possibili nevicate e gelate notturne. Un'esplosione di colori e di risveglio vegetativo si registra nella seconda met\u00e0 i primi calori che anticipano la stagione estiva. Lungo le zone pi\u00f9 prossime alla costa non sono infrequenti in primavera le nebbie marittime, provocate dallo scorrimento di aria calda sulla superficie del mare pi\u00f9 freddo.\nLe stagioni estive sono calde e piovose, con diversi fenomeni temporaleschi che in poco tempo possono allagare diversi quartieri della citt\u00e0, talvolta accompagnati da grandinate. Durante l'estate la citt\u00e0 pu\u00f2 essere colpita da intense ondate di calore accentuate dall'arrivo di masse d'aria meridionale, proveniente dal golfo del Messico, che possono fare innalzare le massime oltre i 35\u00a0\u00b0C e fare impennare gli indici di umidit\u00e0 con consequenziale afa.\nL'autunno pu\u00f2 registrare tepori semi-estivi o anche calura (\"Indian Summer\") ma verso la sua fine pu\u00f2 portare anche le prime gelate e raramente le prime nevicate. L'autunno \u00e8 la stagione in cui, grazie ai primi valori termici sotto lo zero, in tutta la Nuova Inghilterra (compresi, quindi, i vasti parchi di New York) esplode il fenomeno naturale del \"foliage\", ossia la colorazione di forti tonalit\u00e0 pastello (soprattutto il marrone e il rosso) delle foglie degli alberi e delle foreste decidue. All'inizio dell'autunno (in qualche caso anche alla fine dell'estate) New York pu\u00f2 essere interessata da uragani provenienti dalle acque dell'Atlantico tropicale; in genere, tuttavia, data la posizione della citt\u00e0, gli uragani arrivano dopo aver perso gran parte della loro potenza ed essere stati declassati a \"tempeste tropicali\".\nMonumenti e luoghi d'interesse.\nArchitettura civile.\nNew York possiede edifici architettonicamente degni di nota, disegnati in una vasta gamma di stili e progettati in tempi che vanno dal 1656, data a cui risale la pi\u00f9 antica parte della citt\u00e0, fino al moderno One World Trade Center, il grattacielo costruito a Ground Zero a Lower Manhattan.\nLa \"Skyline\" di Manhattan, con i suoi grattacieli, \u00e8 universalmente riconosciuta e la citt\u00e0 \u00e8 la sede di molti degli edifici pi\u00f9 alti del mondo. Al 2011, New York possedeva grattacieli, di cui 550 strutture completate di almeno 100 metri di altezza - secondo posto al mondo dopo Hong Kong - e pi\u00f9 di 50 grattacieli completati pi\u00f9 alti di 200\u00a0m. Questi ultimi includono il Woolworth Building (1913), un grattacielo costruito in architettura neogotica.\nLa pianificazione urbanistica del 1916 pose una battuta di arresto nelle nuove costruzioni, al fine di evitare che i troppi grattacieli oscurassero le strade sottostanti. Lo stile Art d\u00e9co del Chrysler Building (1930) e dell'Empire State Building (1931), con le loro cime e guglie coniche in acciaio, riflette i requisiti di tale regolamento. I due edifici presentano ornamenti distintivi, come le aquile poste agli angoli del 61\u00ba piano del Chrysler Building e vengono considerati alcuni dei migliori esempi di stile Art Deco.\nI grandi quartieri residenziali di New York sono spesso caratterizzati da eleganti case a schiera in mattoni, piccoli condomini e squallide case popolari edificate tra il 1870 e il 1930, un periodo di rapida espansione. Tuttavia, New York possiede anche dei quartieri meno densamente popolati e dotati di abitazioni singole. In quartieri come Riverdale, The Bronx, Ditmas Park, Brooklyn, Douglaston, Queens, vi sono grandi case unifamiliari in vari stili architettonici come il Tudor revival e l'architettura vittoriana.\nLa pietra e i mattoni divennero gli unici materiali da costruzione della citt\u00e0, dopo che l'uso del legno era stato limitato in seguito al grande incendio del 1835. Una caratteristica peculiare di molti degli edifici della citt\u00e0 sono le torri contenenti acqua poste sui tetti. Nel 1800, la citt\u00e0 richiese la loro installazione sugli edifici superiori ai sei piani per evitare che la necessit\u00e0 di una pressione dell'acqua troppo elevate, potesse rompere, ai piani pi\u00f9 bassi, i tubi comunali.\nArchitetture religiose.\nA dominare l'architettura dei complessi religiosi \u00e8 l'architettura neogotica, stile con cui sono costruite le tre pi\u00f9 importanti e conosciute chiese della citt\u00e0. La pi\u00f9 celebre \u00e8 la cattedrale di San Patrizio sulla fifth avenue, \u00e8 la cattedrale cattolica di New York e rappresenta una della maggiori testimonianze della presenza irlandese nella zona; famosa \u00e8 la sua situazione urbanistica incastonata tra i grattacieli, da cui deriva parte della sua notoriet\u00e0. Altra cattedrale della citt\u00e0, appartenente alla chiesa episcopale, \u00e8 la cattedrale di Saint John the Divine costruita sul modello delle cattedrali gotiche francesi, la sua costruzione va avanti a fasi alterne da pi\u00f9 di cento anni: secondo alcune fonti sarebbe la chiesa gotica pi\u00f9 grande al mondo. La Trinity Church, ricostruita in forme neogotiche a met\u00e0 dell'ottocento su una chiesa preesistente, al momento del suo completamento con il suo campanile rappresentava l'edificio pi\u00f9 alto della citt\u00e0; infine la chiesa ospita l'ultimo cimitero rimasto in uso a Manhattan.\nOltre alle decine di chiese minori presenti nella citt\u00e0, si possono citare la Saint Paul's Chapel, uno dei pochi edifici di epoca coloniale rimasti nella citt\u00e0, la Grace Church, bench\u00e9 fuori dai comuni circuiti turistici \u00e8 considerata uno dei migliori esempi di architettura neogotica sacra della citt\u00e0, e Saint George's Episcopal Church in stile neoromanico, che fu di importanza fondamentale nella diffusione del Gospel nella liturgia delle comunit\u00e0 afroamericane.\nParchi.\nA dispetto della fama di \"giungla urbana\" di New York, la citt\u00e0 \u00e8 ricca di parchi e aree naturali: il 27% della superficie totale della citt\u00e0 \u00e8 occupata da parchi pubblici, campi da gioco, riserve naturali, spiagge e campi da golf e sport di altro genere, a cui per\u00f2 vanno aggiunti anche stadi, cimiteri e parchi divertimento.\nBench\u00e9 non sia il pi\u00f9 grande della citt\u00e0, il parco pi\u00f9 conosciuto \u00e8 sicuramente Central Park, diventato ormai un'icona della citt\u00e0 al pari di Times Square o dell'Empire State Building, e spesso inquadrato nei numerosi telefilm ambientati a Manhattan. Esteso per 840 acri, fu il primo parco pubblico negli Stati Uniti ed \u00e8 uno dei luoghi pi\u00f9 visitati della citt\u00e0, con stimati ogni anno pi\u00f9 di 25 milioni di visitatori; il parco contiene inoltre numerose attrazioni come uno zoo, un finto castello, un anfiteatro, oltre che numerosi campi da baseball e basket e vari laghi artificiali. Il 4 novembre 2012, a seguito della cancellazione dell'edizione annuale della Maratona di New York 2012, circa maratoneti hanno \"invaso\" il parco cittadino dando vita ad una corsa benefica, in favore degli abitanti di Staten Island colpiti dalla furia dell'uragano Sandy. Altri celebri parchi, bench\u00e9 decisamente pi\u00f9 piccoli sono Bryant Park che funge da giardino di lettura della New York Public Library, Battery Park, da dove partono i traghetti per la Statua della Libert\u00e0, e Washington Square Park, celebre per l'arco di trionfo dedicato a George Washington e per i gruppi di artisti di strada che si esibiscono all'interno: nessuno dei parchi si estende per pi\u00f9 di 20 acri.\nAl di fuori di Manhattan si trovano i parchi pi\u00f9 grandi della citt\u00e0, come Pelham Bay Park, che con i suoi 11,2 chilometri quadrati (circa 2700 acri) \u00e8 il pi\u00f9 grande parco della citt\u00e0, con un'estensione circa grande tre volte Central Park; nel borough di Staten Island si trova invece la Staten Island Greenbelt, insieme di parchi e strutture esteso complessivamente per 3000 acri.\nSociet\u00e0.\nEtnie e minoranze straniere.\nLa popolazione di New York \u00e8 tra le pi\u00f9 variegate del mondo, sia dal punto di vista culturale che etnico. Da sempre una delle mete principali degli immigrati provenienti da ogni parte del mondo, il 36% degli abitanti della citt\u00e0 \u00e8 nato all'estero. Durante i primi tre decenni del secolo scorso, i giornalisti definivano New York \"la pi\u00f9 grande citt\u00e0 italiana del mondo\" poich\u00e9 i residenti nati in Italia superavano numericamente quelli di tutte le altre metropoli del mondo: comprese Napoli e Milano, oltre San Paolo (Brasile), Buenos Aires, Toronto, Sydney ecc., dove pure arrivavano migranti da ogni borgo d'Italia. Per quanto riguarda i cittadini nati all'estero residenti in citt\u00e0 i seguenti paesi risultano ai primi posti: Repubblica Dominicana, Cina, Giamaica, Guyana, Messico, Ecuador, Italia, Haiti, Trinidad e Tobago, Colombia e Russia; in citt\u00e0 si contano circa 170 differenti lingue parlate. Inoltre ha la pi\u00f9 vasta comunit\u00e0 afroamericana degli Stati Uniti, la pi\u00f9 numerosa comunit\u00e0 ebraica al di fuori di Israele e la pi\u00f9 numerosa comunit\u00e0 portoricana al di fuori di Porto Rico. Numerosissimi immigrati anche da India, Pakistan, Bangladesh, Corea del Sud, Giappone, Filippine, Canada, El Salvador, Per\u00f9, Brasile, Irlanda, Ucraina, Germania, Grecia, Polonia, Inghilterra, Francia ecc. Negli ultimi anni nuove comunit\u00e0 si sono stabilite in citt\u00e0, come ad esempio quella australiana, la quale ha creato una \"Little Australia\" nel quartiere di Nolita a Manhattan. Nel 2011 ben australiani risiedevano a NYC, rispetto ai di soli sei anni prima (2005).\nLa popolazione, secondo il censimento del 2010, \u00e8 cos\u00ec suddivisa:\nDal 2000 al 2010 la popolazione di New York \u00e8 aumentata del 2,1%, le persone di discendenze europee (definiti \"non-hispanic whites\" nel censimento) sono diminuite del 3% (spostandosi dai quartieri centrali verso i paesi e le cittadine della periferia, o nel resto dello Stato, fenomeno noto come \"White flight\"), cos\u00ec come quella afroamericana del 5%. Sono aumentati invece i cittadini di origine asiatica e quelli di origine ispanica.\nSecondo una stima del 2007 la popolazione bianca non ispanica ha le seguenti origini etniche:\nCriminalit\u00e0.\nNel 2005 New York ha fatto registrare il pi\u00f9 basso tasso di criminalit\u00e0 tra le 25 pi\u00f9 grandi citt\u00e0 degli Stati Uniti, dopo aver trascorso un periodo di picco della criminalit\u00e0 tra il 1980 e l'inizio del 1990, a causa dell'epidemia del crack che ha interessato molti quartieri. Nel 2002, New York ha avuto circa il tasso di criminalit\u00e0 di Provo, nello Utah, ed \u00e8 stata classificata 197\u00aa sulle 216 citt\u00e0 degli Stati Uniti con una popolazione superiore ai abitanti. I crimini violenti a New York sono diminuiti di oltre il 75% dal 1993 al 2005 e hanno continuato a diminuire anche nei periodi in cui la nazione, nel suo complesso, ha visto un aumento. Nel 2005, il tasso di omicidi era al suo livello pi\u00f9 basso dal 1966, e nel 2007 la citt\u00e0 ha registrato meno di 500 omicidi, la prima volta da quando le statistiche sulla criminalit\u00e0 avevano iniziato ad essere pubblicate nel 1963. Il 95,1% di tutte le vittime di omicidio e il 95,9% di tutte le vittime delle sparatorie di New York sono afroamericani o ispanici, come lo sono il 90,2% degli arrestati per omicidio e il 96,7% degli arrestati in generale.\nI sociologi e criminologi non hanno raggiunto un consenso su ci\u00f2 che spiega la forte diminuzione del tasso di criminalit\u00e0 nella citt\u00e0. Alcuni attribuiscono il fenomeno alle nuove tattiche usate dal New York City Police Department, tra cui l'uso della CompStat e la teoria delle finestre rotte. Altri sostengono che sia stata la fine dell'epidemia di crack e i cambiamenti demografici.\nLa criminalit\u00e0 organizzata \u00e8 stata a lungo associata alla citt\u00e0 di New York, a cominciare dai \"Forty Thieves\" e le \"Roach Guards\" di Five Points del 1820. Il XX secolo ha visto un aumento della mafia dominata dalle cinque famiglie che sono l'organizzazione criminale pi\u00f9 grande e potente della citt\u00e0. Gang come i Black Spades sono cresciute nel tardo XX secolo. Gi\u00e0 nel 1850, New York, registrava pi\u00f9 di 200 guerre combattute in gran parte delle bande giovanili. Le bande pi\u00f9 importanti di New York sono i Bloods, i Crips, i Latin Kings e gli MS-13.\nCucina.\nNew York \u00e8 una delle capitali mondiali anche in fatto di cibo, vantando una cucina influenzata da centinaia di culture diverse. Nei suoi cinque grandi distretti vi sono circa ristoranti ed oltre tra bodegas, groceries e delis, molti dei quali aperti 24 ore su 24, 7 giorni su 7.\nCultura e vita contemporanea.\nNew York \u00e8 stata descritta, dai consolati diplomatici islandesi e lettoni, come capitale culturale del mondo. Un libro che contiene una serie di saggi, dal titolo \"New York, la capitale della cultura del mondo\" (1940-1965), \u00e8 stato pubblicato dalla National Library of Australia.\nTom Wolfe, riguardo all'ambiente culturale newyorkese, ha espresso un commento secondo cui: \nNumerosi movimenti culturali americani hanno avuto inizio in citt\u00e0, come ad esempio il Rinascimento di Harlem, che \u00e8 stato riconosciuto nel canone letterario afro-americano statunitense. Negli anni quaranta la citt\u00e0 \u00e8 stata un centro per il jazz, per l'espressionismo astratto negli anni cinquanta, per il minimalismo e la pop art nei sessanta ed il luogo di nascita dell'hip hop un decennio pi\u00f9 tardi. Fu inoltre proprio nelle discoteche della \"Grande Mela\" che inizi\u00f2 l'epopea della disco music negli anni '70, ed in particolare nel celebre Studio 54 di Hell's Kitchen. La citt\u00e0 \u00e8 stata influente sulla musica punk 77 e hardcore punk e ha avuto per lungo tempo una fiorente crescita della letteratura ebraica americana.\nTra gli scrittori italiani che hanno scritto da e su New York, vanno ricordati almeno Lorenzo Da Ponte, Giuseppe Antonio Borgese, Giuseppe Prezzolini, Mario Soldati, Goffredo Parise, Italo Calvino e Alberto Arbasino.\nIstruzione.\nLe scuole pubbliche della citt\u00e0 vengono gestite dal Consiglio di amministrazione della pubblica istruzione della Citt\u00e0 di New York (New York City Department of Education, NYCDOE).\nNew York \u00e8 sede di numerose universit\u00e0. La pi\u00f9 celebre \u00e8 la Columbia University, fondata nel 1754 e membro dell'Ivy League. Ma le altre universit\u00e0 private della citt\u00e0 sono comunque rinomate presso gli studenti di tutto il mondo. Cos\u00ec la University of New York, che ha diversi campus sparsi nella citt\u00e0 \u00e8 la pi\u00f9 grande universit\u00e0 privata degli Stati Uniti con pi\u00f9 di studenti, mentre la Fordham University \u00e8 una delle universit\u00e0 gesuitiche pi\u00f9 celebri dell'East Coast. Nell'Upper East Side ha sede il campus della Rockefeller University, che offre solo corsi di dottorato e post-dottorato ed \u00e8 considerato uno dei migliori istituti di ricerca biologica e medica al mondo.\nMa New York non conta solo sulle istituzioni private per assicurarsi una reputazione accademica: infatti la City of New York University \u00e8 la pi\u00f9 grande universit\u00e0 comunale degli Stati Uniti, mentre il City College of New York, che ha sede nel quartiere di Harlem, \u00e8 stimato per aver educato molti premi Nobel. Infine, nel campo delle arti la Cooper Union, fondata nel 1859, \u00e8 uno degli istituti pi\u00f9 selettivi al mondo.\nSociet\u00e0 scientifiche.\nA New York ha sede l'accademia delle scienze dello stato di New York, la \"New York Academy of Sciences\".\nBiblioteche.\nLa \"New York Public Library\" \u00e8 la terza pi\u00f9 grande biblioteca dell'America del Nord. \u00c8 gestita privatamente, da una associazione senza scopo di lucro con una missione pubblica, che opera sia con finanziamenti pubblici che privati.\nLa \"Morgan Library &amp; Museum\" \u00e8 nata come collezione privata del banchiere John Pierpont Morgan. Il figlio di Morgan, J.P. Morgan Jr, convert\u00ec la collezione in un'istituzione pubblica nel 1924. Conserva un patrimonio di manoscritti rari, stampe e libri tra i pi\u00f9 preziosi del mondo.\nMusei.\nLa citt\u00e0 \u00e8 ricca di musei e gallerie d'arte. Tra i pi\u00f9 importanti musei del settore scientifico, storico e tecnico, troviamo il \"Brooklyn Museum\" e l'\"Intrepid Sea-Air-Space Museum\", quest'ultimo ospitato su un'autentica portaerei ormeggiata nella baia di Manhattan. L'\"American Museum of Natural History\" \u00e8 uno dei pi\u00f9 grandi musei di storia naturale del mondo. Disposto su cinque piani copre quasi interamente l'intera storia dell'umanit\u00e0 dall'et\u00e0 della pietra all'era spaziale. La collezione \u00e8 cos\u00ec vasta che conta pi\u00f9 di 30 milioni di campioni e reperti, tra cui lo \"Star of India\" (uno zaffiro da 563 carati) e molti scheletri di dinosauri.\nTra i pi\u00f9 noti musei d'arte e design, il \"Metropolitan Museum of Art\" (inaugurato nel 1880) espone oggetti d'arte che vanno dai reperti dell'antico Egitto all'arte moderna, mentre il \"Museum of Modern Art\" (chiamato \"MoMA\" e aperto nel 1929) \u00e8 considerato il pi\u00f9 grande museo al mondo di arte contemporanea ed \u00e8 stato riaperto nel 2004 dopo un'ampia espansione.\nIl \"Museo Guggenheim\" \u00e8 ospitato in un edificio progettato dal famoso architetto Frank Lloyd Wright ed ha una forma che ricorda il guscio di una lumaca. \u00c8 l'unico edificio di Lloyd Wright a New York ed \u00e8 stato inaugurato nel 1959: espone una collezione di pittura e scultura contemporanee, inclusi lavori di Wassily Kandinsky, Pablo Picasso e Paul Klee.\nAltri musei d'arte della citt\u00e0 sono la \"Frick Collection\" (1935), il \"Whitney Museum of American Art\" (1931) e l'\"International Center of Photography\".\nNon lontano da Liberty Island (l'isola che ospita la Statua della Libert\u00e0) vi \u00e8 Ellis Island che \u00e8 stato per anni il principale punto d'ingresso per gli immigranti che sbarcavano negli Stati Uniti. Nel 1990 fu oggetto di restauri che portarono all'apertura dell'\"Ellis Island Immigration Museum\".\nTra gli altri musei che si possono trovare in citt\u00e0: il \"New York Botanical Garden\", il \"New York City Police Museum\", il \"New York City Fire Museum\", il \"New York Historical Society\", il \"Garibaldi-Meucci Museum\" e il \"New York Transit Museum\".\nTeatri e musica.\nNew York \u00e8 in una posizione di primo piano nel settore dello spettacolo statunitense: molti film, serie televisive, libri e altri media nascono qui. New York \u00e8 il secondo pi\u00f9 grande centro per l'industria cinematografica negli Stati Uniti, e per volume, New York \u00e8 il leader mondiale nella produzione cinematografica indipendente. La citt\u00e0 conta pi\u00f9 di organizzazioni artistiche e culturali e oltre 500 gallerie d'arte di tutte le dimensioni.\nI fondi stanziati dall'amministrazione della citt\u00e0 per le arti sono superiori rispetto al \"National Endowment for the Arts\". I ricchi industriali del XIX secolo hanno istituito una rete di importanti istituzioni culturali, come la famosa sala da concerto Carnegie Hall e il Metropolitan Museum of Art. L'avvento della luce elettrica ha portato a realizzare produzioni teatrali e nei teatri di New York, a Broadway e lungo la 42\u00b0 strada, \u00e8 iniziato un nuovo tipo di intrattenimento che divenne noto come il musical di Broadway. Fortemente influenzata dagli immigrati della citt\u00e0, produzioni come quelle di Edward Harrigan e George M. Cohan e altri hanno usato la musica per narrare i temi della speranza e ambizione. Tra i musical pi\u00f9 di successo di tutti i tempi rappresentati a New York: Il Fantasma dell'Opera, Les Miserables, Cats e West Side Story.\nLa citt\u00e0 ha 39 grandi teatri (con pi\u00f9 di 500 posti ciascuno) e sono conosciuti collettivamente come \"Broadway\".\nIl Lincoln Center for the Performing Arts ospita 12 importanti istituzioni artistiche, tra cui due teatri dell'opera, il famoso \"Metropolitan\" e il \"New York State Theater\" nel quale si esibiscono la \"New York City Opera\" e il \"New York City Ballet\", ospita inoltre l'\"Avery Fisher Hall\" in cui si esibisce la \"New York Philharmonic Orchestra\", e ancora il \"Jazz at Lincoln Center\", il \"Vivian Beaumont Theatre\", la \"Juilliard School\" e l'\"Alice Tully Hall\".\nIl Rockfeller Center ospita invece il Radio City Music Hall, che \u00e8 il pi\u00f9 famoso \"music-hall\" newyorchese, dove si sono esibiti anche tanti cantanti e gruppi italiani. A Central Park si svolgono infine spettacoli estivi di prosa e musica gratuiti.\nMedia.\nNew York \u00e8 un importante centro per la televisione, la pubblicit\u00e0, l'editoria musicale, per il giornalismo per l'editoria, inoltre \u00e8 il grande mercato dei \"media\" in Nord America (seguita da Los Angeles, Chicago e Toronto). Alcuni dei mezzi di comunicazione della citt\u00e0 includono la Time Warner, la Thomson Reuters Corporation, l'Associated Press, la News Corporation, la The New York Times Company, l'NBCUniversal, la Hearst Corporation e la Viacom. Sette delle otto maggiori reti pubblicitarie mondiali hanno la loro sede in citt\u00e0. Due dei \"Big Four\" delle case discografiche sono localizzate a New York: la Sony Music Entertainment e la Warner Music Group. L'Universal Music Group e la EMI hanno anche uffici importanti a New York. Un terzo di tutti i film indipendenti americani vengono prodotti qui.\nPi\u00f9 di 200 quotidiani e 350 riviste hanno un proprio ufficio in citt\u00e0 e il settore d\u00e0 lavoro a circa persone. Due dei tre quotidiani a diffusione nazionale negli Stati Uniti sono di New York: il \"Wall Street Journal\" e il \"New York Times\", che ha vinto il maggior numero di premi Pulitzer per il giornalismo. I principali giornali scandalistici della citt\u00e0 sono: il \"New York Daily News\", fondato nel 1919 da Joseph Medill Patterson e il \"The New York Post\", fondato nel 1801 da Alexander Hamilton. La citt\u00e0 ha anche una stampa etnica completa, con 270 giornali e riviste pubblicate in pi\u00f9 di 40 lingue. \"El Diario La Prensa\" \u00e8 il pi\u00f9 grande quotidiano di New York in lingua spagnola e il pi\u00f9 antico della nazione. Il \"New York Amsterdam News\", pubblicato ad Harlem, \u00e8 un importante giornale afro-americano. Il \"Village Voice\" \u00e8 il pi\u00f9 grande giornale alternativo.\nAnche l'industria televisiva si \u00e8 sviluppata a New York fornendo un importante ruolo nell'economia cittadina. Quattro importanti reti televisive hanno sede in citt\u00e0: ABC, CBS, Fox e NBC. Molti canali via cavo hanno qui sede come MTV, Fox News, HBO e Comedy Central. Nel 2005, ci sono stati pi\u00f9 di 100 spettacoli televisivi registrati a New York. La citt\u00e0 di New York, per mezzo della societ\u00e0 NYC Media Group, gestisce un servizio pubblico di trasmissione, \"NYCTV\", che ha prodotto diversi spettacoli vincitori di un Grammy Award, che coprono la musica e la cultura dei quartieri della citt\u00e0 e notizie sulla amministrazione locale.\nNew York \u00e8 anche un importante centro per i media non commerciali. Il pi\u00f9 antico canale televisivo ad accesso pubblico negli Stati Uniti \u00e8 \"Manhattan Neighborhood Network\", fondato nel 1971. WNET \u00e8 la principale emittente televisiva pubblica della citt\u00e0 e una fonte primaria per il \"National Public Broadcasting Service\" (PBS). WNYC \u00e8 una stazione radio pubblica, fino al 1997 di propriet\u00e0 comunale, possiede il pi\u00f9 vasto pubblico radiofonico negli Stati Uniti.\nSuddivisioni amministrative.\nI cinque \"Borough\".\nLa citt\u00e0 di New York \u00e8 divisa amministrativamente in cinque borghi coincidenti, a fini giudiziari, con altrettante contee. Ogni \"borough\" si divide poi in numerosi quartieri, molti dei quali con una ben definita identit\u00e0.\nEcco la lista (i dati sulla popolazione sono aggiornati al luglio 2002):\nIn ciascun distretto viene eletto un presidente, che per\u00f2 oggi non ha pi\u00f9 grandi poteri esecutivi, quasi tutti trasferiti al sindaco di New York da una sentenza giudiziaria della fine XX secolo che dichiar\u00f2 incostituzionale, per violazione del principio di uguaglianza dei cittadini, il precedente assetto che dava ugual peso nell'amministrazione cittadina ad ogni borgo tramite la soppressa \"Giunta degli estimati della citt\u00e0 di New York\", creata nel 1898 per rispettare l'autonomia dei borghi come ex comuni indipendenti.\nEconomia.\nInsieme a Londra e Tokyo, New York \u00e8 considerata una delle citt\u00e0 guida dell'economia mondiale. Da sola produce un prodotto interno lordo di 1300 miliardi di dollari, il pi\u00f9 alto tra le grandi citt\u00e0 degli Stati Uniti.\nBanche, attivit\u00e0 finanziarie, assicurazioni, societ\u00e0 di revisione contabile, agenzie immobiliari e studi legali sono i principali pilastri dell'economia cittadina. I mercati borsistici cittadini (New York Stock Exchange detto \"Wall Street\" dal nome della via in cui ha sede, il NASDAQ, l'American Stock Exchange, il New York Mercantile Exchange e la New York Board of Trade), ne fanno indubbiamente la pi\u00f9 importante piazza borsistica del mondo. Molte delle maggiori banche d'affari mondiali hanno sede in citt\u00e0 (ad es. Citigroup, Goldman Sachs, J.P. Morgan Chase, Merrill Lynch).\nIl nome della strada dove ha sede la Borsa, \"Wall Street\" (\"strada del muro\"), risale alla colonizzazione, quando gli olandesi, per difendersi dagli attacchi dei nativi americani, eressero un muro in prossimit\u00e0 della strada.\nAveva la sua sede nel World Financial Center anche la societ\u00e0 finanziaria Lehman Brothers, andata in bancarotta il 15 settembre 2008 durante la crisi economica mondiale denominata \"Crisi dei subprime\".\nHanno sede a New York anche numerose multinazionali operanti in tutti i settori produttivi. Oltre ad essere la citt\u00e0 che ospita il maggior numero di \"corporations\" della lista Fortune 500, il numero di aziende estere che operano a New York non ha eguali negli Stati Uniti.\nL'industria manifatturiera occupa una notevole percentuale della popolazione attiva, ma il suo ruolo \u00e8 declinante. I settori principali sono la chimica, la metallurgia, l'abbigliamento, l'alimentare ed i mobili.\nAnche il porto di New York, un tempo il pi\u00f9 importante del mondo, ha subito un netto declino, sebbene le banchine (negli ultimi decenni per la maggior parte spostate da Brooklyn al New Jersey) conoscano un certo traffico e siano al quindicesimo posto nel mondo come movimento merci.\nUn ruolo economico importante \u00e8 svolto anche dall'industria culturale: hanno sede a New York studi televisivi (ABC, CBS, NBC) e cinematografici (per quanto in misura decisamente inferiore rispetto a Los Angeles), oltre a numerosi gruppi editoriali (ad es. McGraw-Hill, The New York Times Company, Time Warner).\nI settori \"creativi\" (design, studi d'architettura, moda) come quelli legati all'alta tecnologia ed alla ricerca (soprattutto medica) costituiscono un altro settore in rapida crescita.\nTurismo.\nIl turismo \u00e8 uno dei settori pi\u00f9 importanti della citt\u00e0 di New York, con pi\u00f9 di 55 milioni di turisti tra nazionali e internazionali in visita ogni anno, negli ultimi cinque anni.\nLe principali destinazioni sono l'Empire State Building, la Statua della Libert\u00e0, Ellis Island, i teatri di Broadway, musei come il Metropolitan Museum of Art, spazi verdi come Central Park, il Rockefeller Center, Times Square, la Chinatown di Manhattan; lo shopping di lusso lungo la Quinta Strada e la Madison Avenue ed eventi come la parata di Halloween nel Greenwich Village e la parata di San Patrizio. Alcune attivit\u00e0 stagionali, come il pattinaggio su ghiaccio a Central Park in inverno, il Tribeca Film Festival, sono ulteriori eventi che attirano persone in citt\u00e0.\nNel 2010, New York ha ricevuto quasi 49 milioni di turisti, record successivamente superato nel 2011 con 50 milioni di visitatori.\nInfrastrutture e trasporti.\nTrasporto privato: auto, biciclette e bici-taxi.\nNew York e i suoi distretti sono legati da una fitta rete di superstrade e \"parkways\". Poich\u00e9 queste strade servono milioni di residenti e pendolari \u00e8 abbastanza comune agli automobilisti di essere bloccati in ingorghi stradali per ore, specialmente nelle ore di punta.\nInoltre \u00e8 stimato che circa 200\u00a0000 persone si muovano a New York tramite bici-taxi e biciclette. New York infatti dispone di pi\u00f9 di 680\u00a0km di piste ciclabili, dislocate maggiormente nei ponti dell'East River e nella Manhattan Waterfront Greenway.\nInfine proprio per pubblicizzare l'uso di mezzi ecologici, a New York si tiene il \"Five Boro Bike Tour\" con un percorso di 68\u00a0km attraverso i distretti della citt\u00e0.\nA differenza di gran parte delle aree urbane statunitensi, la maggior parte degli abitanti di New York utilizza i mezzi pubblici anzich\u00e9 le automobili private; ci\u00f2 \u00e8 dovuto sia alla presenza di una buona ed efficiente rete di trasporto pubblico, sia grazie a disincentivi all'uso del mezzo privato, come gli elevati costi dei pedaggi e dei parcheggi e (come gi\u00e0 accennato) il notevole traffico, soprattutto nelle ore di punta.\nCelebri sono sicuramente i taxi di colore giallo, disponibili a tutte le ore del giorno e della notte. I prezzi di una corsa in taxi non sono particolarmente elevati.\nLe principali stazioni ferroviarie di New York sono Grand Central Terminal e la Penn Station.\nAeroporti.\nNew York dispone di tre importanti aeroporti: l'Aeroporto Internazionale John F. Kennedy (JFK), il principale scalo aeroportuale di New York, situato a Jamaica (nel Queens) e a 25\u00a0km da Manhattan; il Newark Liberty International Airport (EWR), nello stato del New Jersey; e il Fiorello LaGuardia Airport (LGA), situato invece a Jackson Heights (nel Queens), usato quasi esclusivamente per voli nazionali. \nAnche Newark Liberty ha un sistema \"Airtrain\" che si collega alla stazione \"Newark Airport\" del treno (linee \"New Jersey Transit\"). Da l\u00ec si raggiunge Penn Station a Manhattan in circa 30 minuti.\nDiverse linee di autobus e bus-navetta, infine, collegano i vari aeroporti a Midtown.\nAltri aeroporti nella zona di New York sono l'Aeroporto di New York-Stewart (a 97\u00a0km) e l'Aeroporto di Long Island-MacArthur (a 11 kilometri a nordest dalla citt\u00e0 di Islip).\nMobilit\u00e0 urbana.\nIl sistema di trasporto locale \u00e8 basato principalmente sulla metropolitana (\"subway\"), il mezzo pi\u00f9 rapido per spostarsi in citt\u00e0. La rete, che \u00e8 molto estesa ( e 472 stazioni), \u00e8 caratterizzata dalla presenza sia di \"treni locali\" (fermano in tutte le stazioni), che \"treni espressi\" (fermano solo nelle stazioni principali).\nGrazie ad una rete di ferrovie e di autobus locali, poi, \u00e8 possibile raggiungere diverse localit\u00e0, da Long Island al New Jersey al Connecticut e alla parte continentale dello Stato di New York. Queste linee sono gestite da diverse societ\u00e0, tra cui le pi\u00f9 importanti sono:\nMetropolitana.\nIl primo convoglio circol\u00f2 il 27 ottobre 1904, , 25 linee, 472 stazioni e 6450 carrozze.\nI convogli possono andare \"uptown\", cio\u00e8 verso nord, o \"downtown\", cio\u00e8 verso sud. Esistono due tipi di treno, i \"local\", che si fermano ad ogni stazione e gli \"express\" che si fermano solo nelle stazioni pi\u00f9 importanti. Alcuni treni operano come \"local\" in alcuni distretti e come \"express\" in altri (ad esempio il servizio F \u00e8 local a Brooklyn e Manhattan, express nel Queens).\nLa metropolitana funziona 24 ore su 24, e le linee sono contraddistinte da lettere o numeri. Ad ogni fermata si possono trovare gratuitamente le cartine, che sono sorprendentemente di facile lettura, grazie ai colori con cui vengono differenziate tutte le linee. Le fermate locali vengono indicate con un cerchio nero, le fermate express con un cerchio bianco.\nAutobus.\nI percorsi degli autobus seguono le streets da est a ovest, e le avenues da nord a sud.\nIn servizio 24 ore su 24, le fermate si trovano a intervalli di pochi isolati.\nPer le corse suburbane, si parte dal Port Authority Bus Terminal.\nGli autobus indicati da una M vicino al numero, indicano che viaggia solo a Manhattan, B per Brooklyn, Q per Queens, Bx per Bronx e S per Staten Island.\nCi sono tre tipi di autobus: regular, che fermano ogni 2/3 isolati a intervalli di 5/10 minuti; limited stop, che si fermano a un quarto delle fermate dei regular; express, che costano di pi\u00f9, ma fanno poche fermate.\nLe fermate sono indicate da linee gialle sul cordolo del marciapiede e da cartelli rossi e bianchi, ma dopo la mezzanotte si pu\u00f2 chiedere al conducente di scendere in qualsiasi punto.\nTutti gli autobus sono equipaggiati con elevatore per le carrozzine.\nTraghetti e trasporti navali.\nIl sistema dei trasporti terrestri, \u00e8 poi integrato da una serie di molto economici traghetti (\"ferries\"), che collegano soprattutto Manhattan verso ovest allo stato del New Jersey (attraversando il fiume Hudson) e verso sud a Staten Island (traghetto gratuito, in servizio 24 ore al giorno, che fornisce una buona vista della Statua della Libert\u00e0 e di Ellis Island).\nTaxi.\nA Manhattan esistono i \"medallion cab\", riconoscibili dalla carrozzeria gialla e dalla licenza. Solitamente, questi taxi hanno un cartellone pubblicitario sopra l'abitacolo. I taxi sono molto economici ma spesso erano altrettanto antiquati; \u00e8 stata quindi avviata una politica di ammodernamento che, pur incontrando alcune difficolt\u00e0, ha reso New York la citt\u00e0 nord-americana con il maggior numero di taxi a basso impatto ambientale, oltre 3000.\nAmministrazione.\nLa citt\u00e0 viene amministrata secondo uno statuto stabilito dall'assemblea legislativa dello Stato di New York. Per quanto soggetta allo Stato, la citt\u00e0 gode di un elevato grado di autonomia legislativa ed esecutiva. Come in gran parte degli Stati Uniti, il governo cittadino si articola in un ramo esecutivo, uno legislativo ed uno giudiziario.\nIl potere esecutivo \u00e8 affidato al sindaco, che viene scelto tramite un voto popolare diretto.\nIl sindaco attuale, il democratico Bill De Blasio, si \u00e8 insediato il 1\u00ba gennaio 2014 a seguito della vittoria delle elezioni del 6 novembre 2013; fra i tratti caratterizzanti del suo programma, vi \u00e8 l'innalzamento delle tasse ai residenti ricchi allo scopo di finanziare gli asili nido e il salario minimo. De Blasio \u00e8 stato eletto sindaco con oltre il 73% delle preferenze, vent'anni dopo l'ultimo sindaco democratico della citt\u00e0, David Dinkins. \u00c8 il quarto sindaco italo-americano di New York dopo Fiorello La Guardia (1934\u201345), Vincent Impellitteri (1950\u201353) e Rudolph Giuliani (1994\u20132001).\nIl precedente sindaco era Michael Bloomberg, un ex democratico e un ex repubblicano poi diventato indipendente, la prima volta nel 2001, poi nel 2005 con il 59% dei voti e infine nel 2009 con un margine del 20% sull'avversario democratico Fernando Ferrer. Durante il primo mandato Bloomberg ha preso il controllo del sistema educativo cittadino dallo Stato, ha condotto un'aggressiva politica di sanit\u00e0 pubblica, soprattutto ha contribuito a far ripartire l'economia cittadina dopo l'11 settembre. Durante il suo secondo mandato ha attuato una politica restrittiva sulle armi da fuoco e la riforma scolastica.\nIl potere legislativo \u00e8 esercitato da un Consiglio cittadino di 51 membri, ciascuno dei quali rappresenta un distretto elettorale di circa persone. Sia il sindaco che il consiglio restano in carica 4 anni: le ultime elezioni si sono tenute nel 2013.\nDal punto di vista giudiziario, poich\u00e9 New York si estende su 5 diverse contee (corrispondenti alle 5 circoscrizioni o \"boroughs\"), essa \u00e8 leggermente anomala rispetto al resto degli Stati Uniti: la giustizia penale, infatti, viene esercitata dalle Corti delle singole contee, mentre la giustizia civile viene esercitata da un'unica Corte; inoltre alcuni giudici vengono nominati dal sindaco per periodi di 10 anni, anzich\u00e9 essere eletti.\nI dipartimenti pi\u00f9 noti dell'amministrazione cittadina sono quello della polizia e i vigili del fuoco.\nLa citt\u00e0 \u00e8 tradizionalmente controllata dal Partito Democratico. I Democratici controllano la maggioranza degli uffici elettivi e l'87% degli elettori si registrano come Democratici.\nLa New York City Hall \u00e8 la sede del governo cittadino e luogo di riunione del Consiglio. L'ufficio del sindaco si trova, assieme a circa altre tredici agenzie comunali, nel vicino Manhattan Municipal Building, uno degli edifici amministrativi pi\u00f9 grandi del mondo. Praticamente tutti coloro che rivestono cariche nello Stato di New York, compreso il Governatore e il Procuratore Generale, hanno uffici a Manhattan e lo stesso si pu\u00f2 dire per entrambi i senatori degli Stati Uniti eletti nello Stato. Essendo sede delle Nazioni Unite, New York ospita anche il corpo consolare pi\u00f9 ampio tra tutte le citt\u00e0 del pianeta.\nPoich\u00e9 lo Stato di New York, soprattutto grazie all'elettorato di New York, assegna ampie maggioranze ai Democratici nelle elezioni nazionali, molti osservatori ritengono che la citt\u00e0 conti poco nelle elezioni presidenziali. Essa, comunque, \u00e8 la pi\u00f9 importante fonte di finanziamenti alla politica di tutti gli Stati Uniti. Dei cinque codici d'avviamento postale pi\u00f9 generosi nei contributi, quattro sono a Manhattan. Il pi\u00f9 generoso in assoluto \u00e8 il 10021, nell'Upper East Side e, nella campagna presidenziale del 2000, \u00e8 stato il principale finanziatore sia per George W. Bush sia per Al Gore.\nGemellaggio.\nNew York \u00e8 la \"sister city\" di 12 citt\u00e0:\nNel 2006 il \"Sister City Program\" cittadino \u00e8 stato riformato e rinominato \"New York City Global Partners\". Allo stesso tempo \u00e8 stato ulteriormente ampliato il raggio d'azione internazionale, con l'entrata nel progetto da parte di molte altre citt\u00e0 mondiali.\nSport.\nNew York \u00e8 sede della National Football League, della Major League Baseball, della National Basketball Association, della National Hockey League e della Major League Soccer. Quattro dei dieci stadi pi\u00f9 costosi mai costruiti in tutto il mondo (il Madison Square Garden, il nuovo Yankee Stadium, il MetLife Stadium e il Citi Field) si trovano nella zona metropolitana di New York.\nNew York \u00e8 stata descritta come la \"capitale del baseball\". Le squadre cittadine hanno vinto 35 World Series. Inoltre, la citt\u00e0, \u00e8 una delle quattro aree metropolitane (insieme a Los Angeles, Chicago, Washington e San Francisco Bay Area) ad avere due squadre professionistiche di baseball in MLB.\nLe due principali squadre di baseball della citt\u00e0 sono i New York Mets e i New York Yankees, che gareggiano in sei partite di ogni stagione regolare, una serie che ha preso il nome di \"serie metropolitana\". Gli Yankees hanno vinto per ben 27 volte le World Series, mentre i Mets le hanno vinte per 2 volte. La citt\u00e0, un tempo, era anche sede dei Brooklyn Dodgers (poi diventati i Los Angeles Dodgers), che hanno vinto le World Series una volta, e i New York Giants (poi trasferitisi a San Francisco), che le hanno vinte per cinque volte. Entrambe le squadre si sono trasferite in California nel 1958. Vi sono anche due piccole squadre del campionato di baseball della citt\u00e0, i Brooklyn Cyclones e gli Staten Island Yankees.\nLa citt\u00e0 \u00e8 rappresentata nella National Football League dai New York Giants (4 Super Bowl) e dai New York Jets (1 Super Bowl), anche se entrambe le squadre giocano le partite casalinghe allo stadio MetLife nella vicina East Rutherford, New Jersey, che ha ospitato il Super Bowl nel 2014.\nI New York Rangers (4 Stanley Cup) ed i New York Islanders (4 Stanley Cup) rappresentano la citt\u00e0 nella National Hockey League. All'interno dell'area metropolitana ci sono i New Jersey Devils (3 Stanley Cup), che giocano nella vicina Newark.\nLa citt\u00e0 ha due squadre di basket che partecipano alla National Basketball Association, i New York Knicks (2 titoli NBA) e i Brooklyn Nets, mentre le New York Liberty giocano nel campionato femminile, la WNBA. Il primo campionato di college basket a livello nazionale, il National Invitation Tournament, si tenne a New York nel 1938 (un anno prima della nascita del torneo NCAA) e le finali vengono giocate al Madison Square Garden.\nNel calcio, New York \u00e8 rappresenta nella Major League Soccer dalla franchigia dei New York City FC, dai New York Red Bulls e nella NASL dai New York Cosmos. Il New York City FC gioca allo Yankee stadium, nel Bronx, e dunque \u00e8 considerata la vera squadra di calcio della citt\u00e0, mentre i Red Bulls giocano le partite casalinghe alla Red Bull Arena, nei pressi di Harrison, New Jersey.. I Cosmos giocano a Brooklyn.\nQueens ospita l'US Open, uno dei quattro tornei annuali del Grande Slam.; \u00e8 lo stadio da tennis pi\u00f9 grande del mondo. La Maratona di New York \u00e8 una delle pi\u00f9 grandi del mondo, e nel periodo 2004-2006, faceva parte delle prime tre maratone con il maggior numero di partecipanti, atleti al traguardo nel 2006. La boxe riveste un ruolo importante nella scena sportiva della citt\u00e0, con eventi come il dilettante guantoni da boxe d'oro detenuti al Madison Square Garden di ogni anno.\nA New York ha sede il New York Yacht Club, che ha detenuto l'America's Cup per 132 anni, la pi\u00f9 lunga serie vincente nella storia dello sport.\nMolti sport sono associati con le comunit\u00e0 di immigrati di New York. Lo Stickball, una versione stradale del baseball, \u00e8 stato reso popolare da alcuni giovani nel 1930. Una strada nel Bronx \u00e8 stata rinominata Stickball Blvd, come tributo allo sport strada pi\u00f9 famoso di New York.\nNew York nella cultura di massa.\nNella letteratura e nella musica.\nMolti sono stati i letterati e i musicisti che hanno trovato ispirazione in New York e nei suoi quartieri.\nFra le opere letterarie di maggior successo ambientate nella Grande Mela abbiamo: \"Colazione da Tiffany\" di Truman Capote, \"Rosemary's Baby\" di Ira Levin, \"Il padrino\" di Mario Puzo, \"Poeta a New York\" di Federico Garcia Loca, \"American Psycho\" di Bret Easton Ellis, \"Brooklyn Follies\" di Paul Auster e \"Manhattan Transfer\" di John Dos Passos, ma anche gran parte dei fumetti della Marvel Comics: l'Uomo Ragno \u00e8 nato e cresciuto nel Queens, Capitan America a Brooklyn, Daredevil a Hell's Kitchen, Luke Cage vive ad Harlem, il dottor Strange al Greenwich Village; a Manhattan hanno il quartier generale gli Avengers, i Fantastici Quattro e lo S.H.I.E.L.D.; pi\u00f9 volte gli X-Men hanno operato nella citt\u00e0, come pure Wonder Woman, Nightwing i Teen Titans della DC Comics. Originarie di New York sono anche le Tartarughe Ninja, tartarughe antropomorfe che vivono nelle fognature della citt\u00e0 a Manhattan create nel 1984 dai fumettisti americani Peter Laird e Kevin Eastman pubblicati dalla casa editrice americana Mirage Studios.\nNella musica si ricordano fra le tante: \"New York, New York\", resa popolare da Liza Minnelli e da Frank Sinatra, \"NY State of Mind\" di Nas, \"Welcome to NYC\" ed \"Empire State of Mind\" di Jay-Z, \"Welcome to New York\" di Taylor Swift, \"New York City Serenade\" di Bruce Springsteen, \"New York\" di Bryan Adams, \"Harlem\" di Duke Ellington, \"Angel of Harlem\" degli U2, \"Leaving New York\" dei R.E.M., \"Shattered\" dei Rolling Stones, \"I Love New York\" di Madonna, \"New York Groove\" di Ace Frehley, \"New York State of Mind\" di Billy Joel, \"New York city\" di John Lennon.\nIn televisione.\nFra le sitcom ambientate a New York possiamo citare: la fortunatissima serie \"The Jeffersons\", \"Friends\", \"La tata\", \"Brooklyn Nine-Nine\", \"I Robinson\", \"Spin City\", \"Will &amp; Grace\", \"How I Met Your Mother\", \"Seinfeld\", \"I maghi di Waverly\", \"Ugly Betty\", \"Angels in America\", \"30 Rock\", \"Jessie\" e \"Girl Meets World\", \"2 Broke Girls\", \"Game Shakers\".\nFra i telefilm polizieschi ambientati a New York si annoverano: Castle, ', \"Senza traccia\", \"Law &amp; Order - I due volti della giustizia\", \"Law &amp; Order - Unit\u00e0 vittime speciali\", ', \"White Collar\", \"Elementary\", \"Third Watch\", \"Ncis Los Angeles\", \"The Blacklist\", \"Blue Bloods\", \"NYPD Blue\" e \"Suits\". Tra le soap-opera abbiamo invece \"Sex and the City\", \"Gossip Girl\", \"Lipstick Jungle\" ed \"Empire\".\nPer quanto riguarda i cartoni animati, \"Futurama\" \u00e8 ambientato in una sorta di New York futuristica mentre ne \"I Simpson\" e ne \"I Griffin\" sono presenti solo alcuni episodi ambientati a New York. Inoltre il recente film Disney \"Zootropolis\" \u00e8 ambientato in una citt\u00e0 (Zootropolis, appunto) che \u00e8 palesemente ispirata a New York sia come luoghi, sia come suddivisione in distretti che come stile di vita.\nNei videogiochi.\nA New York sono ambientati molti videogiochi arcade, tra cui \"Rolling Thunder\", \"The Super Spy\", \"Chelnov\", \"Jail Break\", \"Vigilante\" e buona parte di \"Alien Storm\". Inoltre la citt\u00e0 in cui si svolgono le vicende di \"Final Fight\" \u00e8 praticamente identica a New York, nonostante sia chiamata \"Metro City\". Alcuni episodi della serie videoludica \"Grand Theft Auto\" sono ambientati a Liberty City, citt\u00e0 palesemente ispirata a Manhattan e ai suoi distretti; ' \u00e8 anch'esso ambientato a Manhattan, mentre ' \u00e8 ambientato nella New York degli anni '70 e del 2006. Anche le vicende del videogioco del 2018 \"Spider-Man\" si svolgono a New York, precisamente a Manhattan.\nInoltre in questa citt\u00e0 \u00e8 ambientato il videogioco Tom Clancy's The Division. Le vicende sono ambientate nella New York tra la fine del 2015 e gli inizi del 2016, ma completamente compromessa, a causa di un epidemia di un virus pi\u00f9 contagioso del vaiolo che ha fatto pi\u00f9 morti dell'AIDS e dell'ebola e lo si pu\u00f2 trasmettere attraverso il denaro.\nNew York ha anche ospitato la Fortnite World Cup 2019."}
{"id": "2386943", "revid": "287204", "url": "https://it.wikipedia.org/wiki?curid=2386943", "title": "Mirza Mihdi", "text": ""}
{"id": "2386944", "revid": "283141", "url": "https://it.wikipedia.org/wiki?curid=2386944", "title": "Portable Game Notation", "text": ""}
{"id": "2386945", "revid": "686936", "url": "https://it.wikipedia.org/wiki?curid=2386945", "title": "Donald Washington (giocatore di football americano)", "text": "Carriera.\nCarriera universitaria.\nHa giocato con gli Ohio State Buckeyes squadra rappresentativa dell'Universit\u00e0 statale dell'Ohio.\nNella NFL.\nAlla NFL Combine si \u00e8 classificato 1\u00ba al \"Vertical Jump\" con 1 metro e 14 centimetri e 1\u00ba al \"Broad Jump\" con 3 metri e 43 centimetri.\nCon i Kansas City Chiefs.\nAl draft NFL 2009 \u00e8 stato selezionato come 102 scelta dai Kansas City Chiefs. Ha debuttato nella NFL il 13 settembre 2009 contro i Baltimore Ravens indossando la maglia numero 20. \nL'anno successivo ha cambiato il ruolo \u00e8 passato come \"free safety\" e ha scelto il numero di maglia 27."}
{"id": "2386946", "revid": "110157", "url": "https://it.wikipedia.org/wiki?curid=2386946", "title": "Coppa Italia 2006 (pallacanestro femminile)", "text": "La Coppa Italia di pallacanestro femminile 2006 (chiamata anche Final Six 2006 o Lavezzini Cup per motivi di sponsorizzazione) si \u00e8 disputata dal 24 al 26 marzo al PalaCampagnola di Schio. Vi hanno preso parte le sei squadre che al termine del girone d'andata del campionato di Serie A1 occupavano i primi posti in classifica ovvero Priolo, Schio, Faenza, Como, Ribera e Napoli, con queste due ultime squadre ammesse direttamente al secondo turno.\nIn questa edizione \u00e8 stato sperimentato l'utilizzo del canestro a 2.9 metri d'altezza.\nNei quarti di finale Priolo batte la Pool Comense 65-76 e il Club Atletico Faenza Pallacanestro batte i padroni di casa della Pallacanestro Femminile Schio 63-57.\nIn semifinale la Pallacanestro Ribera batte il Trogylos Priolo 60-49 e il Napoli Basket Vomero \u00e8 eliminato dal Club Atletico Faenza Pallacanestro 48-64.\nHa vinto il torneo la Pallacanestro Ribera, sponsorizzato dal Banco di Sicilia. \u00c8 stata la prima volta che una squadra siciliana ha conquistato la Coppa Italia.\nSquadra vincitrice.\nPallacanestro RiberaPrimo titolo"}
{"id": "2386951", "revid": "1372658", "url": "https://it.wikipedia.org/wiki?curid=2386951", "title": "Macugnaga", "text": "Macugnaga (\"Mac\u00fcgn\u00e0ga\" nel dialetto ossolano, \"Makan\u00e0\" in titsch, la locale lingua walser) \u00e8 un comune italiano sparso (in quanto la sede comunale \u00e8 a \"Staffa\") di 526 abitanti della provincia del Verbano-Cusio-Ossola in Piemonte, situato ai piedi della maestosa parete est del Monte Rosa, la pi\u00f9 alta delle Alpi, nel versante piemontese del massiccio. Il suo territorio raggiunge il punto pi\u00f9 alto con il picco della Grenzgipfel (4618 m), risultando il comune con la maggiore altitudine dell'intera regione.\nGeografia fisica.\nPosta quasi al limite estremo della Valle Anzasca, derivazione laterale della Val d'Ossola, ai piedi del versante est del Monte Rosa e della sua famosa parete est, il territorio comunale si estende dai 946 ai 4.618 metri s.l.m. della Grenzgipfel.\nIdrografia.\nIl territorio \u00e8 solcato da numerosi corsi d'acqua tra cui i torrenti Horlovono, Pedriola, Tambach, Testa / Tieschtbach, Quarazza / Kratz e rio Val Rossa, tutti tributari del torrente Anza / Vispu. Quest'ultimo nasce dalla fusione del ghiacciaio del Belvedere, lambisce l'alpe Burky e quasi tutte le frazioni del paese: Pecetto, Opaco, Ripa, Staffa, Ronco, Testa, Isella, Borca, Fornarelli e Pestarena. Uscito da Macugnaga solca interamente la Valle Anzasca, sino a confluire nel Toce.\nA Macugnaga si trovano inoltre numerosi laghetti alpini e un bacino artificiale: la diga della valle Quarazza, detta \"lago delle Fate\", che si origina dal torrente omonimo e da numerosi affluenti minori (torrente Quarazzola, cascata della Pissa, ecc.).\nImportante \u00e8 anche il lago delle Locce, piccolo bacino glaciale situato a oltre 2.300 metri s.l.m., originato dalla fusione del ghiacciaio omonimo, la cui lingua glaciale termina in corrispondenza del lago.\nIl lago Smeraldo \u00e8, invece, un piccolo bacino che si origina in estate, generato dalla fusione delle nevi al passo del Monte Moro, come altri laghetti alpini minori (Ligher in Quarazza). Sopra l'abitato di Opaco, nei pressi dell'antico nucleo abitato del \"Buord\", sorge la depressione del lago Secco / Siewii. Il bacino, asciutto per buona parte dell'anno, si riempie soltanto nei periodi di fusione delle nevi e di piogge intense e comunque raramente.\nStoria.\nIl primo insediamento stabile di coloni \u00e8 avvenuto nella seconda met\u00e0 del XIII secolo ad opera di una popolazione proveniente dall'elvetica valle di Saas: i Walser, contrazione di Walliser, stabilitisi nella parte alta della Valle Anzasca, oltre che a Formazza / Pomatt, Salecchio / Saley, \u00c0garo / Agher, Ausone / Opso (localit\u00e0 ora di Premia), Ornavasso / Urnavasch e Migiandone / Dorf. Una volta valicato il passo del Monte Moro / Saaserberg questa popolazione avrebbe trovato nell'ampia conca glaciale un luogo idoneo per sviluppare la pastorizia e l'agricoltura, caratterizzando con elementi specifici della loro cultura l'architettura e la lingua, un alto tedesco ancor oggi fermo nella semantica medievale.\nAncora oggi sono visibili le tipiche abitazioni Walser, molte delle quali splendidamente restaurate con approccio conservativo, con basamenti in pietra, strutture e interni interamente in legno di larice, i caratteristici balconi e il tetto in pietra a due falde ricoperto di lastre di beola, dette anche \"piode\", o pi\u00f9 raramente di scandole di larice: come riscaldamento una stufa in pietra ollare, detta \"\u00d2\u00f2fe\", in genere riportante la data di costruzione dell'abitazione, le pi\u00f9 antiche delle quali del XVI secolo. \nUno splendido esempio di questa architettura \u00e8 il Museo \"Alts Walserhuus van zer Burfuggu\" che si trova nella frazione Borca.\nDal punto di vista politico-amministrativo Macugnaga segu\u00ec parzialmente le vicende dell'Ossola. Inizialmente appartenente al Ducato di Milano, ne segu\u00ec il destino con le dominazioni spagnola e austriaca. Nel 1743 con il trattato di Worms l'Ossola venne aggregata al Regno di Sardegna. Sotto il profilo amministrativo Macugnaga, come tutta la Bassa Ossola, venne inclusa nella Provincia di Pallanza e inserita nel Mandamento di Vogogna poi soppresso nel 1818 e passando al nuovo mandamento di Bannio, il quale fu riassegnato alla Provincia dell'Ossola. Con la nascita del Regno d'Italia la Provincia dell'Ossola fu trasformata in Circondario e venne inclusa nella Provincia di Novara. Macugnaga appartenne a questa Provincia sino al 1992, anno di istituzione della nuova Provincia del Verbano-Cusio-Ossola.\nLa tradizione alpinistica.\nCome la vicina Alagna Valsesia, posta a sud oltre il colle del Turlo, Macugnaga vanta una grandissima storia alpinistica legata soprattutto alla famosa parete est del Monte Rosa, la pi\u00f9 alta delle Alpi. Con la sua prominenza di 2.600 metri e una larghezza di circa tre chilometri, la parete, spazzata in continuazione dalle valanghe, \u00e8 l'unica nel sistema alpino di dimensioni himalayane. La parete \u00e8 stata frequentata da alcuni tra i pi\u00f9 grandi scalatori di tutti i tempi come Matthias Zurbriggen, Julius Kugy, Lucien Devies, Jacques Lagarde, Alessandro Gogna, Ettore Zapparoli, Hermann Buhl, Kurt Diemberger, Patrick Gabarrou e Silvio Mondinelli.\nAccanto alle grandi imprese che hanno contraddistinto la storia della localit\u00e0 anche innumerevoli tragedie: nel cimitero della Chiesa Vecchia, la sezione dedicata agli alpinisti caduti sul Monte Rosa \u00e8 particolarmente impressionante.\nA Staffa, il Museo della Montagna istituito nel 1972, testimonia attraverso un percorso documentato, l'importanza delle pagine di storia alpinistica scritte sulle cime di questa valle. \nMolte delle pi\u00f9 grandi imprese (ma anche delle pi\u00f9 grandi tragedie) si sono svolte sulla famosa parete est. Tuttavia, sarebbe sbagliato ridurre tutto alla grande parete, dimenticando altre cime come la Tre Amici 3.727 metri s.l.m. o la Cima di Jazzi 3.804 metri s.l.m., sulle quali si sono svolte imprese altrettanto epiche.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 14 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRipartizione linguistica.\nSecondo un'inchiesta del 2001 realizzata in Valle d'Aosta e nel Piemonte settentrionale mirata a scoprire la distribuzione linguistica attuale, il 93,9% della popolazione parlava italiano, il 4,9% parlava la lingua walser, mentre l'1,1% parlava il dialetto come lingua madre. Nonostante ci\u00f2, il 97,8% dichiarava di conoscere l'italiano, il 46,6% il walser, il 13,8% il tedesco standard e il 5,3% lo svizzero tedesco.\nGeografia antropica.\nFrazioni.\nIl comune di Macugnaga si compone delle seguenti frazioni: Pecetto, Opaco, Ripa, Dorf, Staffa (sede comunale), Testa, Isella, Motta, Borca, Fornarelli, Pestarena, Stabioli.\nPestarena / In der Mattu.\nIl primo nucleo abitato che si incontra salendo la strada statale \u00e8 Pestarena, situato su verdeggianti declivi ben individuati dal toponimo \"In der Mattu\" (al prato), con cui i Walser battezzarono la localit\u00e0. Nell'abitato sorge la chiesa di San Giovanni Battista (secolo XVII); l'edificio ampliato e ristrutturato nel 1684 fu dotato di cimitero nel 1789, che serve per tutte le frazioni di valle. Solo nel 1950, data la notevole presenza di minatori che aument\u00f2 il numero degli abitanti della frazione, la chiesa di Pestarena fu smembrata dalla parrocchia di Santa Maria Assunta e costituita in parrocchiale.\nBorca / zer Burfuggu.\nLa seconda frazione salendo la valle \u00e8 Borca, in lingua Walser zer Burfuggu, gi\u00e0 anticamente sede comunale. Nella parte pi\u00f9 antica del paese si trova la chiesa della Beata Vergine delle Nevi (ad Nives), risalente al 1653, che conserva all'interno una serie di notevoli affreschi devozionali. Dalla frazione \u00e8 possibile raggiungere in breve tempo la vicina Val Quarazza.\nStaffa / In d Schtapf\u00fa.\nStaffa, \u00e8 l'attuale capoluogo comunale situato al centro della grande valle glaciale di Macugnaga. Ai margine della frazione si trova la parrocchiale di Santa Maria Assunta la cui costruzione inizi\u00f2 alla fine del Settecento, in sostituzione della primitiva parrocchiale, da allora denominata per questa ragione Chiesa Vecchia / Z\u00e9r Altu Chilch\u00fa. L'edificio \u00e8 a pianta rettangolare con una sola e sfarzosa navata e rivolge la sua facciata verso il fondovalle. Il campanile che la affianca fu eretto nel 1936. Una lapide ricorda l'ascensione alla cima Dufour del Monte Rosa compiuta nel 1889 dal sacerdote Achille Ratti, poi divenuto papa con il nome di Pio XI.\nPoco sopra Staffa sorge il Dorf / Duorf, il nucleo originario Walser di Macugnaga, con la Chiesa Vecchia ricordata.\nA Staffa ha sede la stazione di valle della funivia Staffa-Alpe Bill-Monte Moro. Localit\u00e0 minori sono ai Prati / Matte e Ronco / Rongg.\nPecetto / zer Tannu (Inferiore e Superiore).\nLa frazione di Pecetto, ultima tra le frazioni che formano il comune di Macugnaga, ha una chiara vocazione turistica. La frazione si divide in realt\u00e0 in due abitati distinti: Pecetto Inferiore / zer Ondre Tannu e Pecetto Superiore / zer Obre Tannu, all'interno del quale sorge la cosiddetta Casa Pala dichiarata monumento nazionale- non visitabile dal pubblico- quale antico e significativo esempio di tipica forma architettonica Walser. L'edificio risale alla fine del Cinquecento ed \u00e8 diviso verticalmente in due parti. La chiesa della Madonna dei Ghiacciai fu edificata, come attesta un'iscrizione sulla facciata dell'edificio stesso, il 2 giugno 1635. A poca distanza da essa, fu eretta gi\u00e0 nel 1582 la cappella intitolata a San Rocco e San Giovanni Battista, ancora esistente. \nA Pecetto sono ubicati gli impianti di risalita delle seggiovie Pecetto-Burky e Burky-Belvedere e la vecchia funivia Pecetto-Pizzo Bianco Piani Alti, dismessa nel 1975.\nAltre frazioni.\nFrazioni minori del comune sono:\nAlpeggi.\nNumerosi gli alpeggi, sui tre lati della vallata glaciale, alcuni in buono stato di conservazione, altri meno, tutti raggiungibili grazie all'annuale pulizia dei sentirei per opera di CAI, guide alpine, soccorso alpino e volontari di Macugnaga.\nEconomia.\nA partire dal 1700 inizi\u00f2 lo sfruttamento dei giacimenti auriferi della valle. Dal 1710 in poi vennero avviati lavori di scavo per oltre 50 chilometri di gallerie minerarie, finalizzate all'estrazione della pirite aurifera, che per tre secoli contrassegn\u00f2 la vita delle frazioni di Pestarena e di Borca. La miniera rimase in attivit\u00e0 fino al 1961, chiudendo a causa di insostenibili e aumentati costi di gestione e occupava circa 300 persone, per i quali l'azienda estrattrice provvide a costruire un vero e proprio piccolo villaggio. Nelle zone di lavorazione del prezioso metallo, come in Val Quarazza, i terreni sono rimasti inquinati da arsenico utilizzato per l'estrazione.\nAttualmente rimangono centinaia di chilometri di gallerie scavate nella roccia, una parte delle quali visitabili dai turisti (miniera d'oro della Guia). Nei decenni seguenti il dopoguerra, Macugnaga ha avuto un progressivo sviluppo turistico estivo e invernale.\nTurismo.\nL'attivit\u00e0 turistica a Macugnaga affonda le radici gi\u00e0 alla fine del Settecento quando prima il Bartolozzi nel 1781 e poi il conte Morozzo della Rocca nel 1787, decisero di visitare questi luoghi principalmente a scopo scientifico per misurare l'altezza delle montagne del Piemonte. Il conte Morozzo della Rocca, in particolare, scopr\u00ec la celebre parete est del Rosa e ne tent\u00f2 immediatamente la salita ma si dovette arrestare quasi subito a nemmeno 2.900 metri s.l.m. Inform\u00f2 della scoperta il famoso naturalista Horace-B\u00e9n\u00e9dict de Saussure che, dopo esser gi\u00e0 stato in cima al Monte Bianco, si rec\u00f2 in visita a Macugnaga nel luglio del 1789. Qui sal\u00ec accompagnato da un cacciatore locale, Giovanni Battista Jacchetti, prima all'Alpe Pedriola, alla base della parete e poi sul Pizzo Bianco del quale raggiunse l'anticima (3.180 metri s.l.m.). Rimase affascinato alla vista della parete ma la reput\u00f2 impossibile da scalare a causa della sua ripidezza e della sua terribile pericolosit\u00e0. Da quella data, la presenza del ciclopico versante attirer\u00e0 nel corso degli anni sempre pi\u00f9 scalatori provenienti da ogni parte d'Europa, contribuendo cos\u00ec a scrivere il nome di Macugnaga tra le localit\u00e0 pi\u00f9 importanti dell'alpinismo internazionale.\nSull'onda di questa crescente fama aprirono i primi alberghi: Franz Josef Lochmatter da Sankt Niklaus nel cantone svizzero di Valais ha aperto nel 1854 il primo albergo a Macugnaga e lo ha chiamato \u00abMonte Rosa\u00bb. Egli \u00e8 quindi il pioniere del turismo di Macugnaga. Nella seconda met\u00e0 dell'Ottocento, Domenico Oberto inaugur\u00f2 l'Hotel Monte Moro che divent\u00f2 in seguito la base logistica di molte imprese sul Rosa. Successivamente \u00e8 l'avvento dello sci a lanciare la localit\u00e0 anche nel novero delle stazioni sciistiche; oggi Macugnaga \u00e8 una rinomata meta di turismo invernale: il centro dispone di 40 chilometri di piste di discesa e moderni impianti di risalita, accoglienti strutture alberghiere e di ristorazione e negozi di articoli dell'artigianato locale. La sua collocazione geografica, spettacolare e molto scenografica, \u00e8 stata scelta per set di numerosi produzioni TV e documentaristiche di altissimo livello naturalistico, culturale e cinematografico. Dall'abitato \u00e8 possibile raggiungere tramite seggiovia il ghiacciaio del Belvedere a 1.932 metri s.l.m. e tramite la funivia Macugnaga-Bill-Passo Moro il passo del Monte Moro a quasi 3.000 metri s.l.m. di quota sul confine italo-svizzero.\nA Macugnaga, i primi impianti di risalita comparvero negli anni cinquanta. Nel 1952 vennero inaugurate le seggiovie monoposto \"Pecetto-Burki-Belvedere\" e negli anni seguenti diverse sciovie. Nel 1959 vi fu l'apertura della funivia a campata unica \"Staffa-Bill\", che tre anni dopo venne prolungata, con la costruzione di un secondo troncone, fino ai 2.900 metri s.l.m. del passo del monte Moro (funivia Macugnaga-Bill-Passo Moro). Nel 1964 vi fu l'apertura dell'avveniristica funivia \"Pecetto-Piani Alti\". Vennero, inoltre, aperte sciovie al passo del monte Moro, all'Alpe Bill, all'Alpe Burki, tra Staffa e Pecetto, ai Piani Alti di Rosareccio. Fu questo il periodo di massimo sviluppo turistico per Macugnaga. Il 10 marzo 1975 una grossa valanga scesa dal Pizzo Bianco si schiant\u00f2 contro il pilone di sostegno della funivia dei Piani Alti, causandone il crollo. La funivia non venne pi\u00f9 riattata e cadde in totale stato di abbandono. Le funi portante vennero rimosse solo negli anni novanta del secolo scorso. Il terribile incidente non caus\u00f2, fortunatamente, vittime. Nel 1976 le seggiovie monoposto \"Pecetto-Burki-Belvedere\" furono sostituite da moderne e veloci seggiovie biposto.\nQueste ebbero, per\u00f2, vita breve perch\u00e9, nell'estate del 1979, le acque straripate dal lago delle Locce, devastarono con una forza incredibile la stazione intermedia posta all'Alpe Burki, danneggiando un tratto significativo di entrambe le seggiovie. Esse vennero ricostruite a tempo di record dalla ditta Marchisio, e tornarono in esercizio durante le vacanze natalizie. Negli anni novanta la diminuzione delle nevicate, caus\u00f2 un sempre minor numero di presenze. Nel 2006 la \"Funivie Macugnaga Monterosa S.p.A.\", societ\u00e0 che si occupava degli impianti sciistici, fall\u00ec e la gestione di questi pass\u00f2 alla societ\u00e0 \"Monterosa Star s.r.l.\", le cui quote sono in gran parte di propriet\u00e0 del Comune di Macugnaga. Il 13 aprile 2009 si verific\u00f2 un pericoloso incidente sulla funivia \"Bill-Passo Moro\": la fune di soccorso si ruppe improvvisamente, andando a cadere sulla sottostante seggiovia \"Ruppenstein\". I passeggeri, illesi, furono prontamente soccorsi in elicottero. La funivia riprese il proprio regolare esercizio il 26 dicembre 2009, dopo la sostituzione delle componenti danneggiate nell'incidente.\nGrazie al buon innevamento, nell'estate 2010 fu possibile l'apertura della sciovia \"San Pietro\" per la pratica dello sci estivo. Quest'attivit\u00e0 era cessata, da oltre un ventennio, a causa dello scarso innevamento. L'evento si ripet\u00e8 nelle estati 2013 e 2014.\nDopo il termine della vita tecnica della sciovia \"Joder\" (2011), il 6 marzo 2012 termin\u00f2 anche la vita tecnica della sciovia \"Smeraldo\", che venne temporaneamente sostituita con il riposizionamento del tapis roulant in precedenza situato al Centro Sportivo di Pecetto.\nLa localit\u00e0 \u00e8 molto frequentata nel periodo estivo per le passeggiate e il trekking, grazie anche alla presenza di diversi rifugi attrezzati. Il calendario delle manifestazioni estive annovera centinaia di proposte d'intrattenimento.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nMacugnaga faceva parte dell'ex Comunit\u00e0 montana delle Valli dell'Ossola, sostituita dal 2012 dall'Unione Montana delle Valli dell'Ossola.\nSport.\nRifugi e bivacchi alpini.\nNumerosi sono i Rifugi alpini presenti sulle montagne di Macugnaga:\nBivacco \"Amici della Val Moriana\" (CAI di Macugnaga) all'alpe Moriana (1.795 m s.l.m.)\nBivacco \u201cValentino Belloni\u201d (CAI di Gallarate) alla Loccia dei Camosci (2490 m s.l.m.)\nBivacco \u201cCitt\u00e0 di Gallarate\u201d (CAI di Gallarate) sulla punta J\u00e4gerhorn (3.969 m s.l.m.)\nBivacco \"Citt\u00e0 di Luino\" (CAI di Luino) alle Rocce di Roffel (3.598 m s.l.m.)\nBivacco \"Emiliano Lanti\" (CAI di Macugnaga) al Ratuligher, in alta Val Quarazza (2.150 m s.l.m.)\nBivacco \u201cAugusto Pala\u201d (gi\u00e0 Bivacco Kovaks, CAI di Macugnaga) all'alpe Hinderbalmo (1.910 m s.l.m.)\nRifugio \u201cCitt\u00e0 di Saronno\u201d (CAI di Saronno) al Belvedere (1.827 m s.l.m.)\nRifugio \u201cGaspare Oberto-Paolo Maroli\u201d (CAI di Macugnaga) al Passo del Monte Moro (2.796 m s.l.m.)\nRifugio \u201cDamiano Marinelli\u201d (detto anche capanna \u201cDamiano Marinelli \u201c, CAI di Milano) sul Crestone Marinelli (3.036 m s.l.m.)\nRifugio \u201cEugenio Sella\u201d (CAI di Macugnaga ma gestito dalla sezione SEO-CAI di Domodossola), su un contrafforte roccioso del Nuovo Weisstor (3.029 m s.l.m.)\nRifugio \u201cRodolfo Zamboni-Mario Zappa\u201d (CAI sezione SEM di Milano) all'alpe Pedriola (2.070 m s.l.m.)\nCiclismo.\nIl 27 maggio 2011 ha ospitato l'arrivo della 19\u00aa tappa del Giro d'Italia 2011 con la vittoria di Paolo Tiralongo.\nCultura.\nCinema.\nIl film Quando la notte di Cristina Comencini \u00e8 stato girato quasi interamente a Macugnaga (molte riprese sono state effettuate al Rifugio Zamboni-Zappa)."}
{"id": "2386953", "revid": "1442080", "url": "https://it.wikipedia.org/wiki?curid=2386953", "title": "Ren\u00e9e O'Connor", "text": "Biografia.\nEvelyn Ren\u00e9e O'Connor \u00e8 nata il 15 febbraio 1971 a Katy, in Texas, da Walter O'Connor, un dirigente finanziario, e Sandra Wilson, che divorziarono dopo la sua nascita. Ha origini irlandesi e inglesi. La madre e il patrigno, Eddie Wilson, gestiscono il ristorante \"Threadgill's\" di Austin, luogo della prima esibizione di Janis Joplin. Ha anche un fratello maggiore di nome Christopher, gestore di un negozio di alimentari. A sedici anni gira degli spot pubblicitari, di cui uno per la McDonald's, e lavora per il Mickey Mouse Club. Si diploma alla James E. Taylor High School di Katy dopo aver frequentato brevemente la High School for the Performing and Visual Arts di Houston.\nOttiene un piccolo ruolo nel film della Disney, \"Le avventure di Huck Finn\", e compare in un episodio della serie tv \"horror\" \"I racconti della cripta\", diretto da Arnold Schwarzenegger; le scene con Ren\u00e9e verranno tagliate in fase di montaggio. Nel 1993 compare in un episodio della serie tv \"NYPD - New York Police Department\" e ottiene un ruolo in \"Darkman II - Il ritorno di Durant\" prodotto da Sam Raimi e Robert Tapert. Lo stesso anno viene scelta per interpretare Deianira nel film tv \"Hercules e il regno perduto\" sempre prodotto da Raimi e Tapert, che la richiameranno per affidarle il ruolo di Olimpia, co-protagonista nella serie tv \"Xena - Principessa guerriera\" e per un breve periodo della terza stagione anche il ruolo di Speranza, figlia della stessa Olimpia e del famigerato Dio Dahak.\nRen\u00e9e \u00e8 impegnata nella serie dal 1995 al 2001; in quel periodo vive in Nuova Zelanda dove vengono girati gli episodi. Terminata \"Xena - Principessa guerriera\", Ren\u00e9e si dedica soprattutto a film indipendenti e poco conosciuti: nel 2005 \u00e8 in \"Alien Apocalypse\", pellicola fantascientifica girata per il canale americano Sci-fi channel, mentre nel 2007 ha un ruolo in \"Boogeyman 2 - Il ritorno dell'uomo nero\". Nel 2008 esce \"Diamonds &amp; Guns\", commedia di cui Ren\u00e9e \u00e8 anche produttrice. Nel 2009 esce \"Bitch Slap - Le superdotate\", pellicola nella quale torna a recitare al fianco di Lucy Lawless, sua collega sul set di \"Xena - Principessa guerriera\".\nVita privata.\nDal 1995 al 2001, durante le riprese di \"Xena - Principessa guerriera\", Ren\u00e9e ha vissuto ad Auckland, Nuova Zelanda, dove possiede ancora una casa. Il 14 ottobre 2000 si \u00e8 sposata ad Austin con Steve Muir, titolare di un ristorante, conosciuto otto mesi prima; i due hanno avuto un figlio, Miles William, nato il 22 settembre 2001. La coppia ha divorziato nel 2005.\nRen\u00e9e ha in seguito frequentato Jed Sura, un attore incontrato durante le riprese di \"Add\" nel 2003 e successivamente di \"Diamonds and Guns\" nel 2004. Il 19 marzo 2006 la coppia ha avuto una figlia, Iris Sura, dopodich\u00e9 nell'aprile 2017 si \u00e8 sposata con una cerimonia privata.\nNota anche come stuntwoman, Ren\u00e9e \u00e8 esperta in varie forme di arti marziali, tra cui il taekwondo (\u00e8 cintura nera), il kickboxing e lo shinkendo, padroneggiando l'uso di armi quali il Karate B\u014d, il Nunchaku, i Sai, e la Kumori Katana. L'attrice pratica anche pattinaggio, arrampicata su roccia, equitazione, pittura, pesca e surf."}
{"id": "2386956", "revid": "686936", "url": "https://it.wikipedia.org/wiki?curid=2386956", "title": "Kevin Barnes", "text": "Carriera universitaria.\nNei 5 anni che gioc\u00f2 con i Terrapins, appar\u00ec con la maglia numero 2 come defensive back in 42 partite, totalizz\u00f2 6 intercetti per un totale di 82 yard ritornate. Ottenne il riconoscimento:\nCarriera professionistica.\nAlla NFL Combine del 2009 si classific\u00f2 1\u00ba nel 20-Yard Shuttle con 3,96 secondi.\nWashington Redskins.\nStagione 2009.\nAl draft NFL 2009 fu selezionato come 80 scelta dai Redskins. Durante gli allenamenti estivi firm\u00f2 un contratto di 4 anni con un bonus alla firma di 782.000 dollari. Debutt\u00f2 nella NFL come cornerback il 29 novembre 2009 contro i Philadelphia Eagles indossando la maglia numero 25. Chiuse la stagione con sole 4 partite all'attivo.\nStagione 2010.\nAll'inizio della stagione, l'allenatore capo Jim Zorn venne sostituito da Mike Shanahan, mentre Barnes e Brian Orakpo furono gli unici giocatori del draft 2009 a esser rimasti in squadra.\nNel secondo tempo della partita contro i New York Giants, Barnes subentr\u00f2 all'infortunato Phillip Buchanon totalizzando 3 tackle. Contro i Jacksonville Jaguars debutta da titolare come safety e proprio in quella partita intercett\u00f2 un passaggio di David Garrard, l'azione torn\u00f2 nelle mani dei Redskins che alla fine realizzarono il field goal della vittoria. Concluse la stagione giocando 10 partite di cui 2 da titolare.\nStagione 2011.\nCon l'inizio della nuova stagione cambi\u00f2 il numero di maglia dal 25 al 22. Nella 3 settimana contro i Dallas Cowboys intercett\u00f2 un passaggio di Tony Romo.\nNella 10 settimana contro i Miami Dolphins fece il suo 3\u00ba intercetto in carriera, sul lancio fatto da Matt Moore. Concluse la stagione giocando 15 partite di cui una sola da titolare.\nStatistiche.\n\"Legenda\": \nVittorie e premi.\nNessuno."}
{"id": "2386957", "revid": "287204", "url": "https://it.wikipedia.org/wiki?curid=2386957", "title": "Sigillo cilindrico", "text": "Un sigillo cilindrico \u00e8 un cilindro sulla cui superficie laterale \u00e8 impresso un particolare disegno in rilievo, usato nei tempi antichi per stampigliare una serie di simboli su una superficie bidimensionale, generalmente di argilla. Appar\u00ec inizialmente in Mesopotamia durante il periodo di Uruk II (Periodo protoliterate B), e una versione pi\u00f9 avanzata ci fu con lo sviluppo della Scrittura cuneiforme. nel periodo tardo, furono usati anche per atti notarili or attestazione di stampe multiple su documenti in argilla.\nIl sigillo stesso venne fatto con pietra dura, vetro, o ceramica come in Egitto (Faience). Molte variet\u00e0 di materiali come l'ematite, ossidiana, steatite, ametista e Corniola furono usati per fare sigilli cilindrici, ma i lapislazzuli erano particolarmente comuni per la particolare bellezza delle pietre turchesi.\nMentre molti sigilli mesopotamici formavano un'immagine tramite l'uso di depressioni sulla superficie del cilindro (vedi foto sopra), alcuni cilindri stampano l'immagine usando delle aree in rilievo (vedi immagini sotto). La prima era usata prevalentemente sull'argilla bagnata; la seconda era usata generalmente su altre superfici bidimensionali.\nUso.\nLe stampe da sigilli cilindrici furono impresse su una grande variet\u00e0 di superfici:\nNatura storica e commemorativa.\nVarie immagini avevano natura storica, sociologica o sacra. Questi erano sigilli di esclusivo possesso delle Autorit\u00e0, e recenti studi hanno rilevato una natura tematica di questi sigilli, giacch\u00e9 presentavano una idea della societ\u00e0 in forma pittografica o testuale."}
{"id": "2386958", "revid": "336009", "url": "https://it.wikipedia.org/wiki?curid=2386958", "title": "Great Wall Wingle", "text": ""}
{"id": "2386961", "revid": "124123", "url": "https://it.wikipedia.org/wiki?curid=2386961", "title": "Brian Hartline", "text": "Carriera professionistica.\nMiami Dolphins.\nAl Draft 2009, Hartline fu selezionato come 108\u00aa scelta dai Dolphins. Debutt\u00f2 nella NFL il 13 settembre 2009 contro gli Atlanta Falcons. Nella sua stagione da rookie disput\u00f2 tutte le 16 partite della stagione regolare, due delle quali come titolare, ricevendo 506 yard e segnando 3 touchdown.\nNella stagione 2010, l'11 dicembre, fu inserito in lista infortunati per la rottura di un dito, perdendo le ultime 4 partite della stagione regolare. La sua stagione si concluse ricevendo 615 yard e segnando un touchdown.\nNel 2011, Brian disput\u00f2 tutte le 16 partite, 10 delle quali come titolare, ricevendo 549 yard e segnando un touchdown.\nMalgrado l'essere stato tormentato dagli infortuni per tutta la pre-stagione e il training camp 2012, Hartline gioc\u00f2 nel debutto stagionale contro gli Houston Texans e si impose come il primo ricevitore della squadra dopo lo scambio di Brandon Marshall coi Chicago Bears. Nella sconfitta della settimana 4 contro gli Arizona Cardinals, Hartline gioc\u00f2 una partita d'alto livello stabilendo il record di franchigia dei Dolphins con 253 yard ricevute e segnando il primo touchdown della stagione su passaggio del quarterback rookie Ryan Tannehill. Dopo questa prestazione, Hartline guid\u00f2 la NFL in yard ricevute.\nDopo due sconfitte dell'ultimo minuto, i Dolphins nella quinta settimana vinsero la seconda gara della stagione contro i Cincinnati Bengals con Hartline che guid\u00f2 la squadra con 59 yard ricevute. Nella settimana 9, Brian torn\u00f2 a guidare i Dolphins con 107 yard ricevute nella sconfitta contro i Colts. A fine stagione, il giocatore super\u00f2 per la prima volta le mille yard ricevute in un'annata (1.053) con un solo touchdown segnato in sedici partite, tutte tranne una come titolare.\nIl 7 marzo 2013, Hartline firm\u00f2 un prolungamento contrattuale quinquennale del valore di 31 milioni di dollari, 12,5 milioni dei quali garantiti, coi Miami Dolphins. Nella prima gara della stagione 2013 ricevette 9 passaggi per 104 yard e un touchdown nella vittoria sui Cleveland Browns. Il secondo TD lo segn\u00f2 due settimane dopo contro gli Atlanta Falcons, contribuendo a mantenere imbattuti i Dolphins. Torn\u00f2 a segnare nella settimana 13 nella netta vittoria sui Jets che tenne aperte le speranze di playoff della sua squadra. La domenica successiva, contro gli Steelers in un Heinz Field innevato, segn\u00f2 il suo quarto touchdown nella vittoria per 34-28.\nCleveland Browns.\nIl 9 marzo 2015, Hartline firm\u00f2 un contratto biennale da 6 milioni di dollari con i Browns."}
{"id": "2386965", "revid": "28592", "url": "https://it.wikipedia.org/wiki?curid=2386965", "title": "Alexandrovsk", "text": ""}
{"id": "2386966", "revid": "671029", "url": "https://it.wikipedia.org/wiki?curid=2386966", "title": "Sportclub Wiener Neustadt", "text": "Lo Sportclub Wiener Neustadt, spesso abbreviato in SC Wr. Neustadt, \u00e8 una societ\u00e0 calcistica austriaca con sede a Wiener Neustadt, in Bassa Austria.\nHa vinto la seconda divisione del campionato nazionale, la Erste Liga, nella stagione 2008-2009, ottenendo la promozione in Bundesliga per la prima volta nella storia.\nStoria.\nFondazione e promozione in Bundesliga.\nLa squadra nacque nel 2008, quando la societ\u00e0 Magna International rilev\u00f2 la licenza dello Schwanenstadt, fallito durante la pausa invernale della Erste Liga 2007-2008, terminando poi il campionato al 7\u00ba posto.\nGrazie a questo risultato il nuovo club, denominato inizialmente FC Magna Wiener Neustadt, si \u00e8 iscritto alla Erste Liga 2008-2009, debuttando il 12 luglio 2008 contro il Wacker Innsbruck con una sconfitta per 0-3. Malgrado un simile inizio, la squadra allenata dall'ex-nazionale austriaco Helmut Kraft non ha pi\u00f9 perso un colpo, raggiungendo la semifinale di \u00d6FB-Cup, persa solo per 0-1 dall'Austria Vienna e conquistando la promozione in Bundesliga, arrivata con una giornata d'anticipo, grazie alla vittoria per 4-1 sul St. P\u00f6lten, dopo un lungo duello con l'Admira Wacker M\u00f6dling.\nA stagione in corso il club ha assunto la denominazione di Sportclub Magna Wiener Neustadt, cambiata poi nell'attuale al momento di formalizzare l'iscrizione alla Bundesliga 2009-2010. Il cambio di denominazione riflette l'effettiva fusione con lo storico 1. Wiener Neust\u00e4dter Sportclub, fondato nel 1908 e protagonista di ben otto stagioni in massima divisione nel passato, oltre che di una finale di \u00d6FB-Cup e di un titolo nazionale dilettanti.\nLa \"nuova\" squadra ha unificato cos\u00ec le forze calcistiche cittadine, restituendo nuovo vigore ai colori biancoblu, dopo anni di militanza nei campionati minori.\nIl 19 maggio 2008 Frank Stronach, fondatore della stessa Magna, viene eletto presidente del club.\nLa finale di coppa e il disimpegno di Stronach.\nNella sua prima stagione in Bundesliga (2009-2010) il club ottiene il 5\u00ba posto finale. Raggiunge la finale di \u00d6FB-Cup ma, il 16 maggio a Klagenfurt, perde 1-0 contro lo Sturm Graz. In quell'edizione Mensur Kurti\u0161i si laurea capocannoniere della \u00d6FB-Cup, sebbene in coabitazione con altri 5 giocatori.\nAlla fine della stagione 2010-2011, chiusa al 7\u00ba posto, la Magna annuncia il proprio disimpegno dal club. Stronach lascia il posto di presidente il 21 febbraio 2011, sostituito dal vice Manfred Rottensteiner.\nIl Wiener Neustadt, pur privo di sponsorizzazione, conclude la stagione 2011-2012 al 9\u00ba posto, ottenendo la permanenza in Bundesliga.\nRetrocessione in Erste Liga.\nConclude la stagione 2014-2015 all'ultimo posto (10\u00b0) retrocedendo in Erste Liga.\nStrutture.\nStadio.\nIl club gioca le partite casalinghe al Wiener Neust\u00e4dter Stadion, in grado di ospitare 7.036 spettatori. L'impianto \u00e8 stato inaugurato nel 1955 e pi\u00f9 volte ristrutturato nel corso degli anni; nel 2008 ha subito vasti lavori di rimodernamento per poter ospitare partite di Bundesliga, per un costo complessivo di 1.200.000 euro..\nCentro sportivo.\nDal 2009 il Wiener Neustadt si allena nel centro sportivo \"VIVA\", a Steinbrunn."}
{"id": "2386967", "revid": "290948", "url": "https://it.wikipedia.org/wiki?curid=2386967", "title": "Cgrp", "text": ""}
{"id": "2386972", "revid": "767487", "url": "https://it.wikipedia.org/wiki?curid=2386972", "title": "McQueen (gruppo musicale)", "text": "McQueen \u00e8 una rock band di Brighton, Inghilterra, formata nel 2004. La band ha pubblicato un solo album (\"Break The Silence\") con la Demolition Records. Le McQueen sono state in tour in tutta Europa ed hanno fatto concerti negli Stati Uniti e in Asia; hanno partecipato allo Unite Festival in Vietnam nel 2007, di fronte ad una platea di 15.000 persone.\nMembri.\nL'attuale line up delle McQueen \u00e8 la seguente:\nMembri passati:\nSostituti temporanei:\nDiscografia.\nAlbum.\n\"Break the Silence\".\nPubblicato il 22 gennaio 2007 con la Demolition Records.\nTracklist:\nEP.\nYou Leave me Dead/Like I Care Pubblicato il primo novembre 2004 con la Furry Tongue Records\nSingoli.\nLato B: Life Support ICU\nEsibizioni live.\nLe McQueen hanno iniziato ad esibirsi in concerti in luoghi vicini alla loro citt\u00e0 natale, Brighton, nel febbraio del 2004. Dal giugno dello stesso anno, hanno iniziato a suonare a Londra, e da l\u00ec hanno iniziato a girare il Regno Unito con band di supporto per alcuni gruppi pi\u00f9 conosciuti, come Roxy Saint e The Holiday Plan. Il loro primo tour da protagoniste \u00e8 stato un tour universitario a gennaio/febbraio del 2005. Hanno suonato in sette universit\u00e0 del Regno Unito. Il 2005 ha anche assistito alla prima esibizione live delle McQueen lontano dal Regno Unito, all'Highfields Festival, in Germania, dove hanno suonato di fianco a band del calibro di Foo Fighters, Queens of the Stone Age e Incubus.\nDa quando hanno iniziato, le McQueen sono state in tour con nomi di rilievo come W.A.S.P., Hanoi Rocks e Wednesday 13, ed hanno supportato gli Aerosmith all'Hyde Park Calling nel giugno del 2007. Sono partite con il loro VERO tour da protagoniste nel Regno Unito a gennaio del 2007, per promuovere la pubblicazione del loro primo album. Nel 2008 si sono esibite come band di supporto dei Velvet Revolver in varie date del loro Revolution Tour 2008. Hanno supportato anche gli HIM nel loro Down Under tour.\nRecentemente, le McQueen sono apparse insieme a Slash al Gibson Summer Jam 2008 a Nashville, Tennessee."}
{"id": "2386976", "revid": "713168", "url": "https://it.wikipedia.org/wiki?curid=2386976", "title": "Municipalit\u00e0 locale di Saldanha Bay", "text": " \nSaldanha Bay \u00e8 una municipalit\u00e0 locale (in inglese Saldanha Bay Local Municipality) appartenente alla municipalit\u00e0 distrettuale di West Coast della Provincia del Capo Occidentale in Sudafrica. \nIn base al censimento del 2001 la sua popolazione \u00e8 di 70.439 abitanti.\nLa sede amministrativa e legislativa \u00e8 la citt\u00e0 di Saldanha e il suo territorio si estende su una superficie di ed \u00e8 suddiviso in 12 circoscrizioni elettorali (\"wards\"). Il suo codice di distretto \u00e8 WC014.\nGeografia fisica.\nConfini.\nLa municipalit\u00e0 locale di Saldanha Bay confina a nord e a ovest con l'Oceano Atlantico, a nord con quella di Bergrivier, a est e a sud con quella di Swartland e a ovest con il District Management Areas WCDMA01."}
{"id": "2386977", "revid": "28592", "url": "https://it.wikipedia.org/wiki?curid=2386977", "title": "Aleksandrovsk na Tomi", "text": ""}
{"id": "2386979", "revid": "28592", "url": "https://it.wikipedia.org/wiki?curid=2386979", "title": "Aleksandrovsk-na-Tami", "text": ""}
{"id": "2386985", "revid": "599013", "url": "https://it.wikipedia.org/wiki?curid=2386985", "title": "Ingemar Erlandsson", "text": "Carriera.\nLa sua carriera calcistica \u00e8 legata al , squadra in cui si form\u00f2 ed esord\u00ec in massima serie nel 1976. Vinse due titoli di Svezia, quattro coppe nazionali, gioc\u00f2 nel 1979 la finale di Coppa dei Campioni con il Nottingham Forest e, in seguito alla rinuncia degli inglesi a disputare la Coppa Intercontinentale 1979, partecip\u00f2 ai due incontri della manifestazione mondiale, segnando anche un gol nella gara di ritorno in Paraguay contro l'Olimpia di Asunci\u00f3n.\nConta 69 presenze nella nazionale svedese, in cui fu convocato per la prima volta nel 1978. Dopo il suo ritiro, avvenuto alla fine del 1987, fece parte dello staff tecnico del ."}
{"id": "2386987", "revid": "253269", "url": "https://it.wikipedia.org/wiki?curid=2386987", "title": "Charles Templon", "text": "Ha interpretato inoltre Julien nella serie tv \"Que du bonheur\"."}
{"id": "2386988", "revid": "149587", "url": "https://it.wikipedia.org/wiki?curid=2386988", "title": "Kraj di Perm", "text": ""}
{"id": "2386990", "revid": "438678", "url": "https://it.wikipedia.org/wiki?curid=2386990", "title": "Sindrome del naso vuoto", "text": "Con il termine di sindrome del naso vuoto si intendono quell'insieme di manifestazioni che risultano dalla distruzione del tessuto nasale, spesso dovuto ad interventi chirurgici.\nEpidemiologia.\nLa sindrome \u00e8 di carattere raro.\nSintomatologia.\nI due sintomi principali sono:\n- secchezza cronica della mucosa nasale che frequentemente conduce ad infiammazione e dolore. L'infiammazione cronica pu\u00f2 altres\u00ec causare l'atrofia di aree della mucosa; \u00e8 per questo motivo che taluni studi si riferiscono a questa condizione clinica definendola \"rinite secondaria atrofica\".\n- ostruzione paradossa, ovvero una costante e fastidiosa sensazione di soffocamento generata dallo scarso feedback della mucosa nasale; tale fenomeno \u00e8 probabilmente dovuto alla distruzione delle terminazioni nervose del Trigemino presenti nella mucosa, o ad una loro scarsa reattivit\u00e0 dovuta alla trasformazione metaplasica della mucosa, o, pi\u00f9 semplicemente, a causa della perdita della normale aerodinamica nasale successiva a turbinectomia. Quindi, l'insufficiente flusso d'aria attraverso le cavit\u00e0 nasali \u00e8 interpretato dal Sistema Nervoso Centrale come sensazione di soffocamento.\nLa natura cronica dei sintomi ha un impatto significativo sulla qualit\u00e0 della vita del paziente in quanto comporta difficolt\u00e0 di concentrazione, ansiet\u00e0 e depressione.\nEziologia.\nSi tratta di una sindrome conseguente ad interventi chirurgici, specialmente dovuti alla resezione dei turbinati medi o inferiori del naso.\nTerapia.\nLa terapia consiste nella somministrazione di steroidi e antistaminici, nei casi pi\u00f9 gravi si ricorre al trattamento di ricostruzione chirurgica."}
{"id": "2386997", "revid": "287204", "url": "https://it.wikipedia.org/wiki?curid=2386997", "title": "Sadalgi", "text": "Sadalgi (o Sadalga) \u00e8 una suddivisione dell'India, classificata come \"town panchayat\", di 20.207 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 34' 0 N e 74\u00b0 32' 60 E e ha un'altitudine di 533 .\nSociet\u00e0.\nEvoluzione demografica.\nAl censimento del 2001 la popolazione di Sadalgi assommava a 20.207 persone, delle quali 10.310 maschi e 9.897 femmine. I bambini di et\u00e0 inferiore o uguale ai sei anni assommavano a 2.643, dei quali 1.401 maschi e 1.242 femmine. Infine, coloro che erano in grado di saper almeno leggere e scrivere erano 12.076, dei quali 7.231 maschi e 4.845 femmine."}
{"id": "2387002", "revid": "110157", "url": "https://it.wikipedia.org/wiki?curid=2387002", "title": "Superammasso della Chioma", "text": "Il Superammasso della Chioma di Berenice (SCl 117) \u00e8 un vicino superammasso di galassie comprendente l'Ammasso della Chioma (Abell 1656) e l'Ammasso del Leone. Posto a 300 milioni di anni luce dalla terra, si trova nel centro della Grande Muraglia. Il superammasso della chioma \u00e8 uno dei pi\u00f9 vicini superammassi conosciuti. \u00c8 quasi sferico, largo circa 20 milioni di anni luce di diametro e contenente pi\u00f9 di 3000 galassie. \u00c8 posto nella costellazione della Chioma di Berenice. Essendo stato uno dei primi superammassi scoperti dagli astronomi, il suo studio ha aiutato notevolmente gli scienziati nella comprensione della struttura a grande scala dell'universo."}
{"id": "2387003", "revid": "287204", "url": "https://it.wikipedia.org/wiki?curid=2387003", "title": "Sakleshpur", "text": " \nSakleshpur (o Saklaspur) \u00e8 una citt\u00e0 dell'India di 23.201 abitanti, situata nel distretto di Hassan, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 58' 0 N e 75\u00b0 46' 60 E e ha un'altitudine di 948 .\nSociet\u00e0.\nEvoluzione demografica.\nAl censimento del 2001 la popolazione di Sakleshpur assommava a 23.201 persone, delle quali 11.777 maschi e 11.424 femmine. I bambini di et\u00e0 inferiore o uguale ai sei anni assommavano a 2.824, dei quali 1.474 maschi e 1.350 femmine. Infine, coloro che erano in grado di saper almeno leggere e scrivere erano 17.105, dei quali 9.232 maschi e 7.873 femmine."}
{"id": "2387005", "revid": "1305772", "url": "https://it.wikipedia.org/wiki?curid=2387005", "title": "The Sinister Urge", "text": ""}
{"id": "2387008", "revid": "1305772", "url": "https://it.wikipedia.org/wiki?curid=2387008", "title": "Oratorio del Gonfalone", "text": "La denominazione Oratorio del Gonfalone pu\u00f2 riferirsi a diversi luoghi di culto cattolici dell'Italia:"}
{"id": "2387011", "revid": "834", "url": "https://it.wikipedia.org/wiki?curid=2387011", "title": "Saints &amp; Sinners", "text": ""}
{"id": "2387012", "revid": "287204", "url": "https://it.wikipedia.org/wiki?curid=2387012", "title": "Saligram", "text": " \nSaligram \u00e8 una citt\u00e0 dell'India di 14.959 abitanti, situata nel distretto di Udupi, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 33' 43 N e 76\u00b0 15' 43 E e ha un'altitudine di 791 .\nSociet\u00e0.\nEvoluzione demografica.\nAl censimento del 2001 la popolazione di Saligram assommava a 14.959 persone, delle quali 6.983 maschi e 7.976 femmine. I bambini di et\u00e0 inferiore o uguale ai sei anni assommavano a 1.369, dei quali 681 maschi e 688 femmine. Infine, coloro che erano in grado di saper almeno leggere e scrivere erano 11.095, dei quali 5.649 maschi e 5.446 femmine."}
{"id": "2387013", "revid": "767487", "url": "https://it.wikipedia.org/wiki?curid=2387013", "title": "Mickey Rottner", "text": ""}
{"id": "2387014", "revid": "298171", "url": "https://it.wikipedia.org/wiki?curid=2387014", "title": "Fairlight CMI II", "text": ""}
{"id": "2387015", "revid": "320578", "url": "https://it.wikipedia.org/wiki?curid=2387015", "title": "Synthex", "text": ""}
{"id": "2387016", "revid": "190427", "url": "https://it.wikipedia.org/wiki?curid=2387016", "title": "Superammasso Pavo-Indo", "text": "Il Superammasso Pavo-Indo \u00e8 un superammasso prossimo al nostro Superammasso della Vergine, contenente il Gruppo locale ove \u00e8 posta la Via Lattea, il cui centro gravitazionale \u00e8 in direzione della costellazione dell'Aquario.\nIn letteratura sono pochi gli studi che riguardano questo superammasso. Una pubblicazione del 1988 avvalora l'ipotesi che il Superammasso Pavo-Indo sia in connessione, tramite un suo componente l'ammasso di galassie Abell 3627, con il Superammasso dell'Idra-Centauro. Con la scoperta nel 2014 del superammasso Laniakea, si \u00e8 compreso che il Superammasso Pavo-Indo costituisce un lobo di questa grande struttura. Il Superammasso Pavo-Indo contiene quattro ammassi principali, Abell 3627, Abell 3656, Abell 3698, Abell 3742 e alcuni gruppi di galassie.\nNelle osservazioni del superammasso \u00e8 visibile anche l'ammasso Abell 3747 che tuttavia, trovandosi ad oltre 400 milioni di anni luce, \u00e8 una struttura che fa parte dello sfondo.\n(*) Il Gruppo di IC 4765 \u00e8 talora descritto come parte di Abell S805 (o Pavo II Cluster)."}
{"id": "2387020", "revid": "123955808", "url": "https://it.wikipedia.org/wiki?curid=2387020", "title": "Faro di Punta Penna", "text": "Il faro di Punta Penna \u00e8 un faro marittimo italiano situato nel comune di Vasto (provincia di Chieti). Alto 70 metri, \u00e8 il secondo faro pi\u00f9 alto d'Italia dopo la Lanterna di Genova.\nIl segnalamento si trova su un promontorio in via Madonna della Penna presso il porto di Vasto. Venne scelta questa localit\u00e0 perch\u00e9 importante sotto il profilo strategico: secondo il parere dei tecnici, il sito costituiva un vero e proprio porto naturale, il pi\u00f9 importante tra Ancona e Bari.\nStoria.\nCostruito nel 1906, pi\u00f9 volte \u00e8 stato oggetto di rifacimento. Infatti la struttura oggi visibile non \u00e8 quella originale del 1906, ma una ricostruzione poich\u00e9 nel 1944 l'esercito tedesco in ritirata distrusse in parte il vecchio faro. La demolizione venne completata due anni dopo e il 2 maggio 1948 fu inaugurato di nuovo.\nDescrizione.\nCostruito sul disegno di Olindo Tarcione, il faro si presenta come una costruzione in muratura a forma di torre; alla base vi \u00e8 una costruzione di due piani in cui sono rimessi gli alloggi per le famiglie dei due responsabili che permanentemente si occupano del faro, che tuttora \u00e8 presidiato, e alcuni uffici amministrativi.\nUna scala a chiocciola di 307 scalini conduce alla sommit\u00e0.\nIl promontorio: spiaggia di Punta Penna.\nIl promontorio su cui il faro \u00e8 stato costruito vanta una delle pi\u00f9 belle viste a strapiombo sul mare, in cui \u00e8 possibile ammirare il panorama da Ortona al Gargano. \u00c8 situato a circa 7\u00a0km a nord da Vasto ed \u00e8 adiacente alla Riserva Naturale di Punta Aderci. Presso tale promontorio \u00e8 situata una spiaggia con trabocco, che confluisce con quella di Punta Aderci. La spiaggia di Punta Penna entra in contatto anche con il porto di Vasto.\nChiesetta di Santa Maria di Pennaluce.\nAccanto al faro c'\u00e8 una piccola chiesa con porticato, dedicata a \"Santa Maria di Pennaluce\", costruita nel Quattrocento e ricostruita in forma romanica nel 1887. La chiesetta ha tutte le forme di un edificio di culto cattolico greco. Ha pianta a croce greca, ed ha due transetti che convergono in un unico corpo, con le braccia che si espandono all'esterno, decorate da piccoli rosoni. Sopra il transetto vi \u00e8 una cupola. Il campanile \u00e8 minuscolo ed a vela.La facciata \u00e8 pi\u00f9 lunga degli altri rami, ed \u00e8 decorata da un portico che la circonda sia da davanti che dai lati. Anch'essa \u00e8 decorata da un rosone.\nTorre di Punta Penna.\nNel promontorio portuale di Vasto, a Punta Penna, \u00e8 sita una torre di avvistamento di epoca cinquecentesca, costruita per volere dei Vicer\u00e9 di Napoli, usata dai vastesi per difendersi dalle incursioni saracene. La torre \u00e8 in perfetto stato di conservazione, usata come sede della guardia costiera.\nLeggende.\nIl faro e la Chiesa di S.Maria di Pennaluce hanno dato origine in passato a numerose leggende che le avvolgono di fascino e mistero. Si narra che la statua della Madonna della Penna, dopo esser stata trafugata da pirati turchi, fu ritrovata nel medesimo posto dove fu sottratta, mentre la nave dei pirati affond\u00f2."}
{"id": "2387021", "revid": "382965", "url": "https://it.wikipedia.org/wiki?curid=2387021", "title": "Ichibi", "text": ""}
{"id": "2387023", "revid": "1305772", "url": "https://it.wikipedia.org/wiki?curid=2387023", "title": "On the Road Again", "text": "On the Road Again (\"di nuovo sulla strada\" in lingua inglese) pu\u00f2 riferirsi a:"}
{"id": "2387030", "revid": "767487", "url": "https://it.wikipedia.org/wiki?curid=2387030", "title": "Chuck Gilmur", "text": ""}
{"id": "2387031", "revid": "110157", "url": "https://it.wikipedia.org/wiki?curid=2387031", "title": "La vida breve", "text": "La vida breve (\"La vita breve\") \u00e8 un'opera in due atti di Manuel de Falla su libretto originale spagnolo di Carlos Fern\u00e1ndez Shaw. La prima rappresentazione venne data al \"Casin\u00f2 Municipale\" di Nizza nel 1913.\nL'opera completa, della durata di un'ora, viene rappresentata raramente, ma le sue danze vengono spesso eseguite in concerti sinfonici, specialmente il famoso \"Interludio e danza\". Anche la \"Danza spagnola\", parte delle celebrazioni nuziali, \u00e8 ben nota fra i violinisti come pezzo per violino nell'arrangiamento di Fritz Kreisler. L'impianto dell'opera \u00e8 sicuramente inusuale per i fatto di avere un maggior numero di parti strumentali rispetto a quelle vocali. La scena iniziale descrive un mattino tipico di un villaggio spagnolo, con un coro maschile di lavoratori.\nIl soprano Victoria de los \u00c1ngeles e il mezzosoprano Teresa Berganza hanno entrambe cantato il ruolo di \"Salud\" in versioni registrate dell'opera.\nTrama.\nUna bella e giovane zingara, \"Salud\", \u00e8 follemente innamorata di un giovane di nome \"Paco\". Lei non sa, e Paco non glielo dice, che \u00e8 gi\u00e0 fidanzato con \"una de su clase\" (una ragazza della sua condizione sociale, si presume di classe pi\u00f9 elevata). Comunque, suo zio e sua nonna hanno scoperto il fatto, e tentano inutilmente di evitare che ella rovini il prossimo matrimonio dopo che ha scoperto la verit\u00e0. Quando \"Salud\" affronta \"Paco\" davanti alla sposa incredula ed agli invitati al matrimonio, egli nega di conoscerla generando in lei un grande dolore. \"Salud\" crolla letteralmente morta ai suoi piedi come ultimo gesto per un amore finito."}
{"id": "2387032", "revid": "122754245", "url": "https://it.wikipedia.org/wiki?curid=2387032", "title": "Acqua Sant'Anna", "text": "L'Acqua minerale naturale Sant'Anna di Vinadio, o pi\u00f9 semplicemente Acqua Sant'Anna, \u00e8 un'acqua minerale che sgorga da due diverse sorgenti poste nel comune di Vinadio (CN), in alta Valle Stura, sulle Alpi Marittime Piemontesi, e che viene imbottigliata e distribuita dalla societ\u00e0 Fonti di Vinadio S.p.A.\nL'azienda Fonti di Vinadio S.p.A..\nFonti di Vinadio \u00e8 una societ\u00e0 per azioni fondata nel 1996 dalla famiglia Bertone, attiva in precedenza nel settore edilizio. Alberto Bertone ha assunto fin dalla fondazione, e mantiene tuttora, le cariche di presidente e amministratore delegato. La sede commerciale si trova a Torino, mentre la sede legale e gli impianti produttivi sono nel comune di Vinadio. L'azienda \u00e8 cresciuta molto rapidamente, e nel giro di circa dieci anni (nel 2007) il marchio Sant'Anna ha raggiunto la leadership nel mercato delle acque minerali ottenendo nel 2009 il 12% di quota del mercato italiano.\nSorgenti.\nLa fonte originariamente utilizzata per l\u2019imbottigliamento dell\u2019Acqua Sant\u2019Anna era quella di Vinadio, posta a 1503 m s.l.m., ma a partire dagli anni 2000 \u00e8 stata aggiunta una seconda fonte da cui viene attinta l\u2019acqua: la sorgente Rebruant. In realt\u00e0 quest\u2019ultima \u00e8 composta da quattro diverse sorgenti facenti parte dello stesso bacino idrogeologico, la pi\u00f9 alta delle quali \u00e8 posta a 1950 m s.l.m. L\u2019azienda commercializza le acque provenienti dalle due fonti con etichette differenti, difatti una \u00e8 venduta in discount e l'altra in tutta la rete GDO. \nCaratteristiche.\nL\u2019acqua proveniente dalle due sorgenti ha caratteristiche chimico fisiche differenti. Entrambe le acque per\u00f2, per il loro basso residuo fisso e la limitata durezza e presenza di ioni, possono essere classificate come acque minimamente mineralizzate, e acque indicate per le diete povere di sodio e per l'alimentazione dei neonati. In particolare l\u2019acqua della fonte di Rebruant ha un residuo fisso di 22\u00a0mg/l e la fonte di Vinadio ha un contenuto di sodio di 0,9\u00a0mg/l.\nAnalisi chimica e chimico-fisica.\nLe analisi chimica e chimico-fisica per l'acqua Sant'Anna di Vinadio sono state effettuate da un'\u00e9quipe dell'Universit\u00e0 degli studi di Torino - Dipartimento di Chimica analitica, diretta dal professor Claudio Baiocchi il 7 luglio 2004, quelle per l'acqua Sant'Anna Rebruant sempre dall'Universit\u00e0 degli studi di Torino - Dipartimento di Chimica analitica, in data 14 luglio 2009\nDesign.\nLa bottiglia \u00e8 stata disegnata dall'architetto Cristina Menegozzo. Fabbricata in PET trasparente, misura di altezza per di diametro; la base \u00e8 un petaloide a otto piedini, il corpo \u00e8 un tronco di cono ornato da due linee orizzontali di cupolette antiscivolo e dall'etichetta, infine l'apice \u00e8 una sfera.\nLa versione da . \u00e8 invece un parallelepipedo con gli angoli arrotondati, solcato orizzontalmente da linee incise, nel mezzo dalla silhouette del monte Oliva inciso e dall'etichetta, e all'apice il bassorilievo del profilo delle Alpi Marittime.\nVersioni dell'Acqua.\nSorgente Vinadio.\nL'acqua Sant'Anna di Vinadio viene distribuita in bottiglie da 0,5, 1,5 e 2 litri. La versione lievemente frizzante \u00e8 disponibile solo nel formato da 1,5 l., mentre la naturale e la frizzante sono presenti nelle versioni da 0,5 e da 1,5 l.\nSorgente Rebruant.\nL'acqua che sgorga dalla sorgente Rebruant viene imbottigliata in confezioni da 2 l., 1.5 l. 0,75 l. e 0.5 l. (con quest'ultimo formato \u00e8 distribuita anche frizzante); \u00e8 un'acqua pi\u00f9 leggera (durezza: 0,6 \u00b0F; Residuo fisso: 22 mg/l; sodio: 1,7 mg/l\nBio Bottle.\nA fine maggio 2008 l'azienda ha lanciato la BioBottle, la prima bottiglia di acqua minerale ecocompatibile d'Italia: fabbricata in plastica Ingeo, plastica vegetale fabbricata a partire dal mais, \u00e8 biodegradabile in circa 80 giorni nei siti di compostaggio. La bottiglia \u00e8 in plastica verde trasparente, design quadrato e capacit\u00e0 da 0,5 e 1,5 l.\nSanTh\u00e8 e SanFruit.\nDal 2013 l'azienda produce anche il \"SanTh\u00e8\", una bevanda a base di t\u00e8 nei gusti limone, pesca e t\u00e8 verde. Nel 2014 l'azienda decide di entrare nel mercato dei succhi di frutta con \"SanFruit, \"nei gusti albicocca, pesca e pera.\nPubblicit\u00e0.\nLa Sant'Anna ha cominciato ad essere reclamizzata durante la pausa pubblicitaria dei programmi \"Striscia la notizia\" e \"Paperissima Sprint\" nel 2000; \u00e8 stata poi sponsor di altri programmi quali \"Passaparola\" (2001), \"Notti mondiali\" (2002), Centovetrine (2003), \"Sogni\", \"L'isola dei famosi 2\" e \"L'eredit\u00e0\" (2004).\nPubblicit\u00e0 comparativa e controversie.\nFin dal 2001 l'acqua Sant'Anna \u00e8 stato il primo brand promosso in Italia con campagne pubblicitarie di tipo comparativo: in alcuni spot televisivi e pagine stampa si effettuava, tramite una tabella, un confronto delle caratteristiche chimico fisiche di Acqua Sant\u2019Anna con quelle dei principali concorrenti, esaltando in tal modo i vantaggi di Acqua Sant'Anna in termini di leggerezza. Alcune delle aziende titolari dei marchi citati nella campagna di Acqua Sant\u2019Anna fecero ricorso all\u2019Agcom sostenendo che il messaggio pubblicitario potesse essere ritenuto ingannevole. L\u2019autorit\u00e0, con delibera emessa il 27 luglio del 2006, diede per\u00f2 ragione alla societ\u00e0 Fonti di Vinadio."}
{"id": "2387035", "revid": "767487", "url": "https://it.wikipedia.org/wiki?curid=2387035", "title": "Bill Davis", "text": ""}
{"id": "2387036", "revid": "93556", "url": "https://it.wikipedia.org/wiki?curid=2387036", "title": "Akai MPC60", "text": "L'Akai MPC60 (MIDI production Center 60\") era uno strumento musicale elettronico prodotto dalla ditta giapponese \"Akai\" in collaborazione con il celebre designer Roger Linn. Era in grado di combinare sequenze MIDI e campionamenti audio con una serie di Pad sensibili all'aftertouch, in modo tale da essere ottimizzato per l'utilizzo come drum machine. L\"'MPC60\" ottenne grande popolarit\u00e0, soprattutto fra gli artisti produttori di Hip Hop o generi simili.\nPrecursori.\nIl successo e la popolarit\u00e0 della \"MPC60\" pu\u00f2 essere forse compresa al meglio nel contesto delle prime drum machines.\nInfatti, le prime macchine negli anni settanta tendevano ad utilizzare la sintesi analogica per produrre suono (suono caratteristico, ma non molto realistico) e potevano funzionare solo con ritmi pre-impostati. Dai tardi anni settanta, l'uso di microprocessori e di RAM portarono allo sviluppo di queste macchine, fino alla possibilit\u00e0 per il musicista di programmare e personalizzare i patterns ritmici (come nella Roland CR-78).\nNel 1980, Roger Linn produsse una delle prime drum machine ad utilizzare campionamenti digitali come principale fonte sonora, il Linn LM-1. Questo strumento divent\u00f2 molto popolare poich\u00e9 i suoni campionati digitalmente erano generalmente molto pi\u00f9 realistici di quelli analogici.\nNel 1983 fu lanciato il protocollo MIDI come metodo standard di collegamento interattivo tra strumenti elettronici, e rapidamente divenne molto popolare, rimpiazzando le interfacce prodotte da altre aziende, spesso incompatibili con gli strumenti. Il MIDI forn\u00ec un metodo per controllare le drum machines con altri strumenti da studio, e abilit\u00f2 lo scambio dei ritmi programmati con i dati del MIDI.\nDalla met\u00e0 degli anni ottanta, macchine come il \"Sequential Circuits Studio 440\" e il \"Linn 9000\" resero possibile la combinazione fra la potenza dei sequencers MIDI e l'abilit\u00e0 di campionare ogni singolo suono. Comunque nessuna delle due macchine ebbe un gran successo commerciale, ed entrambe furono ben presto ritirate dal commercio.\nRoger Linn cominci\u00f2 da allora una collaborazione di design con la Akai, ispirandosi molto ai concetti di \"Linn 9000\" e \"Studio 440\", che sfoci\u00f2 infine nella realizzazione della \"MPC60\". Willie Wilcox produsse e registr\u00f2 tutti i suoni originalmente contenuti nella prima versione prodotta della \"Akai MPC60\".\nASQ-10.\nNel 1998 la Akai rilasci\u00f2 anche la sezione sequencer del MPC60, un hardware autonomo prodotto nello stesso modo, l\"'ASQ-10\". Cos\u00ec come il \"MPC60\", esso fu riconosciuto per il suo controllo MIDI, molto efficace se paragonato ai software basati su computer.\nMPC60II.\nNel 1991 la Akai ri-lanci\u00f2 la drum machine come \"MPC60II\". Questa nuova versione, quasi uguale all'originale, infatti differiva dall'originale solo per l'aggiunta di un'uscita per le Cuffie e per il telaio, di plastica anzich\u00e9 di metallo.\nMPC Renaissance.\nSi pu\u00f2 definire l'attuale successore tecnico del primo MPC di fatto si poossono scegliere i preset del MPC60 e altri\nVedi anche MPC X tra le attuali Midi Producion Centre."}
{"id": "2387037", "revid": "112987039", "url": "https://it.wikipedia.org/wiki?curid=2387037", "title": "Anthony Frederick Augustus Sandys", "text": "Biografia.\nRicevute le prime lezioni di disegno dal padre, anche lui pittore, dimostr\u00f2 doti naturali nella cura e nella bellezza del disegno. Nel 1846 Sandys frequent\u00f2 la Norwich School of Design e nello stesso anno il suo talento fu riconosciuto dalla Society of Arts. Dimostr\u00f2 le sue doti di disegnatore ottenendo un riconoscimento con la sua parodia del \"Sir Isumbras at the Ford\" di John Everett Millais nel 1857. Nel disegno il cavallo si era trasformato in una scimmia marchiata con la scritta \"J. R., Oxon\" riferita a John Ruskin, sopra questa c'era la figura del cavaliere che era rappresentata da Millais e dei due bambini che erano Dante Gabriel Rossetti e William Holman Hunt.\nRossetti e Sandys divennero amici intimi e per pi\u00f9 di un anno, fino all'estate del 1867, Sandys visse con Rossetti alla Tudor House (ora Queens House) nel Cheyne Walk a Chelsea. Il lavoro di Sandys fu profondamente influenzato da quello dall'amico concentrandosi maggiormente su soggetti mitologici e ritratti.\nA quel tempo cominci\u00f2 a disegnare per diversi periodici come \"Once a Week\", \"Cornhill Magazine\" e \"Good Words\", ma lavor\u00f2 solo per riviste e non per libri illustrati. Negli anni 60 cominci\u00f2 a esporre le sue opere pittoriche, le pi\u00f9 conosciute sono \"Vivien\" del 1863, \"Morgan le Fay\" (\"la fata Morgana\") del 1864, \"Cassandra\" e \"Medea\" del 1868.\nSandys non divenne mai un pittore popolare e dipinse poco. Produsse una serie di ritratti di famosi letterati con il gesso tra questi ci sono quelli di Alfred Tennyson, Robert Browning, Matthew Arnold e James Russell Lowell.\nSi spos\u00f2 con Georgiana Creed, ma il suo matrimonio dur\u00f2 solo tre anni, sebbene in verit\u00e0 non si siano mai divorziati. Sandys ebbe una lunga relazione con Keomi Gray, una rom che pos\u00f2 come modella per \"Medea\" e altri dipinti. Alla fine ebbe una relazione stabile con Mary Emma Jones (conosciuta come \"Mrs Sandys\") che dur\u00f2 per il resto della sua vita. Mor\u00ec nel quartiere di Kensington a Londra nel 1904."}
{"id": "2387039", "revid": "287204", "url": "https://it.wikipedia.org/wiki?curid=2387039", "title": "Thomas Fothen", "text": "Carriera.\nInizia la propria carriera da professionista su strada nel 2005 nella squadra tedesca Team Sparkasse. L'anno dopo, nel 2006, si ricongiunge con il fratello Markus nella formazione ProTour Gerolsteiner. Nel 2007 partecipa al suo primo grande giro, il Giro d'Italia, dove ottiene alcuni piazzamenti in top-ten nelle tappe in volata. Nel 2009 seguendo ancora il fratello cambia squadra, e passa al Team Milram. Conclude la carriera nel 2011 al Team NSP."}
{"id": "2387043", "revid": "369194", "url": "https://it.wikipedia.org/wiki?curid=2387043", "title": "Frederick Sandys", "text": ""}
{"id": "2387050", "revid": "161273", "url": "https://it.wikipedia.org/wiki?curid=2387050", "title": "Superammasso dell'Orologio", "text": "Il Superammasso dell'Orologio (conosciuto anche come Superammasso Orologio-Reticolo) \u00e8 un superammasso massiccio, largo circa 500 milioni di anni luce e con una massa stimata in 1017 masse solari.\nLa parte pi\u00f9 vicina del superammasso giace a 700 milioni di anni luce da noi, ma il limite ulteriore \u00e8 posto a circa 1,2 miliardi di anni luce nelle costellazioni dell'Orologio e dell'Eridano.\nIl superammasso possiede circa 5000 gruppi di galassie (30.000 galassie giganti e 300.000 galassie nane). Comprende l'ammasso Abell 3266."}
{"id": "2387055", "revid": "767487", "url": "https://it.wikipedia.org/wiki?curid=2387055", "title": "Francesco Giamberti", "text": "Fu il capostipite di un'importante famiglia di architetti ed artisti toscani che prenderanno il nome di Sangallo, forse per delle propriet\u00e0 che aveva presso porta San Gallo a Firenze. \nFu padre di Giuliano da Sangallo e di Antonio da Sangallo il Vecchio, nonno di Antonio da Sangallo il Giovane, Bastiano da Sangallo, e Francesco da Sangallo. \nFu legnaioulo, intagliatore di mobili (anche per i Medici) e probabilmente anche capomastro al servizio di Cosimo il Vecchio.\nNel 1485 il figlio Giuliano commission\u00f2 un famoso doppio ritratto a Piero di Cosimo di se stesso e del padre, a quella data gi\u00e0 morto. Se nel ritratto di Giuliano viene raffigurato un compasso, in quello speculare del padre compare uno spartito musicale, forse per ricordare una sua attivit\u00e0 come musicista."}
{"id": "2387064", "revid": "287204", "url": "https://it.wikipedia.org/wiki?curid=2387064", "title": "Sandur", "text": "Sandur \u00e8 una suddivisione dell'India, classificata come \"town panchayat\", di 27.601 abitanti, situata nel distretto di Bellary, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 5' 60 N e 76\u00b0 32' 60 E e ha un'altitudine di 564 .\nSociet\u00e0.\nEvoluzione demografica.\nAl censimento del 2001 la popolazione di Sandur assommava a 27.601 persone, delle quali 14.440 maschi e 13.161 femmine. I bambini di et\u00e0 inferiore o uguale ai sei anni assommavano a 3.509, dei quali 1.854 maschi e 1.655 femmine. Infine, coloro che erano in grado di saper almeno leggere e scrivere erano 17.091, dei quali 8.989 maschi e 8.102 femmine."}
{"id": "2387066", "revid": "287204", "url": "https://it.wikipedia.org/wiki?curid=2387066", "title": "Aftermath (album)", "text": ""}
{"id": "2387074", "revid": "767487", "url": "https://it.wikipedia.org/wiki?curid=2387074", "title": "Doyle Parrack", "text": ""}
{"id": "2387076", "revid": "834", "url": "https://it.wikipedia.org/wiki?curid=2387076", "title": "December's Children", "text": ""}
{"id": "2387079", "revid": "1305772", "url": "https://it.wikipedia.org/wiki?curid=2387079", "title": "Dirty Work", "text": "Dirty Work (\"lavoro sporco\" in lingua inglese) pu\u00f2 riferirsi a:"}
{"id": "2387081", "revid": "287204", "url": "https://it.wikipedia.org/wiki?curid=2387081", "title": "Sankeshwar", "text": "Sankeshwar (o Sankeshvar) \u00e8 una citt\u00e0 dell'India di 32.511 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 16' 0 N e 74\u00b0 28' 60 E e ha un'altitudine di 637 .\nSociet\u00e0.\nEvoluzione demografica.\nAl censimento del 2001 la popolazione di Sankeshwar assommava a 32.511 persone, delle quali 16.688 maschi e 15.823 femmine. I bambini di et\u00e0 inferiore o uguale ai sei anni assommavano a 4.078, dei quali 2.159 maschi e 1.919 femmine. Infine, coloro che erano in grado di saper almeno leggere e scrivere erano 21.889, dei quali 12.524 maschi e 9.365 femmine."}
{"id": "2387083", "revid": "1613450", "url": "https://it.wikipedia.org/wiki?curid=2387083", "title": "Flashpoint", "text": ""}
{"id": "2387085", "revid": "547034", "url": "https://it.wikipedia.org/wiki?curid=2387085", "title": "Giuseppe Spinola", "text": "Carriera.\nAla, ha esordito in Serie A con la maglia del il 13 novembre 1932 in Casale-Juventus (1-2).\nHa giocato nella massima serie anche con le maglie di , Milan e Liguria.\nTerminata la carriera di calciatore, intraprende quella di allenatore sulla panchina della ."}
{"id": "2387088", "revid": "834", "url": "https://it.wikipedia.org/wiki?curid=2387088", "title": "Flowers (Rolling Stones)", "text": ""}
{"id": "2387089", "revid": "767487", "url": "https://it.wikipedia.org/wiki?curid=2387089", "title": "Don Carlson", "text": ""}
{"id": "2387090", "revid": "834", "url": "https://it.wikipedia.org/wiki?curid=2387090", "title": "Stripped (Rolling Stones)", "text": ""}
{"id": "2387098", "revid": "1305772", "url": "https://it.wikipedia.org/wiki?curid=2387098", "title": "Duke Nukem 64", "text": "Duke Nukem 64 \u00e8 la versione per Nintendo 64 dello sparatutto in prima persona \"Duke Nukem 3D\".\nDifferenze.\nRispetto a \"Duke Nukem 3D\", in questa versione sono presenti nuove armi, ovvero una doppia mitragliatrice; l'\"expander\", un raggio che gonfia i nemici e li fa esplodere; un cannone al plasma; un lanciagranate. I livelli dotati di nuove zone esplorabili, e sono stati aggiunti nuovi easter egg, come riferimenti a \"\" e \"Il silenzio degli innocenti\"; inoltre \u00e8 stata eliminata la suddivisione in episodi del gioco. A causa dei limiti di memoria della cartuccia, sono state rimosse le musiche (a parte quella del menu dei titoli), mentre grazie all'hardware della console Nintendo \u00e8 stato possibile inserire un boss costituito da poligoni."}
{"id": "2387100", "revid": "767487", "url": "https://it.wikipedia.org/wiki?curid=2387100", "title": "Gino Costenaro", "text": "Carriera.\nHa esordito in Serie A con la maglia dell' il 18 ottobre 1931 in -Alessandria (1-1)."}
{"id": "2387101", "revid": "767487", "url": "https://it.wikipedia.org/wiki?curid=2387101", "title": "Tony Jaros", "text": ""}
{"id": "2387102", "revid": "1543377", "url": "https://it.wikipedia.org/wiki?curid=2387102", "title": "Municipalit\u00e0 locale di Swartland", "text": "Swartland \u00e8 una municipalit\u00e0 locale (in inglese Swartland Local Municipality) appartenente alla municipalit\u00e0 distrettuale di West Coast della Provincia del Capo Occidentale in Sudafrica. \nIn base al censimento del 2001 la sua popolazione \u00e8 di 72.116 abitanti.\nLa sede amministrativa e legislativa \u00e8 la citt\u00e0 di Malmesbury e il suo territorio si estende su una superficie di ed \u00e8 suddiviso in 10 circoscrizioni elettorali (\"wards\"). Il suo codice di distretto \u00e8 WC015.\nGeografia fisica.\nConfini.\nLa municipalit\u00e0 locale di Swartland confina a nord e a est con quella di Bergrivier, a est e a sud con quella di Drakenstein (Cape Winelands), a sud con il municipio metropolitano di Citt\u00e0 del Capo e a ovest con l'oceano Atlantico, con il District Management Areas WCDMA01 e con quella di Saldanha Bay."}
{"id": "2387105", "revid": "656701", "url": "https://it.wikipedia.org/wiki?curid=2387105", "title": "164 (numero)", "text": "Centosessantaquattro \u00e8 il numero naturale dopo il 163 e prima del 165."}
{"id": "2387107", "revid": "767487", "url": "https://it.wikipedia.org/wiki?curid=2387107", "title": "Wibs Kautz", "text": ""}
{"id": "2387111", "revid": "729019", "url": "https://it.wikipedia.org/wiki?curid=2387111", "title": "Saurornitholestes", "text": "Saurornitholestes (il cui nome significa \"lucertola ladra di uccelli\") \u00e8 un genere di piccolo dinosauro carnivoro, vissuto nel tardo Cretaceo in Alberta, Montana e Nuovo Messico.\nIl genere comprende due specie: \"S. langstoni\" ritrovato nel 1978 e il pi\u00f9 recente \"S. sullivani\" ritrovato nel 2015. Il \"Saurornitholestes\" faceva parte della famiglia dei dromeosauridae, piccoli carnivori dotati di un artiglio a falce su ogni piede.\nScoperta e descrizione.\nNel 1974, la paleontologa amatoriale Irene Vanderloh, scopr\u00ec i resti scheletrici parziali di un piccolo dinosauro carnivoro, nei pressi di Steveville, in Alberta. Irene mostr\u00f2 i resti al paleontologo John Storer, curatore del Museo Provinciale di Alberta, che incaric\u00f2 il paleontologo Hans-Dieter Sues di analizzare il fossile. Nel 1978, Sues pubblic\u00f2 la descrizione di un nuovo genere di dinosauro carnivoro chiamato \"Saurornitholestes langstoni\". Il nome generico fa riferimento alla famiglia dei Saurornithoididae (oggi accostata a Troodontidae), per la somiglianza del fossile con questo gruppo unito al nome greco \"lestes\" che significa \"ladro\". Il nome specifico, invece, fa riferimento a Wann Langston Jr.\nL'olotipo (RTMP 74.10.5), fu scoperto all'interno di uno strato della \"Dinosaur Park Formation\", formazione nota per aver restituito numerosi fossili risalenti alla fine del Campaniano. L'olotipo \u00e8 composto da uno scheletro molto frammentario costituito da frammenti di cranio, denti, due vertebre, alcune costole, alcune ossa della coda e della mano. Nel corso degli anni sono stati scoperti nuovi resti classificati come paratipi: CMN 12343, 12354 CMN, e UA 5283, tutti composti da resti frammentari.\nNel corso degli anni sono stati ritrovati molti fossili di cui due scheletri pi\u00f9 completi e alcuni pi\u00f9 grandi ma parziali (RTMP 88.121.39 e MOR 660), oltre che decine di ossa e denti isolati, tutti ritrovati nei calcari del \"Dinosaur Provincial Park\", in Alberta; la maggior parte di questi resti sono oggi alloggiati presso il Royal Tyrrell Museum of Paleontology, a Drumheller, in Alberta, in attesa di essere descritti e classificati. La maggior parte dei resti provenienti dall'Alberta e dal Montana sono solitamente attribuiti alla specie \"S. langstoni\", anche se provengono da una variet\u00e0 di formazioni rocciose che indicano un ampio arco di tempo; per esempio, la formazione Oldman (datata a circa 77 milioni di anni fa) e la Formazione Two Medicine (circa 72 milioni di anni fa). Denti simili sono stati ritrovati anche in formazioni pi\u00f9 recenti, datate intorno ai 70-69 milioni di anni fa, anche se non \u00e8 noto se si tratti della specie tipo \"S. langstoni\" o una specie correlata o affine diverso. Grazie alla diversificazione dei numerosi, seppur frammentari, resti di \"Saurornitholestes\" oggi i paleontologi hanno ricostruito l'intero arco vitale dell'animale, pubblicandone le ricerche nella letteratura scientifica.\nLa specie \"S. sullvani\" \u00e8 stata scoperta nei pressi della Formazione Hunter Lavare, nel Nuovo Messico, sulla base di un osso frontale, SMP VP-1270. La differenza principale tra le due specie sono alcune caratteristiche dell'osso frontale assenti nella specie \"S. langstoni\".\nSpecie riassegnate.\nNel 2006, il paleontologo Robert Sullivan descrisse una seconda specie che chiam\u00f2 \"S. robustus\", sulla base dell'olotipo SMP VP-1955, composto da un osso frontale sinistro. Il nome specifico si riferisce allo spessore osseo dell'olotipo, che risulta pi\u00f9 spesso di quello presente nella specie \"S. langstoni\". Questa specie fu scoperta nei pressi della Formazione Willow Wash, nel Nuovo Messico e datata a circa 73 milioni di anni fa. Tuttavia, una successiva analisi filogenetica sui dromaeosauridi afferm\u00f2 che la specie \"S. robustus\" mancava di alcune caratteristiche fondamentali presenti nei dromaeosauridi e tale specie doveva essere classificato come teropode di classificazione incerta. Nel 2004, uno studi pi\u00f9 approfondito assegn\u00f2 il fossile ad un nuovo genere di troodontide.\nAlcuni possibili fossili ancora non descritti sono stati ritrovati nella famosa Formazione Hell Creek Formation, in Montana, Dakota del Nord e Dakota del Sud, datata a circa 66 milioni di anni fa.\nDescrizione.\nIl \"Saurornitholestes\" era un dinosauro relativamente piccolo lungo circa 1,80 metri (6 piedi) ed un peso di circa 10\u00a0kg (30 libbre). A livello delle anche, l'animale era alto circa 0,60 metri (2 piedi), pi\u00f9 o meno l'altezza di un terrier.\nCome tutti i componenti della famiglia dei dromaeosauridae, il \"Saurornitholestes\" possedeva un lungo artiglio ricurvo sul secondo dito di ciascun piede. L'anatomia del \"Saurornitholestes\" era leggermente diversa da quella del resto degli altri dromeosauri; questo animale, infatti, presenta una corporatura pi\u00f9 snella e zampe pi\u00f9 lunghe, molto simile ad altri dromaeosauri come il \"Velociraptor\" e il \"Dromaeosaurus\". Altra caratteristica che lo avvicinava al pi\u00f9 ben noto \"Velociraptor\" sono i denti, che si presentano molto curvi e aguzzi soprattutto nella parte anteriore delle mascelle. Nonostante sia spesso accostato al genere \"Velociraptor\", i rapporti tassonomici tra i due animali sono poco conosciuti. \u00c8 inoltre probabile che come tutti i dromaeosauridi anche il \"Saurornitholestes\" possedesse uno strato di piume o protopiume, come i moderni uccelli.\nClassificazione.\nNel 1978, il paleontologo Sues assegn\u00f2 il genere \"Saurornitholestes\" alla famiglia dei dromaeosauridae. Studi pi\u00f9 approfonditi rivelarono particolari somiglianze con la sottofamiglia dei velociraptorinae, ma un ulteriore studio nel 2009 condotto dal paleontologo Philip J. Currie, sugger\u00ec un'ulteriore divisione creando cos\u00ec la sottofamiglia dei Saurornitholestinae.\nIl seguente cladogramma segue le ricerche di Longrich e Currie, 2009.\nPaleobiologia.\nHabitat.\nAll'epoca del \"Saurornitholestes\" l'Alberta, aveva un habitat molto simile a quello delle attuali pianure del Middle West, costituite in prevalenza da pianure alluvionali.\nDai numerosi reperti fossili si evince che il \"Saurornitholestes\" era uno dei carnivori di piccola taglia pi\u00f9 diffusi nel suo ambiente, tanto che ritrovamenti delle sue ossa sono molto pi\u00f9 comuni di quelle del suo contemporaneo \"Dromaeosaurus\". Si sa molto poco sulle abitudini alimentari di questo piccolo carnivoro ma si presume cacciasse piccole prede come piccoli mammiferi e lucertole, non \u00e8 inoltre da escludere che potesse attaccare anche animali pi\u00f9 grandi di lui. Un ritrovamento eccezionale ha rivelato un dente di \"Saurornitholestes\" nelle ossa di un'ala di un grosso pterosauro, probabilmente un giovane \"Quetzalcoatlus\". Visto che uno pterosauro della mole di un azhdarchidae \u00e8 troppo grosso per essere predato da uno di questi animali i paleontologi come Currie e Jacobsen pensano che si tratti di semplice necrofagia.\nSecondo una reinterpretazione da parte del paleontologo Jasinski, autore della scoperta della specie \"S. sullivani\", questa specie sarebbe stata capace di attaccare ed uccidere (in branco) anche animali di grossa taglia come giovani hadrosauri. Tale ipotesi \u00e8 stata avanzata osservata notando uno sviluppatissimo sistema olfattivo.\nSegni di morsi di tirannosauride.\nNel 2001, il paleontologo . La mandibola misura circa 12 centimetri di lunghezza e conserva ben quindici segni lasciati da dei denti. Inoltre sul lato interno \"linguale\" del dentario erano presenti altri tre segni di denti. Due dei tre segni sono serie di scanalature fatte dalla dentellatura dei denti del creatore. \nLa forma delle dentellature conservate sono troppo diverse da quelle dei \"Saurornitholestes\", pertanto si esclude che i segni siano stati lasciati da un altro \"Saurornitholestes\" in una lotta intraspecifica. Anche se la forma sia corretta per un \"Dromaeosaurus\" per via della dentellatura dei denti, i segni conservati sono troppo grossi per essere stati inferti da un animale del genere. \nFratture da stress.\nNel 2001, Bruce Rothschild e colleghi hanno pubblicato uno studio in cui esaminavano le prove per fratture da stress e avulsioni dei tendine nei dinosauri teropodi e le loro implicazioni nel loro comportamento. Essi hanno scoperto che solo due delle 82 ossa dei piedi di \"Saurornitholestes\" presentano fratture da stress. "}
{"id": "2387116", "revid": "767487", "url": "https://it.wikipedia.org/wiki?curid=2387116", "title": "Chet Carlisle", "text": ""}
{"id": "2387118", "revid": "400518", "url": "https://it.wikipedia.org/wiki?curid=2387118", "title": "Corpo emorragico", "text": " \nPer corpo emorragico si intende un follicolo appena scoppiato e pieno di sangue coagulato durante il ciclo ovarico.\nFisiologia.\nDurante la fase luteinica del ciclo ovarico i follicoli esplodono, i macrofagi puliranno il follicolo delle tracce di sangue. In seguito le cellule della teca granulosa occuperanno quello spazio, si tratta dunque di una formazione temporanea."}
{"id": "2387119", "revid": "767487", "url": "https://it.wikipedia.org/wiki?curid=2387119", "title": "Giovanni Alberti (calciatore)", "text": "Carriera.\nAla destra, giunge in Italia nel 1936, proveniente dalla formazione uruguaiana del Bella Vista, per militare nel . In Sicilia Alberti disputa due campionati di Serie B, di cui il primo da titolare.\nDopo 12 reti in 30 presenze con la maglia dei siciliani, nel 1938 passa al , sempre in Serie B. Con la maglia neroverde \u00e8 protagonista delle migliori stagioni della formazione lagunare, che centra nella stagione 1938-1939 la prima promozione in massima serie, e, grazie a giocatori quali Valentino Mazzola ed Ezio Loik, ottiene il successo in Coppa Italia 1940-1941 (unico trofeo vinto nella storia dai veneziani) e il terzo posto finale nella stagione 1941-1942, a 4 punti dalla campione d'Italia. Alberti \u00e8 per 5 stagioni titolare nel ruolo di ala destra e contribuisce ai successi con 43 reti in campionato, e una rete nella prima finale di Coppa Italia contro la .\nDopo l'interruzione bellica riprende l'attivit\u00e0 col Venezia, disputando l'anomalo campionato 1945-1946, mentre nella stagione successiva scende in campo in una sola occasione.\nIn carriera ha collezionato complessivamente 101 presenze e 35 reti in Serie A a girone unico e 63 presenze e 20 reti in Serie B."}
{"id": "2387121", "revid": "1543377", "url": "https://it.wikipedia.org/wiki?curid=2387121", "title": "Willian", "text": "Caratteristiche tecniche.\nWillian gioca come ala, ma pu\u00f2 essere adattato anche come trequartista. \u00e8 dotato di velocit\u00e0, accelerazione oltre che di un'ottima tecnica che gli consente di effettuare finte, dribbling o giocate come l'elastico che lo rendono imprevedibile mettendo in difficolt\u00e0 i difensori avversari. \u00c8 anche un buon battitore di calci d'angolo e punizioni, oltre a disporre di una visione di gioco che gli consente di effettuare assist per i compagni.\nCarriera.\nClub.\nCorinthians.\nA partire dal 2007 entra a far parte del Corinthians, allora allenato da Nelsinho Baptista, dove eredita la maglia numero 10 da M\u00e1rcio Amoroso. Il 2 agosto 2007 mette a segno la sua prima doppietta in campionato contro l'Atl\u00e9tico-PR.\nShakhtar Donetsk.\nIl 23 agosto 2007 viene acquistato dagli ucraini dello Shakhtar Donetsk per circa 15 milioni di euro e firmando un contratto quinquennale. Ben presto si ritaglia un ruolo da titolare nella squadra ucraina, con la quale vince campionato e coppa. L'8 marzo 2011 segna il suo primo gol nelle competizioni europee a una squadra italiana in Shakhtar-Roma valida per la qualificazione ai quarti di finale di Champions League.\nIl 7 novembre 2012 arriva la sua prima doppietta in Champions League nella sconfitta per 2-3 allo Stamford Bridge contro il Chelsea.\nChiude la sua esperienza in Ucraina dopo 6 anni, avendo collezionato 221 presenze e 37 reti in tutte le competizioni, e avendo vinto 11 titoli (tra cui la Coppa UEFA nella stagione 2008-2009).\nAn\u017ei.\nIl 1\u00ba febbraio 2013 viene venduto all'An\u017ei, societ\u00e0 russa militante nella Prem'er-Liga, per circa 35 milioni di euro. Sceglie il numero 10 ma, per alcune restrizioni imposte dalla UEFA, deve ripiegare sull'88. Segna il suo unico gol con l'An\u017ei il 14 aprile 2013, nella partita vinta per 3-0 contro il Volga Nizhy Novgrod.\nChelsea.\nIl 25 agosto 2013, quando sembrava prossimo il passaggio al Tottenham, il Chelsea annuncia di aver trovato un accordo con l'An\u017ei per il trasferimento di Willian. Il 18 settembre seguente fa il suo debutto in Champions League, nella partita persa per 1-2 contro il a Stamford Bridge. Al suo debutto in Premier League il 6 ottobre 2013 realizza il primo gol in maglia \"Blues\", nella sfida vinta 3-1 contro il Norwich City. Segna il suo secondo gol in Premier League nel 3-0 contro il Southampton il 1\u00ba gennaio 2014. Il 27 aprile 2014 segna in occasione della partita vinta 2-0 in casa del Liverpool.\nInaugura la stagione successiva andando a segno il 27 settembre 2014 nel 3-0 contro l'Aston Villa. Nel corso della stagione \u00e8 decisivo in semifinale di Football League Cup con un assist da punizione per Branislav Ivanovi\u0107 contro il Liverpool durante i tempi supplementari. Al termine dell'annata vince la Premier League e la Football League, i suoi primi trofei con i \"Blues\".\nNel corso delle stagioni successive riesce sempre a ritagliarsi un ruolo importante all'interno della squadra, nonostante i diversi allenatori succedutisi alla guida del Chelsea. Nell'annata 2016-2017 vince la sua seconda Premier League, mentre nei due anni successivi conquista una FA Cup (2017-2018) e una Europa League (2018-2019).\nAl termine della stagione 2019-2020 comunica di voler lasciare il Chelsea, decidendo di non rinnovare il proprio contratto con il club londinese. Lascia i \"Blues\" dopo 7 anni in cui ha collezionato 339 presenze e 63 reti tra tutte le competizioni.\nArsenal.\nIl 14 agosto 2020 si trasferisce all'Arsenal, con cui firma un contratto triennale.\nFa il suo esordio il 12 settembre nel derby londinese contro il Fulham, servendo anche 2 assist. Realizza il suo primo gol contro il West Bromwich Albion Football Club, segnando su punizione.\nCorinthias.\nIl 30 agosto 2021 rescinde il proprio contratto con i \"gunners\" e torna in Brasile nel Corinthias.\nNazionale.\nHa partecipato al Mondiale Under-20\u00a02007 in Canada e ha esordito con la squadra Under-20 il 7 gennaio 2007 contro il Cile (partita poi vinta dai verdeoro). Il 10 novembre 2011 fa il suo debutto con la nazionale maggiore nell'amichevole vinta per 2 a 0 contro il Gabon. Il 16 novembre 2013 torna in nazionale a distanza di due anni segnando in amichevole il suo primo goal contro l'Honduras.Ha inoltre partecipato al svoltosi in Brasile con la nazionale dei verdeoro classificatasi al 4\u00ba posto dopo aver perso la finale 3\u00ba-4\u00ba posto nel 3-0 contro la Nazionale di calcio dei Paesi Bassi.\nViene convocato per la Copa Am\u00e9rica Centenario negli Stati Uniti e per il in Russia.\nNel 2019 rimpiazza l'infortunato Neymar in occasione della Copa Am\u00e9rica 2019, poi vinta dalla selezione verdeoro.\nStatistiche.\nPresenze e reti nei club.\n\"Statistiche aggiornate al 9 maggio 2021.\""}
{"id": "2387122", "revid": "767487", "url": "https://it.wikipedia.org/wiki?curid=2387122", "title": "Orchestra Maniscalchi", "text": "L'Orchestra Maniscalchi \u00e8 un gruppo musicale vocale e strumentale prodotto da Giorgio Bozzo.\nIl gruppo.\nIl gruppo \u00e8 diretto dal maestro Christian Schmitz (in arte Chicco Maniscalchi), che dall'ottobre 2007 alterna alla propria attivit\u00e0 concertistica, l'accompagnamento in tourn\u00e9e il trio vocale \"en travesti\" delle sorelle Marinetti. Cantante solista dell'ensemble \u00e8 Gianluca De Martini, genovese, il cui timbro di voce ricorda quello di cantanti swing come Natalino Otto ed Ernesto Bonino. Per il suo peculiare repertorio \u00e8 stata paragonata all Palast Orcheser di Max Raabe.\nNel 2009 l'Orchestra ha messo a punto uno spettacolo musicale basato sul primo CD pubblicato a dicembre 2008 su etichetta P-NUTS dal titolo d'ispirazione futurista, \"Blem Blem, Fiu Fiu, Dum Dum!\", composto selezionando un programma di musiche e canzoni del repertorio degli anni venti, trenta e quaranta, di autori e arrangiatori italiani.\nA dicembre 2009, in coincidenza della tourn\u00e9e invernale con il progetto di sapore natalizio \"Note di Natale\" compiuta insieme alle Sorelle Marinetti, \u00e8 stato pubblicato il loro secondo album, intitolato \"Diamoci del tu...\".\nRepertorio.\nIl repertorio dell'Orchestra Maniscalchi si rif\u00e0 a quello degli artisti e dei compositori italiani d'anteguerra influenzati dal jazz di matrice statunitense: musicisti come Pippo Barzizza, Gorni Kramer, Piero Rizza arrangiavano brani per quella che all'epoca si chiamava \"orchestrina\", cio\u00e8 una \"big band\" che, accanto a sax, ottoni e ritmi, vedeva la presenza di violini e fisarmonica. Il risultato \u00e8 un repertorio che \u00e8 una vera miniera di inventiva in termini di sonorit\u00e0 ed ironia. La particolarit\u00e0 del progetto dell'Orchestra Maniscalchi sta nel recupero del \"sound\" d'epoca, attraverso un paziente lavoro di ricerca degli arrangiamenti originali e lo studio dello stile interpretativo di quegli anni.\nGli spettacoli dell'Orchestra Maniscalchi si presentano come un viaggio musicale negli anni che videro la grande stagione degli interpreti, degli arrangiatori, dei compositori e delle orchestre dell'Eiar, su note di eleganza e spensieratezza, tra brani musicali e aneddoti sul costume e il colore dell'Italia prebellica.\nDurante gli show il pianista Christian Schmitz viene talvolta chiamato dai musicisti e dal cantante con l'appellativo di Maestro Chicco Maniscalchi. Il motto scherzoso allude all'uso, in voga durante l'era fascista, di italianizzare i nomi dei musicisti stranieri (specie se di colore). In quegli anni, infatti, Louis Armstrong e Benny Goodman erano rispettivamente, per il pubblico italiano, Luigi Fortebraccio e Beniamino Bonomo.\nNelle produzioni discografiche \"Blem Blem, Fiu Fiu, Dum Dum!\" e \"Diamoci del tu...\" si ritrovano brani di natura eterogenea: si va dal passo fortemente ritmato e irresistibilmente \"swing\" di \"Serenata in ritmo\", al languido tango di \"Quando verr\u00e0 quel d\u00ec\". Brani pi\u00f9 squisitamente italiani avvicinano il clima delle \"dance hall\" americane al sapore rustico dei balli di paese, come ne \"La Sirena del laghetto\". Un posto d'onore tocca a motivi divenuti standard come la disneyana \"Tulilem-blem-blu\" e \"Topolino al Mercato\" (in cui cantano anche le Marinetti) e \"Maramao perch\u00e9 sei morto\" e \"Il pinguino innamorato\". Accanto a pezzi strumentali si ritrovano brani vocali quali \"Addio canzoni americane\", scritto da Rodolfo De Angelis, autore, attore, poeta fra le pi\u00f9 bizzarre e interessanti figure artistiche degli anni trenta."}
{"id": "2387124", "revid": "1305772", "url": "https://it.wikipedia.org/wiki?curid=2387124", "title": "Ingagna", "text": "L'Ingagna \u00e8 un torrente del Piemonte che interessa la Provincia di Biella, tributario del Torrente Elvo.\nCorso del torrente.\nNasce attorno a quota 1100\u00a0m in comune di Donato sugli ultimi contrafforti meridionali della Colma di Mombarone.\nIl suo corso \u00e8 orientato in senso ovest-est e scava una valle pressappoco parallela a quella del vicino Torrente Viona ed alla Serra di Ivrea.\nSegna per un buon tratto il confine tra Netro e i comuni prima di Donato e poi di Mongrando. Giunto a toccare il comune di Graglia viene sbarrato da una diga che forma un invaso lungo pi\u00f9 di 2\u00a0km.\nDopo la diga il torrente piega leggermente verso sud e, attraversato l'abitato di Mongrando, riceve da destra la confluenza del suo maggiore affluente, il Torrente Viona.\nUscito ormai nella pianura biellese va infine a confluire circa un km pi\u00f9 a valle nell'Elvo, a 300 metri di quota.\nA differenza di quanto riportato nei documenti della Regione Piemonte una fonte autorevole quale il SIBAPO (Sistema informativo dell'Autorit\u00e0 di Bacino del Fiume Po) considera l'Ingagna come un affluente della Viona, attribuendo quindi a quest'ultimo la lunghezza dell'intera asta fluviale tra le sorgenti del Viona e la confluenza nell'Elvo.\nPrincipali affluenti.\nA parte il Torrente Viona gli affluenti di una certa importanza sono tutti in sinistra idrografica, in quanto sulla destra del corso d'acqua il bacino \u00e8 molto limitato dalla vicinanza con la Viona stessa, che scorre parallela all'Ingagna ad una distanza che a volte scende sotto il km. Andando da monte verso valle si possono ricordare:\nUtilizzi.\nIl bacino dell'Ingagna \u00e8 stato realizzato per un prevalente uso irriguo al quale si affianca per\u00f2 anche un utilizzo idropotabile. Pu\u00f2 contenere fino a 8 milioni di metri cubi di acqua ed \u00e8 gestito dal Consorzio di Bonifica della Baraggia (Ovest Sesia).\nCollegamenti esterni.\nCartografia escursionistica on-line della Provincia di Biella"}
{"id": "2387126", "revid": "196390", "url": "https://it.wikipedia.org/wiki?curid=2387126", "title": "Rewind (Rolling Stones)", "text": ""}
{"id": "2387131", "revid": "1851848", "url": "https://it.wikipedia.org/wiki?curid=2387131", "title": "V\u00edctor Tortora", "text": "Carriera.\nHa esordito in Serie A con la maglia del il 17 settembre 1939 in Liguria-Venezia (0-0)."}
{"id": "2387134", "revid": "336009", "url": "https://it.wikipedia.org/wiki?curid=2387134", "title": "Lancia Lybra Protecta", "text": ""}
{"id": "2387136", "revid": "22475", "url": "https://it.wikipedia.org/wiki?curid=2387136", "title": "Efraasia minor", "text": "Efraasia minor era un dinosauro anchisauride, vissuto in Europa (Germania) nel Triassico superiore, che poteva raggiungere una lunghezza di 2,4 m. \u00c8 l'unico appartenente del genere \"Efraasia\".\nIl nome di questo animale deriva da quello di E. Fraas che lo scopr\u00ec nel 1908. Un po' pi\u00f9 grosso dei prosauropodi affini, \"Efraasia\" presenta le caratteristiche strutturali di tutto il gruppo. Le mani erano strumenti multiuso: le dita potevano strappare piccole piante o ciuffi di foglie, soprattutto per la presenza del primo dito mobile. L'articolazione del polso era ben sviluppata e il palmo della mano poteva essere appoggiato al suolo e consentire all'animale di camminare a quattro zampe. \"Efraasia\" presentava per\u00f2 una caratteristica primitiva: soltanto due vertebre sacrali collegavano il bacino alla colonna vertebrale e ci\u00f2 rendeva piuttosto deboli le regioni posteriori (in tutti gli altri saurischi infatti le vertebre sacrali sono almeno 3)."}
{"id": "2387139", "revid": "834", "url": "https://it.wikipedia.org/wiki?curid=2387139", "title": "Milestones (Rolling Stones)", "text": ""}
{"id": "2387142", "revid": "1821847", "url": "https://it.wikipedia.org/wiki?curid=2387142", "title": "Battaglia di Calliano (1796)", "text": "La battaglia di Calliano fu combattuta il 6 e il 7 novembre 1796, nel contesto della campagna d'Italia di Napoleone Bonaparte. La battaglia si concluse con la sconfitta dei francesi, che furono costretti ad una momentanea ritirata. Fu uno dei pochi successi ottenuti dalle truppe imperiali contro le truppe napoleoniche.\nContesto storico: la campagna d'Italia e l'assedio di Mantova.\nNel maggio del 1796 era in corso la campagna d'Italia al comando del giovane Napoleone Bonaparte, che aveva ormai assunto il controllo militare il nord Italia (ad eccezione del Friuli): solo la fortezza di Mantova continuava a resistere e rappresentava l'ultimo baluardo del Sacro Romano Impero contro il dilagare dell'esercito rivoluzionario francese.\nTemendo di esser cacciato fuori dall'Italia, l'Impero invi\u00f2 rinforzi in Trentino al comando del feldmaresciallo Dagobert von Wurmser, per sferrare un'offensiva contro l'Armata d'Italia e rompere l'assedio alla fortezza di Mantova. Tuttavia nei mesi di luglio ed agosto le sue forze furono ripetutamente sconfitte: von Wusmer riusc\u00ec a stento a raggiungere Mantova, dove fin\u00ec a sua volta assediato; in francesi inoltre avanzarono verso nord occupando la maggior parte del Principato Vescovile di Trento. Una divisione francese al comando del Generale Claude de Vaubois fu quindi lasciata a Lavis, allo sbocco della Val di Cembra, per proteggere il nord Italia da eventuali attacchi asburgici.\nLa spedizione di von Berberek.\nIl 2 ottobre 1796, fu effettivamente deciso di inviare nuove truppe in Italia al comando del feldmaresciallo Joseph Alvinczy von Berberek. Il grosso delle forze imperiali rimase al comando di von Berberek e si diresse verso Bassano: nello stesso tempo una colonna secondaria fu posta al comando del generale Paul Davidovich, forte di 18.000 effettivi (compresi svariati \"Sch\u00fctzen\"), con l'ordine di puntare su Trento, per poi riunirsi col grosso delle forze a Verona. Le colonne riunite dovevano poi proseguire per Mantova per rompere l'assedio.\nBonaparte aveva notevolmente sottostimato le forze da mettere in campo. Per opporsi alla minaccia da settentrione, aveva infatti schierato una divisione di soli 10.500 soldati, al comando del generale di divisione de Vaubois, che si dovettero scontrare con gli oltre 19.000 di Davidovich.\nL'inizio dell'offensiva di Davidovich port\u00f2 ad una a una serie di scontri a partire dal 27 ottobre. Il 2 novembre i francesi attaccarono gli austriaci nella battaglia di Cembra., riuscendo a infliggere 1.100 morti ai loro nemici al costo di soli 650 francesi, ma nonostante questo decise di arretrare verso sud, bench\u00e9 Davidovich decidesse di avanzare solo il giorno dopo. Ritirasi prima verso Trento, e quindi verso Calliano, la divisione di Vaubois perdette in 5 giorni 4400 e 6 cannoni, mentre gli austriaci persero 2000 uomini, tra morti e feriti gravi, e 1500 prigionieri.\nLa battaglia.\nIl 6 Novembre de Vaubois respinse gli attacchi di Davidovich dalla sua posizione a Calliano, causandogli la perdita di 753 uomini. La stessa notte il generale francese dispieg\u00f2 svariate unit\u00e0 per proteggere le posizioni chiave della zona, indebolendo la posizione principale. All'alba gli austriaci lanciarono un nuovo attacco che fu per\u00f2 respinto per tutta la giornata, con Calliano che cambi\u00f2 di mano svariate volte. Alcuni confinari croati si fecero a un certo punto strada fino alle retrovie francesi, cosa che provoc\u00f2 il panico fra i francesi che cominciarono a ritirarsi a partire dalle 4 del pomeriggio.\nIl secondo giorno di combattimenti a Calliano cost\u00f2 a Davidovich ulteriori 1.523 caduti, per un totale di 3.567 per l'intera campagna. Queste perdite elevate impedirono agli austriaci di inseguire efficacemente i francesi in fuga.\nDa parte sua De Vaubois sub\u00ec 4.400 perdite fra Cembra e Calliano.\nConseguenze.\nLe truppe del Sacro Romano Impero entrarono a Trento il 5 novembre 1796. Con la conquista di Castel Pietra, tra il 6 ed il 7 novembre, i francesi furono momentaneamente ricacciati fuori dal Trentino.\nDe Vabois costitu\u00ec una linea di difesa tra Rivoli Veronese ed il lago di Garda, che gli austriaci non riuscirono per\u00f2 ad infrangere, fallendo cos\u00ec il loro obbiettivo strategico, che era quello di ricongiungersi con le truppe di von Berberek a Verona.\nLa mancata avanzata favor\u00ec l'esercito di Bonaparte che, il 14 e il 15 novembre, sconfisse il grosso delle truppe imperiali nella battaglia del ponte di Arcole, che segn\u00f2 la fine di ogni tentativo di rompere l'assedio di Mantova.\nEpilogo.\nLe forze di von Berberek furono quindi annientate nella battaglia di Rivoli (14/15 gennaio 1797): la caduta di Mantova segu\u00ec poco tempo dopo, il 2 febbraio.\nOrmai padrone dell'Italia, nel marzo 1797, Napoleone Bonaparte lanci\u00f2 una nuova offensiva che port\u00f2 la guerra direttamente in Austria. In tale contesto una divisione francese al comando del generale Jean-Baptiste Bernadotte entr\u00f2 prima nel Principato Vescovile di Trento, e quindi nella Contea del Tirolo, facendosi strada attraverso la val Pusteria, fino a Leoboen, invano contrastata dalle truppe asburgiche al comando di von Kerpen e dagli \"Sch\u00fctzen\".\nIl Sacro Romano Impero fu costretto alla resa, ratificata nell'Armistizio di Leoben."}
{"id": "2387147", "revid": "486946", "url": "https://it.wikipedia.org/wiki?curid=2387147", "title": "Carvelli (clan)", "text": ""}
{"id": "2387148", "revid": "283141", "url": "https://it.wikipedia.org/wiki?curid=2387148", "title": "WCCC", "text": ""}
{"id": "2387151", "revid": "283141", "url": "https://it.wikipedia.org/wiki?curid=2387151", "title": "World Computer Chess Championship", "text": ""}
{"id": "2387157", "revid": "196390", "url": "https://it.wikipedia.org/wiki?curid=2387157", "title": "Rewind (The Rolling Stones)", "text": ""}
{"id": "2387159", "revid": "287204", "url": "https://it.wikipedia.org/wiki?curid=2387159", "title": "Angie (brano musicale)", "text": ""}
{"id": "2387162", "revid": "118823375", "url": "https://it.wikipedia.org/wiki?curid=2387162", "title": "Angie", "text": ""}
{"id": "2387167", "revid": "729019", "url": "https://it.wikipedia.org/wiki?curid=2387167", "title": "Teca follicolare", "text": "La teca follicolare \u00e8 un tipo di membrana connettivale che compone uno strato dei follicoli ovarici. Appare quando i follicoli diventano follicoli secondari.\nStruttura.\nTale membrana circonda il follicolo ovarico, si divide in teca interna ed esterna. Le cellule della teca sono un gruppo di cellule endocrine dell'ovaio costituite da tessuto connettivo che circonda il follicolo. Questi ruoli comprendono la sintesi degli androgeni , fornendo la trasduzione del segnale tra le cellule della granulosa e gli ovociti durante lo sviluppo mediante l'istituzione di un sistema vascolare, fornendo sostanze nutritive e fornendo struttura e supporto al follicolo man mano che matura.\nFunzioni.\nLa teca follicolare ha diverse funzioni durante la follicologenesi. Questi ruoli comprendono la sintesi degli androgeni, favorendo la trasduzione del segnale tra le cellule granulose e gli ovociti durante lo sviluppo, mediante l'istituzione di un sistema vascolare, fornendo sostanze nutritive e supporto al follicolo man mano che matura. Produce nel sesso femminile circa il 50% il testosterone. Le cellule della teca sono responsabili della produzione di androstenedione e indirettamente della produzione di 17\u03b2 estradiolo, anche chiamato E2, fornendo alle cellule della granulosa androstenedione che con l'aiuto dell'enzima aromatasi pu\u00f2 essere usato come substrato per questo tipo di estradiolo. La teca follicolare e le cellule granulose aiutano a formare il corpo luteo.\nPatologia.\nSono la causa principale dell'infertilit\u00e0 endocrina, dovute alla sua iperattivit\u00e0 o ipoattivit\u00e0. L'iperattivit\u00e0 causa iperandrogenismo mentre l'ipoattivit\u00e0 porta alla mancanza di estrogeni. I tumori delle cellule granulose, sono rari (meno del 5% dei tumori ovarici), e coinvolgono sia le cellule granulose che le cellule della teca."}
{"id": "2387168", "revid": "1573940", "url": "https://it.wikipedia.org/wiki?curid=2387168", "title": "Palazzo Agostino De Franchi", "text": "Il palazzo Agostino De Franchi, o di Paolo Giustiniani, \u00e8 un edificio sito in piazza della Posta Vecchia al civico 3 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nSull'incerta vicenda lottizzativa dell'isolato esiste un'ipotesi recente che la genealogia proprietaria sembrerebbe confermare, in attesa di un rilievo totale con cui ripartire il palazzo in esame da quello (adiacente) di Agostino De Franchi (Vico Vignoso).\nEdificato nel 1565 su progetto di Bernardino Cantone, e forse con la collaborazione di Giovan Battista Castello, le fonti attestano che a partire dal 1588 il palazzo, con porta sulla piazza, appartenne a Stefano Giustiniani quondam Paolo, cio\u00e8 alla famiglia che lo terr\u00e0 fino al 1744, al tempo dell'accorpamento con il palazzo contiguo e delle prime sopraelevazioni. In seguito passer\u00e0 agli Imperiale Lercari e per eredit\u00e0 a Cristoforo Lercari nel 1798.\nL'edificio attuale si presenta con un solo corpo, a bucature esterne uniformi all'esterno di totale corrispondenza con l'isolato intero. Nel salone del primo piano nobile vi sono affreschi (molto trascurati) di Luca Cambiaso con \"Storie di Enea e Didone\".\nNel palazzo ha la sua sede la storica associazione culturale genovese \"A Compagna\"."}
{"id": "2387170", "revid": "55935", "url": "https://it.wikipedia.org/wiki?curid=2387170", "title": "Immanuel Bekker", "text": ""}
{"id": "2387173", "revid": "1924342", "url": "https://it.wikipedia.org/wiki?curid=2387173", "title": "Bilingual", "text": "Bilingual \u00e8 il sesto album in studio del gruppo musicale britannico Pet Shop Boys, pubblicato il 2 settembre 1996 in Europa dalla Parlophone e il giorno successivo negli Stati Uniti d'America dalla Atlantic Records.\nCon oltre un milione e mezzo di copie vendute, l'album ottenne un buon successo, piazzandosi alla posizione numero 4 nel Regno Unito: questo grazie al fatto che dei quattro singoli estratti, tre di essi (\"Before\", \"Se a vida \u00e8 (That's the Way Life Is)\" e \"A Red Letter Day\") entrarono nella Top10 inglese (\"Before\" si piazz\u00f2 al primo posto nella classifica dance degli Stati Uniti). L'altro singolo, \"Single-Bilingual\", invece entr\u00f2 solo nella Top20.\nIl disco.\nDopo la pubblicazione del loro album del 1993 \"Very\", i Pet Shop Boys intrapresero un tour in Sud America l'anno successivo; entrambi furono influenzati dai ritmi e dal sound dell'America Latina. Questi ritmi latineggianti sono fortemente presenti nell'album, album che in tre delle sue canzoni contiene versi sia in inglese che in spagnolo e portoghese.\nLa scelta di pubblicare un album dai ritmi latini fu molto rischiosa in quanto in quel periodo era di gran moda il fenomeno del britpop e, nonostante le perplessit\u00e0 della loro casa discografica, il duo decise di pubblicare \"Bilingual\". \"Fra le tante ragioni per cui decidemmo di fare un album come questo\" dichiar\u00f2 Neil Tennant \"una fu la nostra reazione al Britpop. Siamo un gruppo europeo ma siamo anche un gruppo internazionale e ci\u00f2 ci piace\".\nLa scelta dei Pet Shop Boys si rivel\u00f2 essere di gran lunga in anticipo sui tempi, in quanto diverso tempo dopo la pubblicazione di \"Bilingual\" scoppi\u00f2 letteralmente il fenomeno della musica latina.\nNonostante il notevole anticipo sui tempi, globalmente l'album vendette pi\u00f9 di un milione e mezzo di copie e, come gi\u00e0 detto, raccolse un buon successo.\nIl singolo \"Se a vida \u00e9 (That's the Way Life Is)\" si piazz\u00f2 nella posizione numero 8 nella classifica inglese e divent\u00f2 subito il \"tormentone estivo\" del Regno Unito, forte anche di una pesante riproduzione radiofonica. Il brano rimase in classifica fino ad estate inoltrata, uscendo dalla prestigiosa Top40 solo a novembre. Numerosi remix in chiave dance vennero realizzati, i quali contribuirono a rendere il brano una delle pi\u00f9 grandi hit della seconda met\u00e0 degli anni 90.\nPromozione negli Stati Uniti d'America.\nLa promozione di \"Bilingual\" negli Stati Uniti d'America fu abbastanza particolare rispetto alla promozione mondiale dell'album: fu infatti la prima volta che i Pet Shop Boys pubblicarono un loro album prima negli Stati Uniti anzich\u00e9 nel Regno Unito. Ci\u00f2 fu dovuto ad una vicenda dell'anno precedente dove il contratto negli Stati Uniti dei Pet Shop Boys pass\u00f2 dalla EMI alla Atlantic Records.\nAltra particolarit\u00e0 fu che negli Stati Uniti i singoli estratti furono tre, di cui gli ultimi due furono due doppi lati A: \"Before\", \"Se a vida \u00e8 (That's the Way Life Is)\"/\"To Step Aside\" e \"Somewhere\"/\"A Red Letter Day\". Contrariamente a quanto pubblicato in tutto il mondo, \"To Step Aside\" fu estratta come singolo. Per altro lato, \"Single-Bilingual\" fu pubblicato come singolo in tutto il mondo eccetto negli Stati Uniti.\nEdizioni speciali.\nForte del successo raccolto e per la promozione del nuovo singolo \"Somewhere\", i Pet Shop Boys pubblicarono il 7 luglio 1997 una edizione speciale di Bilingual, intitolata appunto \"Bilingual Special Edition\". Questa versione entr\u00f2 in classifica alla posizione numero 32.\nNel mese di giugno 2001 \"Bilingual\" venne ristampato in edizione speciale a due dischi: il primo disco \u00e8 l'album stesso, il secondo disco contiene materiale extra registrato negli anni 1995-1997. La ristampa di \"Bilingual\" entr\u00f2 in classifica alla posizione 164.\nSuccesso commerciale.\nNella sua prima settimana di pubblicazione \"Bilingual\" vendette 23,732 copie facendolo debuttare in 4\u00aa posizione in classifica.\nCon oltre un milione e mezzo di copie vendute globalmente, \"Bilingual\" fu un buon successo commerciale e ottenne il disco d'oro superando le 100.000 copie vendute in madrepatria.\nExtra.\nIn quel periodo, parallelamente al successo dell'album, Neil Tennant fu special guest in un concerto della band inglese Suede, duettando in due brani. Sempre nel 1996 i Pet Shop Boys collaborarono con David Bowie nel brano \"Hallo Spaceboy\", che si posizion\u00f2 in posizione 12 nella classifica.\nVerso fine anno, la canzone dell'album \"Up Against It\" divenne una grande hit in Svezia e qualche altra nazione, ma non venne mai pubblicato come singolo.\nNel 1997 l'album ottenne una nomination ai Grammy Awards per il singolo \"To Step Aside\", uscito solo negli Stati Uniti d'America. Il brano ottenne un successo clamoroso, tanto che nella classifica dance statunitense (la Hot Dance Club Play) trionf\u00f2 al primo posto.\nIn un'intervista del 2001 Tennant dichiar\u00f2: \"A volte penso che quest'album sia stato coperto da una nube: se lo si ascolta semplicemente, senza pregiudizi, \"Bilingual\" \u00e8 un ottimo album. Contiene alcune delle nostre produzioni migliori. Purtroppo tutti si scordano che quando \"Bilingual\" usc\u00ec fu acclamato dai critici, ricevendo fantastiche recensioni. Ci\u00f2 anche in virt\u00f9 dei due precedenti singoli da Top10\".\nSempre nella stessa intervista Lowe ricorda il periodo: \"Penso che forse abbiamo scelto i singoli sbagliati, come sempre del resto. Sia io che Neil siamo d'accordo sul fatto che l'album dura troppo, che avremmo dovuto modificare l'ordine delle tracce: non senti forti melodie prima della quinta canzone. Forse avremmo dovuto commercializzare l'ordine delle tracce, partendo subito con \"Se a vida \u00e9\" e \"Before\"\"."}
{"id": "2387175", "revid": "2056951", "url": "https://it.wikipedia.org/wiki?curid=2387175", "title": "James Bourne", "text": "\u00c8 principalmente conosciuto per essere il co-fondatore e principale compositore dei brani, nonch\u00e9 cantante, chitarrista e pianista del gruppo pop rock britannico Busted, dei quali fa parte insieme al bassista Matt Willis ed al chitarrista Charlie Simpson. Uno dei maggiori successi scritti da Bourne per i Busted \u00e8 il brano \"Year 3000\", reso popolare anche grazie ad una cover da parte del gruppo statunitense Jonas Brothers.\nTra il 2005 ed il 2007 fu anche cantante e chitarrista del gruppo pop punk Son of Dork, da lui fondato, ed in seguito pubblic\u00f2 musica elettronica come solista, sotto il nome del suo alter ego, Future Boy. Tra il 2013 ed il 2015 fu anche un componente del supergruppo McBusted, insieme a Matt Willis ed alla band britannica McFly.\nCome compositore, \u00e8 conosciuto per numerosi musical, tra i quali il candidato agli Olivier Awards \"Loserville\", e per la colonna sonora della serie televisiva \"Britannia High\", oltre ad avere scritto dei brani per musicisti molto popolari come McFly, The Vamps, Backstreet Boys, Jonas Brothers e 5 Seconds of Summer.\nDa dicembre 2019, come progetto parallelo ai Busted, ha annunciato l'intenzione di pubblicare musica come solista.\nBiografia.\nInfanzia e adolescenza (1983-1999).\nJames Elliot Bourne, conosciuto pi\u00f9 frequentemente solo come James Bourne, nacque il 13 settembre 1983 a Rochford, parte della contea dell'Essex, da Peter e Maria Bourne. Quando aveva solamente dieci mesi, la famiglia si trasfer\u00ec nel distretto di Southend-On-Sea, dove Bourne crebbe insieme ai genitori ed ai tre fratelli minori Nicholas, Melissa e Christopher.\nBen presto svilupp\u00f2 una grande passione per la sitcom \"I Simpson\", che nacque quando, vedendo il disegno della faccia di Bart sulla maglia di un ragazzo, gli chiese di quale personaggio si trattasse. Cominci\u00f2 cos\u00ec a seguire tutto ci\u00f2 che riguardava i \"Simpson\", inclusa la musica. All'et\u00e0 di sei anni, ascolt\u00f2 per la prima volta il brano \"Do the Bartman\" dell'album \"The Simpsons Sing the Blues\", dove viene brevemente citato Michael Jackson (\"If you can do the Bart, you're bad like Michael Jackson\"). Ci\u00f2 incurios\u00ec Bourne, che cominci\u00f2 a fare delle ricerche sul Re del Pop e si innamor\u00f2 immediatamente della sua musica, sognando di diventare come Jackson.\nAll'et\u00e0 di dieci anni, Bourne assistette ad un concerto del Dangerous Tour di Jackson, ed anche grazie al personaggio di Marty McFly nel film \"Ritorno al Futuro\", film preferito di Bourne, decise di voler essere un musicista.\nAd undici anni, nel 1994, si present\u00f2 alle audizioni per il musical \"Oliver!\" nel West End, ed ottenne il ruolo di Kipper, un bambino appartenente alla gang di Fagin. Siccome quello fu l'anno in cui fu istituito il cast originale del revival londinese, Bourne partecip\u00f2 anche all'incisione della colonna sonora ufficiale del musical ricoprendo il ruolo di Kipper. L'anno seguente, nel 1995, fu richiamato nel West End per partecipare al musical, questa volta ricoprendo il ruolo del protagonista Oliver Twist.\nTra il 1995 ed il 1996, Bourne fond\u00f2 la sua prima band insieme a due amici, per la quale scelse il nome Sic Puppy. In seguito, cominci\u00f2 a studiare musica, imparando a suonare diversi strumenti, tra cui chitarra e pianoforte.\nTermites, primi Busted (2000-2001).\nFinita la scuola, Bourne si iscrisse all\u2019universit\u00e0, al South East Essex college, in Essex, per studiare Tecnologia Musicale, in modo da imparare a produrre da solo i suoi brani. Nel brano autobiografico \"It Happens\" dei Busted, Bourne racconta come all'universit\u00e0 non trov\u00f2 molti amici, poich\u00e9 preferiva restare a casa ad esercitarsi a suonare piuttosto che uscire. Nello stesso periodo ebbe alcuni piccoli lavoretti come attore.\nNel 2001 conobbe Matt \"Mattie\" Jay Willis, un altro giovane musicista, con il quale decise di formare una band. A loro si unirono anche altri due musicisti, Ki Fitzgerald e Owen Doyle. I quattro ragazzi, trovando affinit\u00e0 sul piano musicale, decisero di formare una band, che chiamarono Termites.\nNel corso del 2001, la band cambi\u00f2 nome in Buster, e durante una telefonata della sorella di Fitzgerald, che chiam\u00f2 un programma in diretta condotto dalla Spice Girl Geri Halliwell, il nome venne citato erroneamente come Busted, e non fu pi\u00f9 cambiato.\nA causa di alcune divergenze, la band si sciolse alla fine del 2001.\nBusted (2001-2005).\nDopo lo scioglimento della band, Bourne e Willis pubblicarono degli annunci per delle audizioni su delle riviste musicali. Tramite le audizioni, la band fu completata con due nuovi componenti: Tom Fletcher, che rimase con la band per un breve periodo, e Charlie Simpson.\nTra il 2002 e la fine del 2004, i Busted pubblicarono tre album che contenevano enormi successi, che portano tutti la firma di Bourne, e vinsero numerosi premi, tra i quali un Guinness World Record come prima band ad avere i primi tre singoli debuttati alle posizioni 3, 2 e 1, due BRIT Awards, ed un record per il maggior numero di concerti consecutivi a Wembley. Inoltre, parteciparono al singolo di beneficenza natalizio \"Do They Know It's Christmas?\"\"\" per Band Aid, girarono un documentario televisivo trasmesso su MTV, e recitarono in un film per la televisione, A Christmas for Everyone. Tra i loro pi\u00f9 grandi successi, i Busted ottennero otto singoli nella top 10 nazionale, tra cui quattro in prima posizione in classifica \u2013 \"You Said No\", \"Crashed the Wedding,\" \"Who's David?\" e \"Thunderbirds Are Go\". Una delle canzoni considerate pi\u00f9 rappresentative della band \u00e8 \"Year 3000\"\"\".\nI Busted si sciolsero ufficialmente il 14 gennaio 2005, con una conferenza stampa al Soho Hotel di Londra, in quanto Charlie Simpson aveva scelto di interrompere il lavoro con i Busted per concentrarsi su un'altra band.\nSon of Dork (2005-2007).\nQuando i Busted si sciolsero nel 2005, Bourne, sotto shock, rimase nel proprio appartamento per oltre un mese, giocando solo ai videogiochi, vivendo di rendita grazie ai diritti delle canzoni dei Busted. In seguito, decise di spostarsi tra il Regno Unito e gli Stati Uniti, in particolare le citt\u00e0 di New York, Nashville e Los Angeles, dove ritrov\u00f2 l'ispirazione e ricominci\u00f2 a scrivere musica. In quel periodo, riusc\u00ec anche ad incontrare Michael Jackson. Nel maggio del 2005, annunci\u00f2 di avere cominciato ad organizzare delle audizioni per formare una nuova band. Nel settembre del 2005 fu annunciato che la band era finalmente al completo, e che si sarebbe chiamata Son of Dork, nome ispirato ad una battuta del film \"Piccola Peste\". Oltre a Bourne, i membri erano Chris Leonard - ex chitarrista di supporto ai Busted - Steve Rushton, David Williams e Danny Hall.\nLa band si esib\u00ec per la prima volta al Party In The Park di Oxford ed al Free At The Dee ad Aberdeen. A novembre del 2005 i Son of Dork pubblicarono il primo singolo \"Ticket Outta Loserville\", che raggiunse la terza posizione in classifica. Durante una trasmissione televisiva fu rivelato che Bourne aveva scritto la canzone solamente due settimane dopo lo scioglimento dei Busted. Il primo album della band, \"Welcome To Loserville\", fu pubblicato due settimane dopo il singolo. L'album fu registrato nello stesso studio in cui i Fightstar, band dell'ex collega e membro dei Busted Charlie Simpson, avevano registrato l'album Grand Unification.\nA gennaio del 2006 fu pubblicato il secondo singolo, \"Eddie's Song\", che raggiunse la top ten. Il terzo singolo, \"We're Not Alone\", fu scritto per la colonna sonora del film \"Alien Autopsy\" di Ant &amp; Dec. Durante le riprese del video, e nel mezzo della stesura del secondo album, i membri della band annunciarono di avere perso interesse nel progetto. I Son of Dork si esibirono per l'ultima volta a febbraio del 2007 come band di supporto ai Bowling For Soup, per poi cancellare il tour previsto per maggio del 2007. David Williams lasci\u00f2 la band a luglio del 2007, seguito da Chris Leonard ad ottobre dello stesso anno. Poco a poco, Bourne e Hall rimasero gli unici componenti. Non fu mai annunciato uno scioglimento ufficiale, ma i Son of Dork dichiararono una pausa a partire dal 2007, nonostante \"Welcome To Loserville\" avesse ottenuto un disco d'oro.\nL'alter ego Future Boy, Call Me When I'm 18 e primi passi da solista (2008-2012).\nDopo i Son of Dork, nel 2008 Bourne si trasfer\u00ec definitivamente in America, a Los Angeles per concentrarsi sul futuro della propria carriera. Tra il 2008 ed il 2010 scrisse canzoni per diversi artisti americani, decidendo infine di intraprendere un progetto solista. Riguardo alla musica, Bourne dichiar\u00f2 che il panorama musicale americano gli fece bene, perch\u00e9 mentre in Inghilterra era visto come qualcuno che non aveva un futuro, negli Stati Uniti aveva molte possibilit\u00e0.\nVolendosi distaccare dalla propria immagine di musicista pop rock per una musica pi\u00f9 elettronica, scelse un alter ego con il nome d'arte Future Boy ispirandosi al suo film preferito, \"Ritorno al Futuro\". Nel giugno del 2009 annunci\u00f2 di avere iniziato a lavorare al suo primo album, che dichiarava essere completamente elettronico. L'album solista di debutto, \"Volume 1\", fu prodotto e mixato da Bourne insieme al musicista americano Tommy Henriksen.\nNel febbraio del 2009, Bourne annunci\u00f2 sul suo profilo Myspace di avere formato la band Call Me When I'm 18 insieme ad Ollie Kinski. La band aveva uno stile pop rock, e pubblic\u00f2 tre brani completamente nuovi, \"Dumbstruck\", \"Break It\" e \"Gone\", oltre ad una cover di una canzone inedita del secondo album dei Son of Dork, \"Go Home Monday\". La band si sciolse nel 2011.\nNel frattempo, la prima parte dell'album di Future Boy, \"Side A\", fu pubblicata il 3 maggio 2010, mentre la seconda, \"Side B\", il 1 giugno 2010. In seguito, il 3 giugno 2010, l'album fu pubblicato integralmente per il download digitale sul sito web ufficiale di Future Boy. La copertina fu disegnata dall'artista Paul Karslake.\n\"Volume 2\" fu annunciato nel febbraio del 2011 in concomitanza con l'uscita del videogioco per Facebook \"Space Travellers\", prevista per il 3 maggio successivo, ma a causa di alcuni problemi, l'album ed il videogioco, fortemente voluti da Bourne, non sono ancora stati pubblicati.\nNel 2012, Bourne annunci\u00f2 durante un'intervista radiofonica di stare lavorando ad un EP solista che non aveva niente a che fare con il progetto Future Boy. Durante l'intervista, fece ascoltare alcune canzoni, tra cui \"Beautiful Girls are the Loneliest\", \"Gone \"e \"One of a Kind\", spiegando che progettava di pubblicare l'EP nell'estate dello stesso anno. Nello stesso anno organizz\u00f2 un tour, andato sold-out, in 5 citt\u00e0 del Regno Unito: Londra, Manchester, Glasgow, Islington e Birmingham, a cui aggiunse qualche data in Spagna. Durante i concerti suono pezzi dei Busted, Son of Dork ed anche alcune canzoni del progetto Future Boy, e fu supportato da amici e parenti, tra cui Matt Willis e la moglie Emma.\nThe Bourne Insanity, 88 e McBusted (2013-2016).\nAll'inizio del 2013, Bourne form\u00f2 un duo insieme al fratello minore Chris, che fu chiamato The Bourne Insanity. I due pubblicarono un unico brano, \"Mohawk\", il 16 aprile 2013, scritto da Chris e cantato da James. In seguito, Chris dichiar\u00f2 pi\u00f9 volte che esiste del materiale mai pubblicato che potrebbe prima o poi vedere la luce.\nNello stesso anno, Bourne dichiar\u00f2 di avere pubblicato della musica \"segreta\" insieme all'amico Eric Bazilian. In seguito, si scopr\u00ec che i due avevano scelto per il gruppo il nome 88, ed avevano pubblicato alcuni brani, tra i quali i singoli \"Angels Walk Beside You\" e \"Miss the Girl\".\nSempre nel 2013, Bourne fu fatto salire sul palco durante la data di Manchester del Memory Lane tour dei McFly, dove si esib\u00ec con un'improvvisazione musicale, suonando diversi brani dei Busted in versione acustica. Il successo dell'esibizione fu incredibile, al punto che da quel momento si inizi\u00f2 a parlare di unire McFly e Busted. Oltre a Bourne, anche a Matt Willis e Charlie Simpson fu chiesto di unirsi al nuovo \"supergruppo\", ma Simpson rifiut\u00f2.\nIl 1 dicembre 2014 i McBusted pubblicarono un album omonimo, che conteneva molte canzoni inedite scritte con il contributo di Bourne, insieme ad alcune tracce, come \"What Happened To Your Band\" e \"Beautiful Girls are the Loneliest\", che inizialmente erano state scritte per altri progetti, rispettivamente per i Son of Dork e per l'album solista di Bourne.\nI McBusted pubblicarono un album e si esibirono in due tour, prima di sciogliersi definitivamente nel 2016.\nReunion dei Busted e seconda carriera solista (2015-presente).\nDopo i due tour ed il grande successo dei McBusted, Bourne e Willis contattarono Simpson e scrissero canzoni in segreto per diverso tempo. Il 10 novembre 2015, i tre tennero una conferenza stampa per annunciare il ritorno dei Busted, insieme ad un tour nel Regno Unito previsto per il maggio del 2016.\nIn questa seconda fase, i Busted rilasciarono una nuova versione live del loro popolare brano \"Meet You There\", che divent\u00f2 una sorta di inno per celebrare il loro ricongiungimento, ed il 3 maggio 2016 pubblicarono \"Coming Home\", il loro primo singolo dopo 12 anni. Durante i concerti vennero svelate altre canzoni, scritte inizialmente per l'album solista di Bourne: \"Easy\" e \"One Of A Kind\". Il 25 novembre 2016 fu pubblicato il terzo album \"Night Driver\". \nAll'inizio del 2017, i Busted intrapresero un tour europeo per promuovere \"Night Driver\", denominato Night Driver Tour. Per la prima volta, la band si esib\u00ec anche in Italia, al TunnelClub di Milano, il 18 marzo 2017, con il musicista Luca Chikovani in apertura.\nIl 9 novembre 2017, per celebrare la reunion dei Busted, Bourne pubblic\u00f2 da solista il brano \"Pigs Can Fly\".\nIl 1 febbraio 2019 fu pubblicato il quarto album sarebbe stato chiamato \"Half Way There\" (in riferimento al testo della canzone \"Year 3000\", che lascia intendere che nell'anno 3000 i Busted avranno rilasciato sette album, pertanto il quarto album sarebbe quello centrale, ovvero \"a met\u00e0 del percorso\"), con i brani \u201cNineties\u201d, \u201cRace To Mars\u201d, \"Reunion\", \"All My Friends\", \"Radio\" e \"What Happened to Your Band\". Quest'ultimo \u00e8 un brano scritto da Bourne in seguito allo scioglimento dei Busted nel 2005, ispirato da una donna che viveva nel suo stesso quartiere che gli chiedeva spesso che fine avesse fatto la sua band, ovvero i Busted.\nIl 31 dicembre del 2019, Bourne annunci\u00f2 tramite il suo profilo twitter di stare lavorando ad un nuovo album come solista ma, a differenza del progetto Futureboy, disse di non essere intenzionato ad utilizzare uno pseudonimo. Lo stesso giorno, cominci\u00f2 a rivelare i titoli dei nuovi brani tramite una serie di post sul suo profilo Instagram: \"Unknown\", \"Time Kills Us All\", \"Somebody Else's Problem\", \"Batman's House\", \"Drive\", \"Safe Journey Home\" ed \"Everyone Is My Friend\". Sempre tramite twitter, continu\u00f2 a rilasciare informazioni sull'album nei mesi successivi, dichiarando di apprezzare in particolare il brano \"Time Kills Us All\", e che i nuovi brani avrebbero avuto lo stesso stile del brano \"It Happens\" dall'album \"Half Way There\" dei Busted.\nDichiar\u00f2 inoltre che i Busted si sarebbero presi una pausa per permettergli di concentrarsi sulla sua carriera solista. La pubblicazione dell'album \u00e8 prevista, secondo Bourne, per l'estate 2020.\nIl 26 gennaio 2020 si esib\u00ec come solista al Sundance Film Festival, durante il quale suon\u00f2 in anteprima tutte le nuove canzoni del nuovo album.\nIl 24 febbraio 2020, Bourne annunci\u00f2 su twitter che il suo primo singolo da solista sarebbe stato pubblicato ad aprile dello stesso anno, entro sette settimane, facendo intuire che la data di pubblicazione sarebbe stata intorno al 10 aprile 2020. Il 29 febbraio, annunci\u00f2 tramite twitter che il suo album era in corso di masterizzazione.\nMusical.\nOltre alla carriera discografica, Bourne \u00e8 anche il co-creatore di alcuni musical. Essendo promotore della Youth Musical Theatre (al fianco di nomi come Ed Sheeran, Peter Duncan e Zoe Wanamaker), ha scritto \"Loserville\" e \"Out There\" su loro commissione.\n\"Loserville\".\nNel febbraio 2009, Bourne scrisse insieme all'amico Elliot Davis il musical in due atti \"Loserville\", basato sulle canzoni dei Son of Dork. La storia si svolge in una cittadina di nome Loserville nel 1971 e racconta le vicende del \"nerd\" diciassettenne Michael Dork. Della produzione, Bourne dichiar\u00f2 che la sua canzone preferita era \"Genius\".\nLa prima rappresentazione fu al South Hill Park Arts Centre, a Bracknell, il 20 agosto. Nell'estate del 2012 il musical fu messo in scena al West Yorkshire Playhouse di Leeds, ed arriv\u00f2 al Garrick Theatre nel West End il 1 ottobre, dopo ben tre anni dall'inizio del progetto. \"Loserville\" fu il primo ed unico musical prodotto da YMT a debuttare nel West End. Il musical ottenne un successo tale da consentire una nomination agli Olivier Awards, il riconoscimento britannico pi\u00f9 prestigioso per le produzioni teatrali, paragonabile ai Tony Awards statunitensi.\nLa produzione originale, che vedeva la partecipazione dell'ex membro dei Son of Dork Danny Hall alla batteria e del cantante Lil' Chris, fu conclusa il 5 gennaio 2013. Attualmente, la produzione \u00e8 concessa a livello amatoriale e professionale da Josef Weinberger Ltd.\n\"Out There\".\nNel 2011, a Bourne e Davis fu commissionato un secondo musical originale, \"Out There\". Il musical, inizialmente ambientato nel 1969, racconta la scomparsa dell'astronauta Newman Carter in seguito alla morte della moglie Hope. Quarant'anni dopo, il nipote di Newman, il criminale Logan Carter, \u00e8 in fuga verso la cittadina immaginaria di Hope, in Texas. Nella storia, Carter si ritrova in una cittadina i cui abitanti sono in crisi finanziaria, mentre il misterioso vecchio Ned Thomas sta costruendo qualcosa nel deserto a poche miglia di distanza.\nLa prima rappresentazione fu in un piccolo teatro di Londra, ed in seguito il musical fu rappresentato con il cast originale per vari giorni ai Riverside Studios di Hammersmith, a Londra, con nuove canzoni. Questi spettacoli furono possibili solamente grazie ad una campagna di raccolta fondi, e furono messi in scena nonostante non fosse stato raggiunto il limite minimo prefissato di 15,000 sterline.\nCome per \"Loserville\", anche questa produzione \u00e8 concessa a livello amatoriale e professionale da Josef Weinberger Ltd.\n\"What I Go To School For\".\nIl 18 agosto 2016 fu annunciato dalla BBC un musical basato sulla storia dei Busted, intitolato \"What I Go To School For\", e scritto da Bourne e dall'amico Elliot Davis. Il musical fu poi messo in scena al Theatre Royal Brighton quello stesso mese.\n\"Murder at The Gates\".\nNel 2013, Bourne annunci\u00f2 di aver iniziato a lavorare ad un nuovo musical al fianco del drammaturgo Steven Sater, gi\u00e0 famoso per aver vinto un Tony Award per il musical \"Spring Awakening\". In questo caso, Bourne si \u00e8 occupato solamente della parte musicale, principalmente in stile rock, mentre Sater ha avuto il ruolo di paroliere per le canzoni ed ha scritto la storia.\nIl musical racconta di una ragazza, Cameron, che vive in una comunit\u00e0 di persone ricche ed influenti. Per farle una sorpresa di compleanno, il padre di Cameron organizza nella propria villa una festa in maschera con delitto, prima di partire per una vacanza e lasciare la figlia sola a casa. Tutte le ex amiche della ragazza vengono invitate nella grande villa isolata dal resto del mondo, e quando il delitto accade, questo si rivela essere vero, ma nessuno pu\u00f2 lasciare la casa a causa di una tempesta. Tutti gli invitati restano cos\u00ec intrappolati nella villa insieme ad un misterioso assassino.\nNel settembre del 2013 il musical fu rappresentato per la prima volta a New York dagli studenti della NYU, per testare l'efficacia dello spettacolo. In seguito fu rappresentato da attori professionisti.\nLo spettacolo \u00e8 stato rappresentato nei teatri britannici nell'aprile 2019.\nStile musicale.\nBourne \u00e8 un polistrumentista. Tra gli strumenti che \u00e8 in grado di suonare, figurano chitarra acustica ed elettrica, pianoforte, basso, batteria e keytar. Nel corso della sua carriera solista, Bourne ha dimostrato di possedere doti anche nel creare musica elettronica. Ha spesso citato Michael Jackson come sua principale influenza.\nVita privata.\nI suoi genitori sono Peter e Maria Bourne. Ha 3 fratelli minori: Nick, nato nel 1985, Melissa, nata nel 1989, e Chris, nato nel 1992. Nick partecip\u00f2 ai video dei Busted \"You Said No\" e \"Who's David\", mentre Chris, anch'egli musicista, interpret\u00f2 Peter, il bambino che guida la macchina del tempo, nel video musicale di \"Year 3000\" dei Busted.\nA tredici anni cominci\u00f2 a frequentare la compagna di scuola e futura attrice Kara Tointon, ma la relazione fin\u00ec nel 2001. I due ricominciarono a frequentarsi nuovamente per 18 mesi tra il 2002 ed il 2004. La relazione fin\u00ec in termini pacifici ad agosto del 2004, ma la notizia emerse solo pochi giorni dopo lo scioglimento dei Busted nel 2005, ed i giornali raccontarono che Tointon frequentava Bourne solo per diventare famosa. Al riguardo, ci fu una dichiarazione: \"La rottura con Kara \u00e8 amara dopo l'inferno delle ultime settimane. Lui pensava che lei ci sarebbe stata per lui quando le cose -con i Busted- sono finite, ma lei aveva altri piani. L'ha usato platealmente per diventare famosa\". Invece, Bourne \u00e8 ancora attualmente legato a Tointon, ed i due si contattano regolarmente e vivono ancora nello stesso quartiere di Southend-On-Sea.\nNel 2006, Bourne inizi\u00f2 una lunga relazione con la musicista americana Gabriela Arciero, terminata nel 2014. Nello stesso anno cominci\u00f2 a frequentare la cantante Portia Conn, mentre tra il 2016 e il 2017 ebbe una relazione con la modella Cristin \"Kiki\" McCleary.\nNel 2017 conobbe, tramite il fratello Chris, Emily Canham, vlogger inglese da oltre un milione di iscritti e brand ambassador per marchi come L\u2019Oreal, Rimmel e Disney. Alcuni articoli hanno paragonato la fama di Bourne e Canham, considerandoli alla pari. Nonostante Bourne riconoscesse gi\u00e0 spesso Canham prima che si presentassero, poich\u00e9 quest\u2019ultima era sempre presente ai concerti dei McFly, ed in seguito dei McBusted, i due furono amici per oltre un anno prima di intraprendere una relazione, a causa della loro differenza di et\u00e0 di quattordici anni. \u00c8 stato riportato che la loro \u00e8 una relazione a distanza, poich\u00e9 Bourne passa la maggior parte del tempo nella sua casa a Los Angeles, mentre Canham vive a Londra. Bourne ha anche partecipato ad alcuni video sul canale youtube di Canham, come la One Hour Song Challenge."}
{"id": "2387178", "revid": "729019", "url": "https://it.wikipedia.org/wiki?curid=2387178", "title": "Northrop Grumman Switchblade", "text": "Il Northrop Grumman Switchblade \u00e8 il progetto di un bombardiere d'alta quota UCAV proposto dell'azienda statunitense Northrop Grumman al governo degli Stati Uniti su richiesta del DARPA, che ha pagato un anticipo alla societ\u00e0 di 10,3 milioni di dollari per lo sviluppo di un dimostratore ad ala obliqua."}
{"id": "2387182", "revid": "610351", "url": "https://it.wikipedia.org/wiki?curid=2387182", "title": "\u00c2ngela Vieira", "text": "Biografia.\nNata nel 1952, la Vieira si appassiona sin dall'et\u00e0 di 6 anni al mondo della danza e a 14 si iscrive ad uno tra i pi\u00f9 prestigiosi conservatori brasiliani.\nDal 1979 \u00e8 anche attrice, e prende parte a numerose serie televisive acclamate in tutto il mondo,\nNel 1999 comincia le riprese di \"Terra nostra\", che termineranno nel 2000. La serie, edita in tutta Europa, vede l'attrice interpretare la malvagia e ispida Janette, rigida aristocratica senza cuore.\n\u00c8 stata sposata con l'attore portoghese Roberto Frota, dal quale ha avuto una figlia, Nina, campionessa mondiale di pallavolo. Ha divorziato da Frota nel 1997.\nDal 2004 \u00e8 sposata con Miguel Paiva."}
{"id": "2387186", "revid": "767487", "url": "https://it.wikipedia.org/wiki?curid=2387186", "title": "Paradise and Lunch", "text": "Paradise and Lunch \u00e8 il quarto album di Ry Cooder ed \u00e8 stato pubblicato nel 1974. L'album propone un mix di jazz, blues e roots e da molti \u00e8 considerato il miglior album del musicista statunitense."}
{"id": "2387190", "revid": "1573940", "url": "https://it.wikipedia.org/wiki?curid=2387190", "title": "Palazzo Agostino Doria", "text": "Il palazzo Agostino Doria \u00e8 un edificio sito in piazza delle Vigne al civico 6 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nFrancesco Lamba Doria lo fece costruire all'inizio del XVIII secolo accorpando le unit\u00e0 medievali che insistono sull'area e adeguando gli spazi interni alle esigenze abitative nobiliari. La storia del palazzo \u00e8 quella di cinque case nobili che fronteggiano la basilica di Santa Maria delle Vigne e sono sede dell'\"albergo\" Grillo.\nUna di queste, da sempre presente nei rolli a nome della famiglia Doria, e pervenuta in eredit\u00e0 a Francesco dalla madre Maria Spinola, conserva ancora intatta la facciata su piazza dei Greci. Il palazzo nobiliare \u00e8 ancora riconoscibile nella gerarchizzazione dei piani e nella dignit\u00e0 dell'atrio e del vano scala principale, nonostante sia stato destinato a edificio scolastico nel XIX secolo."}
{"id": "2387192", "revid": "287204", "url": "https://it.wikipedia.org/wiki?curid=2387192", "title": "Tabanomorpha", "text": "Tabanomorpha \u00e8 un raggruppamento sistematico di Insetti dell'ordine dei Ditteri, basato sulla classificazione su base filogenetica del sottordine Brachycera. Il \"taxon\" \u00e8 inquadrato al rango di infraordine e comprende alcune delle famiglie primitive tradizionalmente incluse nella coorte degli Orthorrhapha.\nSistematica.\nLa sistematica dei Tabanomorpha \u00e8 stata oggetto di numerose revisioni, nel corso della storia dell'entomologia e ancora oggi ricorrono differenti interpretazioni sia in merito alla posizione dei \"taxa\" sia in merito alla loro suddivisione. Fermo restando che la famiglia pi\u00f9 rappresentativa e oggetto principale di trattazione, nell'ambito del raggruppamento, \u00e8 rappresentata dai Tabanidae, diversi sono gli inquadramenti sistematici di altri Brachiceri inferiori, a volte considerati \"taxa\" di livello inferiore all'interno dei Tabanidae, a volte considerati gruppi tassonomici collaterali se non, addirittura, collocati all'interno di taxa superiori distinti dai Tabanomorpha. Questo marcato grado di incertezza e confusione \u00e8 dovuto alla complessa revisione della tassonomia dei Diptera in generale, nell'ambito delle pi\u00f9 recenti acquisizioni dall'analisi filogenetica, in atto da alcuni decenni e tuttora \"in itinere\". I differenti criteri di impostazione delle sinapomorfie e le differenti priorit\u00e0, in termini di importanza, attribuiti ai singoli aspetti etologici, evoluzionistici, morfologici e genetici, portano di fatto ad interpretazioni, pi\u00f9 o meno contemporanee, anche distanti e controverse e, di conseguenza, a schemi tassonomici completamente diversi.\nGli aspetti controversi che ricorrono con maggiore frequenza nella letteratura, in merito alla sistematica dei Tabanomorpha, sono i seguenti:\nSulla base di quanto detto, uno dei possibili schemi tassonomici ricorrenti nella letteratura pi\u00f9 recente \u00e8 il seguente:\nFilogenesi.\nGli studi sulla filogenesi dei Brachiceri hanno messo in evidenza il carattere polifiletico del raggruppamento degli Orthorrhapha, ormai trattato in ambito informale solo per raggruppare i Brachiceri inferiori, talvolta denominati anche \"lower Brachycera\" (Brachiceri inferiori) o \"non Cyclorrhapha\". Ci\u00f2 ha portato alla suddivisione del sottordine in \"taxa\", identificati come infraordini, corrispondenti alle linee filogenetiche. Nell'ambito dei Brachiceri, i Tabanomorpha si collocano nel ramo filogenetico pi\u00f9 primitivo, divergente da quello dei Muscomorpha, e che comprende buona parte dei tradizionali Ortorrafi. Questo ramo si suddivide in due clade, uno corrispondente agli Stratiomyomorpha, l'altro, pi\u00f9 composito, comprendente gli infraordini Tabanomorpha e Xylophagomorpha. Nell'ambito di quest'ultimo clade \u00e8 supportata la divergenza degli Xylophagomorpha dalla linea Vermileonoidea + Tabanoidea, mentre queste ultime due superfamiglie formano nel complesso un clade monofiletico sulla base di sinapomorfie sia morfologiche sia molecolari.\nAncora incerta \u00e8 la configurazione delle relazioni filogenetiche nell'ambito dei Tabanoidea in riferimento soprattutto all'inquadramento sistematico dei Rhagionidae: secondo \"et al.\" (2000) questa famiglia \u00e8 interpretata in senso esteso ma scorporandovi la famiglia dei Pelecorhynchidae; secondo (2001), le relazioni su base morfologica giustificherebbero la suddivisione dei Rhagionidae \"sensu lato\" in tre famiglie distinte, Spaniidae, Austroleptidae e Rhagionidae \"sensu stricto\", ma includendovi in questi ultimi i Pelecorhynchidae. L'indirizzo proposto da \u00e8 supportato da e adottato in \"The Diptera Site\".\nA prescindere dalle effettive relazioni nell'ambito dei Rhagionidae \"sensu lato\", il cladogramma risultante in cui si collocano i Tabanomorpha risulta essere il seguente:"}
{"id": "2387193", "revid": "729019", "url": "https://it.wikipedia.org/wiki?curid=2387193", "title": "Hedrehely", "text": "Hedrehely \u00e8 un comune dell'Ungheria di 531 abitanti situata nella provincia di Somogy, nell'Ungheria centro-occidentale."}
{"id": "2387196", "revid": "767487", "url": "https://it.wikipedia.org/wiki?curid=2387196", "title": "Hencse", "text": "Hencse \u00e8 un comune dell'Ungheria di 403 abitanti situata nella provincia di Somogy, nell'Ungheria centro-occidentale."}
{"id": "2387197", "revid": "1788047", "url": "https://it.wikipedia.org/wiki?curid=2387197", "title": "PlanetRomeo", "text": "Romeo, noto prima come PlanetRomeo e ancor prima GayRomeo, \u00e8 un social network pensato per la comunit\u00e0 gay con sede nei Paesi Bassi.\nPanoramica.\nEsso rivendica di essere, con pi\u00f9 di un milione di utenti registrati in tutto il mondo, il maggior portale in rete per uomini che cercano altri uomini nell'ambito geografico di lingua tedesca. Concepito per la ricerca di partner, amici e divertimento, il portale \u00e8 stato fondato nel 2002 e dal 2006 viene gestito dalla societ\u00e0 \"PlanetRomeo B.V.\" di Amsterdam. Il servizio, di ambito mondiale, \u00e8 stato ampliato a molte lingue ed \u00e8 abbastanza apprezzato anche nei paesi di lingua italiana (oltre 140.000 iscritti tra Italia, Svizzera italiana e San Marino). Uno dei paesi meglio rappresentati, nonostante l'impostazione prevalentemente sviluppata su lingue europee, sono le isole Filippine.\nLa scelta di evitare la Germania come sede centrale \u00e8 legata al fatto che nei Paesi Bassi il rischio di conflitti con le norme a tutela dei minorenni \u00e8 minore.\nIl sito si propone, oltre che di offrire gratuitamente scambio di messaggi, rete sociale e informazioni sanitarie, anche di raccogliere testimonianze online provenienti da paesi dove l'omosessulit\u00e0 \u00e8 proibita. Come di consueto per piattaforme del genere, si avvale della collaborazione attiva degli utenti nell'intervenire in caso di bisogno (domande di utenti, gli inevitabili abusi o truffe).\nRomeo \u00e8 accessibile tramite i browser di tutti gli smartphone attraverso una versione ridotta che permette di inviare e ricevere messaggi e vedere chi fra i propri contatti \u00e8 collegato al sito. Il 14 ottobre 2010, dopo i lavori di trasferimento dei server, Romeo annuncia il lancio della beta pubblica e gratuita di una nuova versione mobile e di una versione ottimizzata per dispositivi touch.\nL'8 ottobre 2012 viene pubblicata la prima versione dell'applicazione per Android e l'aggiornamento di quella per iOS."}
{"id": "2387200", "revid": "767487", "url": "https://it.wikipedia.org/wiki?curid=2387200", "title": "Heresznye", "text": "Heresznye \u00e8 un comune dell'Ungheria di 293 abitanti situata nella provincia di Somogy, nell'Ungheria centro-occidentale."}
{"id": "2387201", "revid": "6923", "url": "https://it.wikipedia.org/wiki?curid=2387201", "title": "Unione Sportiva Palermo 1961-1962", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1961-1962.\nStagione.\nAppena promosso in Serie A con il precedente 3\u00ba posto ottenuto, dopo un avvio \"disastroso\" il Palermo si posiziona all'8\u00ba posto nel massimo campionato, in una delle pi\u00f9 positive e indimenticabili annate della storia rosanero, prima delle imprese dell'inizio del XXI secolo.\nTra i risultati positivi conquistati, pi\u00f9 esaltanti e in evidenza, si ricorda un 2-4 per i rosa in trasferta allo Stadio Olimpico Grande Torino contro la Juventus, campione in carica, il 18 febbraio 1962.\nSi giocarono anche i primi derby siciliani in massima serie con il .\nIn Coppa Italia la squadra entra in competizione dal secondo turno, dove viene subito eliminata dalla (1-0).\nFu l'annata del \"Palermo miracolo\" costruito dal segretario Tot\u00f2 Vilardo.\nRosa.\nPresidente: Casimiro Vizzini"}
{"id": "2387202", "revid": "767487", "url": "https://it.wikipedia.org/wiki?curid=2387202", "title": "Hetes", "text": "Hetes \u00e8 un comune dell'Ungheria di 1.148 abitanti situata nella provincia di Somogy, nell'Ungheria centro-occidentale."}
{"id": "2387203", "revid": "729019", "url": "https://it.wikipedia.org/wiki?curid=2387203", "title": "Vondelpark", "text": "Vondelpark \u00e8 un parco all'inglese di circa 48 ettari che si trova nel Museumkwartier di Amsterdam, realizzato su progetto degli architetti Jan David Zocher e Louis Paul Zocher ed aperto al pubblico nel giugno del 1865.Il parco, definito il \"Bois de Boulogne\" di Amsterdam, \u00e8 utilizzato per passeggiate, jogging, picnic, concerti ed altre manifestazioni (come tornei di golf). Si tratta del secondo progetto di area verde nel centro di Amsterdam dopo Artis, il pi\u00f9 antico complesso zoologico dei Paesi Bassi, sorto nel 1838.\nCaratteristiche.\nIl parco \u00e8 all'incirca di forma rettangolare e progettato secondo lo stile inglese, ovvero secondo uno stile che - nell'intento dei progettisti - permetta ai frequentatori di immergersi completamente nella natura. \nNel parco, si trovano numerosi giardini, laghetti, fontane, aiuole, spazi per giochi per bambini, alcune statue e circa 100 tipi di piante e 130 tipi di alberi. Vi si trovano anche vari animali, come: anatre, mucche, capre, scoiattoli, parrocchetti, ecc.\nNel parco si trovano inoltre un teatro all'aperto (\"Openluchttheater\"), vari bar e ristoranti e, fino al 2009 vi ha avuto sede il \"Nederlands Filmmuseum\" (museo del cinema).\nIl parco, che \u00e8 aperto dalle ore mattutine a quelle serali, \u00e8 molto frequentato soprattutto durante l'estate.\nLocalizzazione.\nIl parco si trova nella zona sud-occidentale di Amsterdam (nella zona chiamata Amsterdam Oud-Zuid, ai confini con l'Amsterdam Oud-West), non lontano dal Concertgebouw e dai celebri musei Rijksmuseum, Van Gogh Museum e Stedelijk Museum.\nIl perimetro del parco \u00e8 delimitato a sud-ovest dalla \"Oranje Nassaulaan\" e dalla \"Koningslaan\", a sud-est dalla \"Van Eeghenstraat\", ad est dalla \"Eerste Constantijn Huijgensstraat\", a nord-est dalla \"Vondelstraat\", a nord dalla \"Overtoom\" e ad ovest dalla \"Amsteelveenseweg\".\nStoria.\nLa realizzazione del parco.\nL'idea di realizzare il Vondelpark si deve ad un'associazione chiamata \"Vereniging tot Aanleg van een Rij- en Wandelpark\" (Associazione per la costruzione di un parco per le cavalcate e le passeggiate) che nel 1864 acquist\u00f2 diversi ettari di terreno nel centro di Amsterdam per costruire un nuovo parco. Il progetto venne affidato all'architetto Jan David Zocher, specialista nella creazione di giardini. Il parco venne aperto al pubblico nel 1865 con il nome di \"Het Nieuwe Park\", ovvero \u201cIl Parco Nuovo\u201d: l'ingresso era libero per i membri della \"Vereniging tot Aanleg van een Rij- en Wandelpark\", mentre a coloro che non vi appartenevano veniva richiesta una tassa per accedervi.\nInizialmente il parco era frequentato solo da persone abbienti, ma verso la fine del XIX secolo cominci\u00f2 a diventare popolare anche presso gli altri ceti sociali.\nNel 1867 venne eretta nel parco una statua dedicata al poeta e drammaturgo Joost van den Vondel creata dallo scultore Louis Royer e da quel momento la gente inizi\u00f2 a chiamare il parco \u201cVondelpark\u201d, che a partire dal 1880 divenne anche il nome ufficiale.\nNel 1873 venne costruito all'interno del parco un gazebo e venne negato al birraio Gerard Adriaan Heineken (della famosa fabbrica di birra) di costruire un bar, che fu costretto ad aprire nei pressi del parco stesso, nell'attuale \"Vondelstraat\".\nTra il 1875 e il 1877 venne realizzata l'ultima parte del parco, su progetto di Louis Paul Zocher, il figlio di Jan David Zocher, e il parco raggiunse l'attuale superficie di 47 ettari.\nTra il 1874 e il 1881 venne costruito il \"Vondelparkpaviljoen\".\nDagli anni trenta agli anni cinquanta.\nNel 1936 \u00e8 stato creato un giardino di rose al centro del parco e, un anno dopo, \u00e8 stata costruita la \"Ronde Blauwe Theehuis\" (\u201cCasa del t\u00e8 circolare blu\u201d).\nNel 1947 \u00e8 stato costruito \u2013 su progetto di Piet Kramer \u2013 un ponte che collega la \"Eerste Constantijn Huijgenstraat\" con la \"Van Baerlestraat\" e che attraversa trasversalmente anche il parco.\nIl parco rimase di propriet\u00e0 della \"Vereniging tot Aanleg van een Rij- en Wandelpark\" fino al 1953, quando l'associazione non fu pi\u00f9 in grado di mantenere le spese di mantenimento e don\u00f2 il parco al comune di Amsterdam.\nAnni sessanta e settanta.\nTra la fine gli anni sessanta e l'inizio degli anni settanta il parco inizi\u00f2 ad essere il punto di ritrovo di hippies, provos e beatnik e divent\u00f2 \u201cterreno fertile\u201d per malintenzionati, come borseggiatori e spacciatori, tanto che venne pi\u00f9 volte richiesto l'intervento della polizia, che mise fine anche ai raduni.\nNel 1972 \u00e8 stato inaugurato il \"Nederlands Filmmuseum\", il museo del cinema dei Paesi Bassi, e nel 1974 il teatro all'aperto.\nDagli anni novanta all'inizio del XXI secolo.\nNel 1996, Vondelpark \u00e8 stato dichiarato \"rijksmonument\", ovvero \u201cmonumento del Regno\u201d.\nSempre negli anni novanta, il numero dei visitatori \u00e8 salito sino a 10 milioni l'anno, fatto che ha costretto la citt\u00e0 a progettare il rinnovamento del suolo erboso e delle piste ciclabili all'interno del parco, rinnovamento iniziato nel 1999 e che terminer\u00e0 tra il 2010 e il 2015.\nA partire dalla fine del 2008 e l'inizio del 2009, infine, \u00e8 stato consentito di praticare \u2013 limitatamente alle ore serali e notturne \u2013 sesso nel parco purch\u00e9 venga praticato lontano dai luoghi frequentati dai bambini e purch\u00e9 non vengano lasciati in giro o tra i rifiuti preservativi usati o simili. Si tratta del primo parco dei Paesi Bassi che lo permette, anche se la polizia di Amsterdam ha dichiarato che non \u00e8 troppo disposta a tollerarlo.\nPunti d'interesse.\nTeatro all'aperto (\"Vondelpark Openluchttheater\").\nIl \"Vondelpark Openluchttheater\" \u00e8 un teatro all'aperto, dove da giugno ad agosto si svolgono spettacoli di cabaret e musica. Il teatro \u00e8 sovvenzionato dal governo cittadino e l'entrata \u00e8 libera; tuttavia, ai visitatori viene richiesta una donazione di 1 euro.\nVondelparkpaviljoen.\nII \"Vondelparkpaviljoen\" venne costruito in stile neorinascimentale tra il 1874 e il 1881 secondo il progetto di Willem Hamer jr. al posto di uno chalet in legno che era stato progettato da Louis Paul Zocher. Il \"Vondelparkpaviljon\" ha ospitato tra il 1972 e il 2009 il\" Nederlands Filmmuseum \"(il \"museo del cinema dei Paesi Bassi\") dell'EYE Film Instituut Nederland, museo che attira oltre 150.000 visitatori l'anno e nelle cui due sale vengono proiettati oltre 1.000 film l'anno. Vi si trova anche una biblioteca e una collezione di locandine e vi vengono anche organizzati dibattiti, esposizioni, letture, ecc.L'ingresso al museo, che dal 2009 avr\u00e0 una nuova sede, si trovava nella \"Vondelstraat\", vicino alla \"Vondelkerk\". \nL'edificio del \"Vondelparkpaviljoen\", che ospita anche una cantina con bar-ristorante, \u00e8 stato completamente restaurato nel 1991.\nStatue.\nNel parco si trovano le seguenti statue:\nFeste ed eventi.\nNel Vondelpark hanno luogo i seguenti eventi"}
{"id": "2387206", "revid": "767487", "url": "https://it.wikipedia.org/wiki?curid=2387206", "title": "Holl\u00e1d", "text": "Holl\u00e1d \u00e8 un comune dell'Ungheria di 297 abitanti situata nella provincia di Somogy, nell'Ungheria centro-occidentale."}
{"id": "2387209", "revid": "326822", "url": "https://it.wikipedia.org/wiki?curid=2387209", "title": "Volpe, Tasso e compagnia", "text": ""}
{"id": "2387214", "revid": "767487", "url": "https://it.wikipedia.org/wiki?curid=2387214", "title": "Homokszentgy\u00f6rgy", "text": "Homokszentgy\u00f6rgy \u00e8 un comune dell'Ungheria di 1.235 abitanti situata nella provincia di Somogy, nell'Ungheria centro-occidentale."}
{"id": "2387215", "revid": "767487", "url": "https://it.wikipedia.org/wiki?curid=2387215", "title": "All Videos Ever Made &amp; More!", "text": "All Videos Ever Made &amp; More! The Complete Collection 1987-2001 \u00e8 un video del duo pop rock svedese Roxette, pubblicato nel 2001.\nPubblicazione.\n\"All Videos Ever Made &amp; More!\" \u00e8 il primo video uscito in supporto DVD nella videografia del duo pop svedese Roxette, e mette insieme i videoclip ufficiali del gruppo, in un periodo che va dal 1987 al 2001, insieme ad alcune varianti e clip di apparizioni TV mai pubblicate, antecedenti anche alla pubblicazione dell'album \"Look Sharp!\", insieme anche a 2 documentari, uno dei quali, \"Really Roxette\", inedito.\nIl DVD si suddivide in 3 sezioni: \"Videos\", \"Rarities\" e \"Documentaries\".\nVideos.\nNella sezione \"Videos\" sono presenti i video ufficiali, fatta eccezione per il solo video di \"(Do You Get) Excited?\", che sono stati rilasciati per promuovere i singoli in uscita.\nLa maggior parte dei video sono stati gi\u00e0 pubblicati nel 1995, nella raccolta video \"Don't Bore Us - Get To The Chorus!\", ed anche in altri titoli rilasciati principalmente in VHS e Laserdisc (\"Look Sharp Live\", \"The Videos\", \"Live-Ism\" e \"Roxette Sweden Live\").\nVengono pubblicati per la prima volta i videoclip di \"Neverending Love\", \"Soul Deep\", \"I Call Your Name\", \"Chances\", \"June Afternoon\", \"She Doesn't Live Here Anymore\", e \"Un Dia Sin Ti\".\nVengono pubblicati in questo DVD anche i videoclip di \"Wish I Could Fly\", \"Anyone\" e \"Stars\", rilasciati in precedenza nella versione Enhanced CD dei singoli \"Anyone\", \"Stars\" e \"Salvation\", ed i videoclip di \"The Centre of The Heart\" e \"Real Sugar\", inseriti nella versione Enhanced CD dei singoli \"Real Sugar\" e \"Milk and Toast and Honey\".\nRarities.\nNella sezione denominata \"Rarities\", \u00e8 inclusa la prima versione del video di \"Neverending Love\", ed i video di \"It Must Have Been Love (Christmas for the Broken Hearted)\" e \"I Call Your Name\", realizzati e mandati in onda per la TV svedese.\nNella sezione \"Rarities\" sono presenti, inoltre, una versione alternativa al video di \"The Look\", gi\u00e0 presente in \"Sweden Live\" ed il video di \"Silver Blue\", gi\u00e0 pubblicato in \"Look Sharp Live\", le cui riprese sono state realizzate tra il 25 e 26 luglio 1989, nella rovina del castello di Borgholm, durante il tour \"Look Sharp Live!\" del 1989.\nDocumentaries.\nL'ultima sezione del DVD \u00e8 \"Documentaries\", in cui viene riproposto lo \"speciale\" realizzato per il \"making of\" dell'album \"Joyride\", gi\u00e0 pubblicato in \"The Videos\", in cui si vede sia Marie Fredriksson che Per Gessle intervistati, ripercorrere le tappe dal successo con l'album \"Look Sharp!\", alla partecipazione come ospiti al festival di Sanremo, alla promozione in radio e per gli show TV, ed alla realizzazione di alcuni nuovi brani per l'album \"Joyride\".\nIl DVD contiene, nella sezione \"Documentaries\", un altro \"speciale\", questa volta inedito, \"Really Roxette\", che racconta il periodo che va dal tour mondiale \"Crash! Boom! Bang!\" alla realizzazione del greatest hits \"Don't Bore Us-Get to the Chorus!\". Sia Marie Fredriksson che Per Gessle spiegano, con particolare riferimento, e con qualche aneddoto, in merito al concerto tenuto a Johannesburg, e al tour che Roxette ha toccato in Argentina."}
{"id": "2387217", "revid": "767487", "url": "https://it.wikipedia.org/wiki?curid=2387217", "title": "Hossz\u00fav\u00edz", "text": "Hossz\u00fav\u00edz \u00e8 un comune dell'Ungheria di 70 abitanti situata nella provincia di Somogy, nell'Ungheria centro-occidentale."}
{"id": "2387218", "revid": "110157", "url": "https://it.wikipedia.org/wiki?curid=2387218", "title": "Nokia 3600/3650", "text": "Il Nokia 3650 fu il primo smartphone Symbian della Series 60 apparso nel mercato statunitense e prodotto dall'azienda finlandese Nokia. Questo smartphone fu anche il primo tra quelli messi in commercio in Nord America ad avere una fotocamera integrata.\nUna caratteristica in comune nei Nokia 3600 e 3650 \u00e8 la tastiera circolare infatti molti altri telefonini della Series 60 hanno una tastiera tradizionale.\nI Nokia 3600 e 3650 furono sostituiti dal Nokia 3620 (GSM 850/1900) e dal Nokia 3660 (GSM 900/1800/1900), entrambi con una tastiera tradizionale ed un display a 16.000.000 colori.\nNokia 3620/3660.\nI Nokia 3620 e 3660 sono i successori del Nokia 3650. Entrambi appartenenti alla Series 60 si basano su un sistema operativo Symbian.\nIl sostituto del Nokia 3660 \u00e8 il Nokia 3230. Il 3620 non ha un sostituto ufficiale, ma \u00e8 stato sostituito in seguito dal Nokia 6620."}
{"id": "2387219", "revid": "125721124", "url": "https://it.wikipedia.org/wiki?curid=2387219", "title": "Lingua ciukcia", "text": "La lingua ciukcia, anche conosciuta come luoravetlan (nome autoctono: \"\u043b\u044b\u0433\u044a\u043e\u0440\u0430\u0432\u044d\u0442\u043b\u044a\u044d\u043d \u0439\u0438\u043b\u044b\u0439\u0438\u043b, \u0142yg\u02c0oravet\u0142\u02c0\u025bn jil\u01ddjil\") \u00e8 una lingua della famiglia ciukotko-kamciatka parlata dal popolo ciukcio, nella pi\u00f9 estrema parte orientale della Siberia, principalmente nel circondario autonomo della \u010cukotka.\nStoria.\nL'etnonimo \"ciukcio\" \u00e8 una forma italianizzata dell'etnonimo russo \"\u010duk\u010di\".\nQuesto viene dal russo \"\u010c\u00e4v\u010da\", termine usato anche dai popoli limitrofi, essa stessa \u00e8 una resa della parola ciukcia /\u02a7aw\u02a7\u0259w/ che significa \"un uomo che \u00e8 ricco di renne\".\nIl termine usato dal popolo ciukcio per s\u00e9 stessi \u00e8 /\u026c\u0259\u0263\u0294oraw\u0259t\u026c\u0294at/ (singolare /\u026c\u0259\u0263\u0294oraw\u0259t\u026c\u0294an/) che significa: \"il vero popolo\".\nNel libro rosso dell'UNESCO \u00e8 nell'elenco delle lingue in pericolo.\nDistribuzione.\nSecondo il censimento russo del 2002, circa 7.700 dei 15.700 appartenenti al popolo ciukcio parla questa lingua, la conoscenza di essa sta diminuendo, e la maggior parte parla la lingua russa (meno di 500 non parlano russo).\nLa lingua ciukcia \u00e8 strettamente correlata alla lingua coriaca, che \u00e8 parlata da 3000 persone. Queste due lingue insieme al kerek, alutor e itelmen formano la famiglia delle lingue ciukotko-kamciatke.\nI ciukci e coriachi formano un'unit\u00e0 culturale con un'economia basata sull'allevamento di renne ed entrambe hanno autonomia all'interno della Federazione Russa.\nGrammatica.\nLa lingua \u00e8 ergativo-assolutiva, cio\u00e8 allinea il soggetto intransitivo all'oggetto invece che all'agente transitivo. \u00c8 agglutinante, quindi unisce pi\u00f9 morfemi in un'unica parola.\nHa nove casi:\nIl dativo esiste solo come caso avverbiale.\nNon esistono i generi.\nCi sono tre declinazioni:"}
{"id": "2387224", "revid": "1543377", "url": "https://it.wikipedia.org/wiki?curid=2387224", "title": "La dichiarazione di Randolph Carter", "text": "La dichiarazione di Randolph Carter (\"The Statement of Randolph Carter\") \u00e8 un racconto horror dello scrittore statunitense Howard Phillips Lovecraft. Scritto nel dicembre 1919, fu pubblicato nel maggio 1920 sulla rivista The Vagrant. Esso appartiene al ciclo di racconti aventi come protagonista il personaggio di Randolph Carter e, come molti racconti lovecraftiani, trova la sua origine in un sogno dello scrittore.\nTrama.\nIl racconto viene narrato in forma di flashback: Randolph Carter, dopo essere stato interrogato in merito alla sparizione di un suo amico, decide di mettere per iscritto la sua deposizione, pur sapendo che non verr\u00e0 creduto. Nella sua testimonianza, Carter racconta di essersi diretto con l'amico Warren in un antichissimo cimitero, per un motivo che non ricorda pi\u00f9. \nDopo aver trovato una scalinata di pietra che scende nel sottosuolo nascosta sotto una pesante lastra di pietra, Warren dice all'amico di dover scendere da solo, in quanto le cose che dovr\u00e0 vedere e affrontare potrebbero facilmente privare il fragile Carter della pace e della sanit\u00e0 mentale. Pur controvoglia, Carter acconsente a restare in superficie, tenendosi in contatto con Warren mediante un'apparecchiatura telefonica. Dopo una lunga discesa, ad un certo punto, Warren urla a Carter di scappare, dicendo che ormai \u00e8 tutto perduto e che la colpa \u00e8 solo sua; Carter, tuttavia, non vuole abbandonare Warren, cos\u00ec si prepara a scendere nel sottosuolo. Warren lo esorta invece a scappare, fino a che Carter non riesce pi\u00f9 a sentire la sua voce. Dopo aver continuato a chiamare il nome di Warren senza risposta, ad un certo punto Carter sente il rumore di qualcuno che prende il ricevitore ed esclama, con una voce non umana, \"Idiota: Warren \u00c8 MORTO!\"."}
{"id": "2387225", "revid": "339392", "url": "https://it.wikipedia.org/wiki?curid=2387225", "title": "Nataliya Tobias", "text": ""}
{"id": "2387228", "revid": "729019", "url": "https://it.wikipedia.org/wiki?curid=2387228", "title": "Minot Air Force Base", "text": "La Minot Air Force Base anche nota semplicemente come Minot AFB \u00e8 un aeroporto militare della United States Air Force situato a circa 20 chilometri dalla localit\u00e0 di Minot in Dakota del Nord.\nLa base aerea si trova attualmente sotto il comando dell'Air Combat Command ed \u00e8 una delle due basi aeree che ancora ospitano i bombardieri B-52 Stratofortress. La base dispone di una pista di decollo lunga 4022 metri e dispone di oltre 5000 persone alle proprie dipendenze.\nStoria.\nPer contrastare a met\u00e0 degli anni cinquanta il rischio di un attacco sovietico attraverso lo spazio aereo del circolo polare artico, la United States Air Force decise di costruire alcune basi aeree negli stati settentrionali al confine con il Canada dove schierare gruppi di caccia intercettori dell'Air Defense Command. Tra questi nuovi aeroporti militari ci fu anche la base costruita nei pressi di Minot dalla quale prende il nome, la Minot AFB appunto.\nI lavori di costruzione iniziarono il 12 luglio 1955 anche se il grosso dei lavori inizi\u00f2 solamente a partire dal 19 maggio 1956 e il 1\u00ba dicembre dello stesso anno fu deciso di dare alla base il nome di Minot Air Force Base. I lavori furono infine ultimati l'8 febbraio 1957 e lo stesso giorno il \"32d Fighter Group\" fu assegnato a questa base aerea. A partire dal 23 settembre 1959 fu stazionata presso la Minot AFB il primo KC-135A Stratotanker e poco dopo venne deciso di trasformare Minot in una delle principali basi del Strategic Air Command, equipaggiata con bombardieri strategici Boeing B-52 Stratofortress e missili balistici intercontinentali LGM-30 Minuteman.\nDa allora la base aerea di Minot ha ospitato ininterrottamente diverse squadriglie di bombardieri B-52 impegnati in missioni di addestramento, allerta a terra e, fino al 1968, allerta in volo. Dal 1992 dopo che lo Strategic Air Command \u00e8 stato disciolto, anche le missioni di allerta a terra sono state interrotte; la Minot AFB, che controlla ancora i bombardieri B-52 del 5\u00b0 Bomb Wing e i missili Minuteman III del 91st Missile Wing, \u00e8 stata assegnata al Air Force Global Strike Command."}
{"id": "2387232", "revid": "6923", "url": "https://it.wikipedia.org/wiki?curid=2387232", "title": "Ripplewood Holdings", "text": "Ripplewood \u00e8 un'impresa americana private equity con sede a New York che si focalizza sui Leveraged buyout, sul Venture capital, crescita del capitale, Management buyout, ricapitalizzazione Leveraged e altri investimenti non liquidi.\nRipplewood \u00e8 stata fondata dall'attuale amministratore delegato Tim Collins\nGli interessi della societ\u00e0 vanno dalla telecomunicazioni, alle operazioni bancarie e all'intrattenimento.\nGestisce pi\u00f9 di 10 miliardi di dollari di capitale."}
{"id": "2387235", "revid": "28057", "url": "https://it.wikipedia.org/wiki?curid=2387235", "title": "Ulla Tapaninen", "text": "Biografia.\nArtista poliedrica, si \u00e8 distinta in serie televisive e film finlandesi in ruoli sia drammatici che comici. Dotata di un'ottima voce, \u00e8 stata la prescelta doppiatrice di numerosi film d'animazione; tra questi \"La sirenetta\" (1989) in cui ha lasciato un'indimenticabile interpretazione della strega Ursula. Ha mantenuto questo ruolo nella seconda edizione della pellicola, nel 1999.\nNel 2005, ha festeggiato i suoi trent'anni di carriera."}
{"id": "2387236", "revid": "298171", "url": "https://it.wikipedia.org/wiki?curid=2387236", "title": "Drum machines", "text": ""}
{"id": "2387237", "revid": "767487", "url": "https://it.wikipedia.org/wiki?curid=2387237", "title": "Chicken Skin Music", "text": "Chicken Skin Music \u00e8 il quinto album di Ry Cooder ed \u00e8 stato pubblicato nel 1976."}
{"id": "2387244", "revid": "363672", "url": "https://it.wikipedia.org/wiki?curid=2387244", "title": "Minot AFB", "text": ""}
{"id": "2387245", "revid": "1305772", "url": "https://it.wikipedia.org/wiki?curid=2387245", "title": "Pace di Berlino", "text": ""}
{"id": "2387250", "revid": "224230", "url": "https://it.wikipedia.org/wiki?curid=2387250", "title": "Pace di Berlino (1742)", "text": "La pace di Berlino del 1742 fu sottoscritta a Berlino il 28 luglio di quell'anno tra Regno di Prussia ed Arciducato d'Austria. Essa pose termine alla prima guerra di Slesia confermando i patti del precedente armistizio di Breslavia.\nL'Austria dovette cedere la Bassa Slesia, l'Alta Slesia fino al fiume Opava e la contea boema di Glatz alla Prussia. Il ducato di Teschen, che stava oltre l'Opava e gran parte del ducato di Troppau e di quello di J\u00e4gerndorf rimasero all'Austria. La Prussia si impegn\u00f2 a lasciare l'alleanza con i nemici dell'Austria e si assunse il debito di 1,7 milioni di fiorini nei confronti della Gran Bretagna. La pace fu stipulata con la mediazione del Giorgio II d'Inghilterra, che fece da garante.\nCon l'incorporazione della Slesia lo stato della Prussia si ingrand\u00ec di un terzo. Della medesima percentuale crebbe la sua popolazione e le sue entrate finanziarie. La Prussia con questa occupazione si avvicin\u00f2 al novero della grandi potenze europee e divenne contemporaneamente rivale degli Asburgo nella \"leadership\" delle popolazioni di lingua tedesca. Questo \"dualismo tedesco\" dur\u00f2 fino alla guerra austro-prussiana del 1866.\nL'amarezza colse i francesi ed l'imperatore Carlo VII prov\u00f2 una profonda delusione nei confronti di Federico il Grande, che per la seconda volta aveva abbandonato la coalizione. La pace tuttavia tenne solo fino al 1744, allorch\u00e9 Federico il Grande invase la Boemia dando inizio alla seconda guerra di Slesia."}
{"id": "2387253", "revid": "24190394", "url": "https://it.wikipedia.org/wiki?curid=2387253", "title": "Mary Cassat", "text": ""}
{"id": "2387268", "revid": "827882", "url": "https://it.wikipedia.org/wiki?curid=2387268", "title": "Djwal Khul", "text": "Djwal Khul (altrimenti scritto Djwhal Khul, Djwal Kul, o abbreviato in DK o D.K., anche detto \u00abIl Tibetano\u00bb) \u00e8 descritto nell'ambito dell'esoterismo e della teosofia come un iniziato che si \u00e8 assunto il compito di rivelare verit\u00e0 occulte in forma chiara e adatta ai nostri tempi, per favorire l'evoluzione spirituale del nostro pianeta. \nEgli sarebbe l'ispiratore (secondo la stessa Bailey), a mezzo telepatia, dell'opera di Alice Bailey (1880\u20131949), che si articola attorno all'evoluzione delle tematiche ereditate dall'insegnamento teosofico di Madame Blavatsky, espresse nell'opera \"La Dottrina Segreta\" e altre.\nDjwal Khul secondo la teosofia.\nNell'ambito dei seguaci di tali insegnamenti spirituali, Djwal Khul \u00e8 ritenuto essere, dalla Bailey e dalla Blavatsky, un \u00abMaestro di Saggezza\u00bb (o \u00abdi Sapienza\u00bb, dall'inglese \"Master of Wisdom\") vivente nel Tibet, seguendo la tradizione dell'antica spiritualit\u00e0 esoterica. La Bailey lo descrive come un membro della Gerarchia Spirituale o Fratellanza di quei \"mahatma\" definiti come le guide spirituali dell'umanit\u00e0, col compito di insegnare gli antichi principi cosmologici, metafisici ed esoterici, che sono all'origine di tutte le maggiori filosofie, mitologie e tradizioni spirituali del mondo.\nIl nome Djwal Khul comparve per la prima volta negli scritti di Madame Blavatsky, come ispiratore della Societ\u00e0 Teosofica. Pubblicata nel 1888, \"La Dottrina Segreta\" fu principalmente ispirata da Koot Hoomi e Morya.\nIn un suo scritto, C. W. Leadbeater] raccont\u00f2 che un giorno era a colloquio con Madame Blavatsky, e la porta dello studio era chiusa. Erano soli e la porta della stanza era in vista. Improvvisamente fra lui e la porta apparve un uomo, causandogli un grande spavento, cosa sulla quale la Blavatsky lo prese bonariamente in giro. La porta non era certamente stata aperta, scrive Leadbeater, e l'uomo si rivel\u00f2 poi essere Djwal Khul.\nLa Bailey ispirata da Djwal Khul.\nMentre lavorava a Krotona nel 1919, Alice Bailey inizi\u00f2 a trascrivere degli insegnamenti esoterici che lei diceva esserle dettati da un Maestro di Saggezza. Tali scritti vennero successivamente firmati con il nome de \u00abIl Tibetano\u00bb, ma per una distrazione della Bailey nel riordinare gli scritti da affidare alle stampe, sfugg\u00ec alla sua attenzione un paragrafo in cui al posto de \u00abIl Tibetano\u00bb compariva il nome Djwal Khul, il quale avrebbe invece preferito non rivelare pubblicamente.\nLa Bailey scrisse per 30 anni fino al 1949 dichiarando di rivelare l'insegnamento di Djwal Khul. Secondo Bailey l'intenzione di Djwal Khul era la rivelazione dei misteri occulti in modo adatto ai nostri tempi, definiti da Djwal Khul come un momento molto importante per l'umanit\u00e0, perch\u00e9 passaggio dall'\"Era dei Pesci\" all'\"Era dell'Acquario\".\nCome Djwal Khul descrive se stesso.\nEcco come Djwal Khul descrive se stesso, in un passo riportato in quasi tutte le introduzioni dei libri della Bailey:"}
{"id": "2387269", "revid": "729019", "url": "https://it.wikipedia.org/wiki?curid=2387269", "title": "5th Bomb Wing", "text": "Il 5th Bomb Wing \u00e8 uno stormo da bombardamento dell'Air Force Global Strike Command, inquadrato nella Eighth Air Force. Il suo quartier generale \u00e8 situato presso la Minot Air Force Base, nel Dakota del Nord.\nOrganizzazione.\nAttualmente, al maggio 2018, esso controlla\nStoria.\nLa storia dello stormo risale agli albori dell'aviazione militare americana. Originariamente attivato come 2nd Group (Observation) il 15 agosto 1919 a Luke Field, nelle Hawaii, nel 1921, il gruppo fu rinominato 5th Group (Obervation) e un anno pi\u00f9 tardi divenne 5th Group (Pursuit and Bombardment) impiegando Airco DH.4. Nel 1935 il gruppo sostenne la citt\u00e0 di Hilo durante l'eruzione del Mauna Loa. 10 Keystone B-3 e B-4 sganciarono circa 10 tonnellate di bombe intorno al vulcano per deviarne le colate di lava diretti verso la citt\u00e0. Durante l'attacco di Pearl Harbor, il Gruppo perse molti uomini e gran parte dei suoi aerei fu danneggiato. Nonostante la confusione seguita all'attacco a sorpresa, l'unit\u00e0 fu in grado di far decollare i suoi aerei immediatamente dopo, primo tra tutti i reparti delle forze armate americane. Durante i primi quattro anni della guerra, il 5th Bombardment Group partecip\u00f2 a 10 campagne principali, volando da campi d'aviazione nel Pacifico meridionale, come Guadalcanal, Munda e Samar. In totale furono effettuate pi\u00f9 di 1000 missioni da combattimento, guadagnandosi tre citazioni e pi\u00f9 di 13.300 tra medaglie e decorazioni.\nTra il 1947 e il 1959 il gruppo cambi\u00f2 nome e ruolo diverse volte, mentre aggiornava continuamente la sua flotta. Durante lo stazionamente presso la base di Travis in California, nel 1959, il 5th Bombarment Wing (Heavy) ricevette i suoi primi aerei a reazione. Lo Strategic Air Command assegn\u00f2 allo stormo i suoi primi B-52G per sostituire i B-36. Nel contempo, all'unit\u00e0 fu assegnato anche il 916th Air Refueling Squadron equipaggiato con i KC-135A.\nIl 25 luglio 1968 lo stormo fu definitivamente trasferito presso la base di Minot, contestualmente alla transizione verso i B-52H. Con il cambiamento di base fu sostituito anche lo stormo da rifornimento in volo con il 906th AREFS. Immediatamente dopo lo spostamento, il reparto venne impiegato nuovamente in azioni di guerra, nel Sud-est asiatico durante la Guerra del Vietnam. I suoi equipaggi attaccarono bersagli e sostenevano rifornimento in volo durante le operazioni Arc Light, Linebacker II e Young Tiger.\nDurante il periodo della Guerra fredda, lo stormo mantenne come gran parte degli altri reparti da bombardamento strategico, uno stato di allerta continuo, che termin\u00f2 soltanto nel settembre del 1991. Sette anni dopo l'unit\u00e0 entr\u00f2 nuovamente in azione durante l'operazione Desert Fox e in supporto alle operazioni delle forze alleate nella ex-Yugoslavia.\nNei giorni successivi all'attacco dell'11 settembre, il 5th Bomb wing fu schierato in supporto all'operazione Enduring Freedom. Decollando da basi avanzate, gli equipaggi attaccarono bersagli strategici in Afghanistan.\nNel 2003 lo stormo schier\u00f2 circa 550 militari e 14 B-52 in supporto dell'operazione Iraqi Freedom. Durante il conflitto, i suoi bombardieri hanno eseguito pi\u00f9 di 120 missioni di combattimento per un totale di pi\u00f9 di 1.600 ore di volo. Sganciarono pi\u00f9 di 1,5 milioni di tonnellate di armi, compresi missili da crociera, bombe convenzionali e a guida laser. I membri dello stormo sono continuamente dispiegati in tutto il mondo per prendere parte alla Guerra globale al Terrorismo. I suoi B-52 sono schierati anche sulla base di Andersen, sull'isola di Guam, come forze di stabilizzazione nell'estremo oriente."}
{"id": "2387270", "revid": "1149807", "url": "https://it.wikipedia.org/wiki?curid=2387270", "title": "Mature (personaggio)", "text": ""}
{"id": "2387275", "revid": "729019", "url": "https://it.wikipedia.org/wiki?curid=2387275", "title": "Teca esterna", "text": "La teca follicolare esterna \u00e8 un tipo di membrana disposta esternamente ad avvolgere il follicolo ovarico. \u00c8 presente gi\u00e0 nel follicolo secondario insieme alla teca interna che collabora con le cellule della zona granulosa nella secrezione di estrogeni nella fase preovulatoria ed estrogeni e progesterone nella fase postovulatoria.\n\u00c8 costituita da abbondante collagene e da fibre muscolari lisce.\nFisiologia.\nGrazie alla sua componente muscolare che va in contrazione, durante la fase ovulatoria del ciclo ovarico (che coincide nel ciclo mestruale con il passaggio da fase proliferativa alla fase secretiva ed avviene all'incirca durante il 14 giorno, con molta variabilit\u00e0, con un picco di LH secreto dall'adenoipofisi) permette la fuoriuscita dell'ovocita dal follicolo."}
{"id": "2387284", "revid": "204012", "url": "https://it.wikipedia.org/wiki?curid=2387284", "title": "Sinusiti", "text": ""}
{"id": "2387285", "revid": "204012", "url": "https://it.wikipedia.org/wiki?curid=2387285", "title": "Lombalgie", "text": ""}
{"id": "2387287", "revid": "204012", "url": "https://it.wikipedia.org/wiki?curid=2387287", "title": "Cefalee", "text": ""}
{"id": "2387288", "revid": "204012", "url": "https://it.wikipedia.org/wiki?curid=2387288", "title": "Discopatie", "text": ""}
{"id": "2387289", "revid": "767487", "url": "https://it.wikipedia.org/wiki?curid=2387289", "title": "Joe Graboski", "text": ""}
{"id": "2387291", "revid": "799504", "url": "https://it.wikipedia.org/wiki?curid=2387291", "title": "Sarcofago del Buon Pastore (Monza)", "text": "Il sarcofago del Buon Pastore \u00e8 custodito nel chiostrino del Museo Serpero a Monza.\n. \u00c8 in \"marmo di Luni\" e misura cm 231 x 66,5 x 78; \u00e8 parzialmente lavorato a trapano.\nLo schema illustrativo \u00e8 largamente diffuso in tutta Italia: al centro, in una nicchia, \u00e8 rappresentato il Buon Pastore, indossante una tunica e calzari. Sulle spalle reca un ariete stringendone le zampe con la mano destra. A lato cresce un tralcio di vite che reca frutti e in basso un cane accosciato. Il braccio e la gamba sinistra sono perduti.\nAi due lati \u00e8 simmetricamente scolpita una strigilatura. Ai due estremi sono le figure di due filosofi che stringono un rotolo nella mano sinistra; potrebbero essere identificati con gli apostoli Pietro e Paolo, anche se non recano i loro tradizionali attributi delle chiavi e della spada.\nIl corredo iconografico del sarcofgo richiama chiaramente il culto cristiano ormai affermato e quindi consente una datazione \"post quem\".\nSecondo l'archeologo Mario Mirabella Roberti il manufatto \u00e8 databile alla seconda met\u00e0 del IV secolo. Probabilmente proviene da Roma."}
{"id": "2387293", "revid": "125584374", "url": "https://it.wikipedia.org/wiki?curid=2387293", "title": "Montelukast", "text": "Il montelukast \u00e8 un farmaco antiasmatico con attivit\u00e0 antagonista sui recettori per i leucotrieni. In Italia il farmaco \u00e8 venduto dalla societ\u00e0 farmaceutica Merck Sharp and Dohme con il nome di \"Singulair\" nella forma farmacologica di compresse masticabili, ad uso pediatrico, di colore rosa contenenti 5\u00a0mg di principio attivo e di compresse rivestite da film di colore beige, da 10\u00a0mg. Essendo scaduto il brevetto sulla molecola il farmaco \u00e8 prodotto da numerose altre societ\u00e0 farmaceutiche come medicinale equivalente.\nFarmacodinamica.\nMontelukast \u00e8 un inibitore dei recettori dei leucotrieni, in particolare del recettore dei cisteinil-leucotrieni di tipo 1 (CysLT1).\nI cisteinil-leucotrieni (LTC4, LTD4, LTE4) sono degli eicosanoidi (fattori infiammatori) rilasciati da diverse cellule, tra cui mastcellule ed eosinofili.\nIl legame di questi leucotrieni con lo specifico recettore, causa la contrazione della muscolatura liscia bronchiale, aumentata la secrezione di muco, la permeabilit\u00e0 vascolare ed il reclutamento degli eosinofili (aumento degli eosinofili nel circolo periferico e nelle vie aeree).\nI leucotrieni sono quindi uno dei fattori responsabili dell'attacco asmatico. Montelukast, e molecole simili come lo zafirlukast, sono antagoniste di tali recettori, funzionando cio\u00e8 attraverso un meccanismo di saturazione recettoriale. Ci\u00f2 significa che, legandosi ai recettori, non evocano alcuna risposta, ma impediscono meccanicamente ai ligandi fisiologici di interagirvi. I leucotrieni perci\u00f2, trovando i recettori occupati, non possono attivare la trasduzione del segnale che induce la broncocostrizione.\nA dimostrazione di ci\u00f2 in studi clinici sperimentali montelukast a bassi dosaggi si \u00e8 dimostrato in grado di inibire la broncocostrizione causata dall'inalazione di LTD4. Inoltre, montelukast risulta essere un inibitore pi\u00f9 \"potente\" ed \"efficace\" rispetto a zafirlukast.\nFarmacocinetica.\nDopo somministrazione per via orale montelukast viene rapidamente assorbito dal tratto gastroenterico. La concentrazione plasmatica massima (Cmax) viene raggiunta dopo circa 3 ore (Tmax) dalla somministrazione a digiuno.\nLa biodisponibilit\u00e0 varia dal 63% al 73% (media del 64% circa). Biodisponibilit\u00e0 orale e picco plasmatico non sembrano essere influenzati dalla contemporanea assunzione di cibo. Il legame della molecola con le proteine plasmatiche \u00e8 estremamente tenace: pi\u00f9 del 99% di montelukast si lega ad esse, in particolare all'albumina.\nStudi sperimentali sui ratti e sull'uomo hanno evidenziato che montelukast oltrepassa in modo significativo la barriera ematoencefalica, probabilmente per effetto di trasporto dell'albumina.\nRispetto allo zafirlukast, il montelukast presenta una pi\u00f9 estesa metabolizzazione epatica.\nGli studi effettuati mostrano un ampio coinvolgimento del citocromo P450 ed in particolare degli isoenzimi CYP3A4 e CYP2C9 e CYP2A6. L'ampio metabolismo spiega la pi\u00f9 breve emivita di quest'ultima molecola, compresa tra le 3 e le 6 ore.\nL'escrezione del farmaco avviene quasi esclusivamente tramite la bile. Gli studi sperimentali con montelukast radiomarcato hanno mostrato che l'86% del farmaco viene eliminato nelle feci, entro cinque giorni, e meno dello 0,2% attraverso le urine.\nNei soggetti anziani e nei pazienti con insufficienza epatica da lieve a moderata, non \u00e8 necessario alcun aggiustamento del dosaggio. Data la scarsa eliminazione per via renale, non \u00e8 dato attendersi la necessit\u00e0 di aggiustamenti della dose nei soggetti con insufficienza renale.\nUsi clinici.\nMontelukast trova indicazione per il trattamento dell'asma come terapia aggiuntiva, qualora altri agenti (agonisti \u03b2-adrenergici ad azione rapida e steroidi per via inalatoria)da usare \"al bisogno\" non si dimostrino efficaci nel fornire un adeguato controllo clinico.\nAl contrario dei farmaci Beta 2 agonisti selettivi, montelukast non serve per la terapia dell'attacco acuto di asma, n\u00e9 deve essere considerato una terapia sostitutiva dei corticosteroidi somministrati per via inalatoria. Il farmaco trova invece la propria applicazione nella prevenzione e nell'inibizione dell'insorgenza dell'asma, bench\u00e9 si sia dimostrato meno efficiente dei corticosteroidi assunti per via inalatoria.\nUn ulteriore utilizzo si ha nei soggetti particolarmente sensibili all'azione broncocostrittrice dell'aspirina e di altri FANS, cos\u00ec come nel trattamento sintomatico della rinite allergica stagionale,sempre nei soggetti in cui \u00e8 indicato per la terapia dell'asma.\nPu\u00f2 essere inoltre utilizzato per la profilassi dell'asma in quei soggetti in cui predomina la broncocostrizione indotta dall'esercizio fisico.\nEffetti collaterali.\n(1) In soggetti che fanno uso degli antagonisti recettoriali dei leucotrieni \u00e8 stata segnalato un minimo aumento dell'incidenza della sindrome di Churg-Strauss, evento che pu\u00f2 derivare dallo \"smascheramento\" di tale fenomeno autoimmune dopo la sospensione dei farmaci corticosteroidei.\n(2) A partire dal 2008 in letteratura medica apparvero degli studi inerenti ad una presunta relazione tra assunzione di montelukast e suicidio. Nel gennaio 2009, la Food and Drug Administration pubblicava uno studio dove veniva dimostrato che, bench\u00e9 non vi fossero ancora dati concernenti ulteriori problemi psichiatrici, poteva escludersi una correlazione tra assunzione di montelukast e tendenza al suicidio. A distanza di alcuni mesi, nel giugno del 2009, sempre la Food and Drug Administration (FDA) emetteva un \"box warning\", per tutti gli antileucotrienici, sulla scorta delle analisi di Farmacovigilanza. In questo avviso l'agenzia del farmaco statunitense segnalava che: \"Tra gli eventi neuropsichiatrici segnalati, nei casi di sorveglianza post-marketing, vi sono agitazione, aggressivit\u00e0, ansia, alterazioni dei sogni e allucinazioni, depressione, insonnia, irritabilit\u00e0, irrequietezza, pensieri e comportamenti suicidari (compreso il suicidio) e tremore.\"\nControindicazioni.\nLa sospensione del corticosteroide a favore dell'inibitore recettoriale per i leucotrieni dovrebbe essere evitata in soggetti con notevole eosinofilia, poich\u00e9 tali farmaci non sono in grado di deprimere le reazioni sistemiche sostenute dagli eosinofili.\nDosi terapeutiche.\nNei soggetti adulti e negli adolescenti con pi\u00f9 di 15 anni di et\u00e0 la dose consigliata \u00e8 pari a 10\u00a0mg al giorno, da assumersi preferibilmente la sera. Il farmaco pu\u00f2 essere assunto con o senza cibo e deve continuare ad essere assunto anche quando l'asma \u00e8 sotto controllo, cos\u00ec come durante le fasi di peggioramento dell'asma.\nIn alcuni soggetti pu\u00f2 essere necessario ricorrere all'assunzione di dosi maggiori. Il montelukast viene sovente assunto con una posologia di 20\u00a0mg per due volte al giorno. \nL'elevata compliance dell'assunzione orale di compresse rende questi farmaci particolarmente adatti ai bambini e a soggetti che non tollerano l'insufflazione del preparato farmacologico.\nMontelukast, rispetto a zafirlukast, \u00e8 maggiormente indicato nei bambini tra i 2 e i 5 anni (compresse masticabili da 4\u00a0mg) e nei bambini dai 4 ai 6 mesi (come granulato da 4\u00a0mg).\nGravidanza e allattamento.\nLa Food and Drug Administration (FDA) ha inserito il montelukast in classe B per l'uso in gravidanza. In questa classe sono inseriti i farmaci i cui studi riproduttivi sugli animali non hanno mostrato un rischio per il feto e per i quali non esistono studi controllati sull'uomo e i farmaci i cui studi sugli animali hanno mostrato un effetto dannoso (oltre a un decremento della fertilit\u00e0) che non \u00e8 stato confermato con studi controllati in donne nel I trimestre (e non c'\u00e8 evidenza di danno nelle fasi avanzate della gravidanza).\nStudi effettuati sui ratti hanno mostrato che montelukast viene escreto nel latte materno. Non \u00e8 noto se la molecola venga escreta nel latte delle donne che allattano al seno. Si rende pertanto necessario valutare con attenzione il rapporto rischio/beneficio di un'eventuale terapia.\nAvvertenze.\n\"Pazienti pediatrici:\" la somministrazione di montelukast per periodi prolungati non altera il profilo di crescita lineare del bambino."}
{"id": "2387295", "revid": "599013", "url": "https://it.wikipedia.org/wiki?curid=2387295", "title": "Jackie Moore", "text": ""}
{"id": "2387296", "revid": "438678", "url": "https://it.wikipedia.org/wiki?curid=2387296", "title": "Attivit\u00e0 fisica", "text": ""}
{"id": "2387297", "revid": "729019", "url": "https://it.wikipedia.org/wiki?curid=2387297", "title": "Diarrea neonatale", "text": "La diarrea neonatale \u00e8 una manifestazione clinica di una malattia gastrointestinale che coinvolge il neonato.\nEziologia.\nTra i microrganismi responsabili si possono identificare:\nClinica.\nSi manifesta acidosi metabolica e disidratazione.\nTrattamento.\nOccorre una terapia reidratante che pu\u00f2 essere per via orale o per via parenterale. La dieta viene corretta con l'alimentazione lattea."}
{"id": "2387298", "revid": "1573940", "url": "https://it.wikipedia.org/wiki?curid=2387298", "title": "Palazzo Doria-Serra", "text": "Il palazzo Doria-Serra \u00e8 un edificio sito in via David Chiossone al civico 14 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nSituato nella via un tempo intitolata alla famiglia dei Garibaldi, in un'area di antico dominio dei Doria, il palazzo edificato verso la met\u00e0 del XVI secolo \u00e8 incluso nei rolli a nome di Stefano Doria (1599). Ricostruito nel 1645 da Francesco Torriglia, che lo amplia e ne modifica l'accesso spostandolo da vico Rovere (dove sono visibili il portale originario e resti del portico medievale) a via David Chiossone, il palazzo rimane alla famiglia sino alla prima met\u00e0 del XIX secolo, diventando poi Serra.\nOggetto di una recente manutenzione sul prospetto principale, che ha portato alla luce tracce di affreschi e polifore in pietra bicroma, l'edificio \u00e8 adibito ad abitazioni."}
{"id": "2387300", "revid": "23", "url": "https://it.wikipedia.org/wiki?curid=2387300", "title": "Pennato", "text": ""}
{"id": "2387304", "revid": "767487", "url": "https://it.wikipedia.org/wiki?curid=2387304", "title": "Bop till You Drop", "text": "Bop till You Drop \u00e8 l'ottavo album di Ry Cooder ed \u00e8 stato pubblicato nel 1979.\nCuriosit\u00e0.\nL'album, pubblicato l'11 luglio 1979, \u00e8 il primo disco di musica pop registrato con tecnologia digitale.\nIl brano \"Down in Hollywood\" \u00e8 stato reinterpretato nel 1981 con il titolo di \"E invece no\" dal cantautore Edoardo Bennato che per esso ha realizzato anche il nuovo testo italiano."}
{"id": "2387311", "revid": "767487", "url": "https://it.wikipedia.org/wiki?curid=2387311", "title": "Herschel Baltimore", "text": ""}
{"id": "2387313", "revid": "1573940", "url": "https://it.wikipedia.org/wiki?curid=2387313", "title": "Palazzo Chiavari-Calcagno", "text": "Il palazzo Chiavari-Calcagno \u00e8 un edificio sito in vico del Fieno al civico 2 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nAll'angolo tra vico del Fieno e via Luccoli, sorge l'edificio che nel 1588 compare per la prima volta nei rolli, a nome degli eredi di Gerolamo Chiavari, doge della Repubblica di Genova nel 1583-1585.\nPassato prima della fine del XVIII secolo alla famiglia Durazzo, conserva tuttora l'impianto cinquecentesco. Un bel portale marmoreo con iscrizione (\"unanimes\"), posto su vico del Fieno, introduce a un piccolo atrio (ridotto rispetto alle dimensioni originarie) e allo scalone voltato e infrascato che serve i primi tre piani, in corrispondenza dei quali, nei vani caposcala, sono collocati originali portali in pietra di Promontorio.\nDegni di nota sono anche il portale ligneo che interrompe la scala tra il primo e il secondo piano e la colonna caposcala \"a bulbo\". Alcuni degli appartamenti nei quali \u00e8 suddiviso conservano al loro interno ricchi ambienti voltati e decorati."}
{"id": "2387319", "revid": "115461186", "url": "https://it.wikipedia.org/wiki?curid=2387319", "title": "Foraggiere", "text": "Foraggiere (\"Forager\") \u00e8 un personaggio dei fumetti creato da Jack Kirby nel 1972, pubblicato dalla DC Comics.\nStoria del personaggio.\nPrimo Foraggiere.\nIl primo Foraggiere appartiene alla razza degli Insetti (\"Bugs\") che vivono come classe inferiore a Nuova Genesi; il suo passato non \u00e8 completamente noto. Quando la Colonia \u00e8 in pericolo, il Foraggiere viene inviato a chiedere aiuto ai Nuovi Dei, e con l'aiuto di Orion e Raggio di Luce riesce a impedire a Mantis di distruggere la sua specie.\nSecondo Foraggiere.\nUn secondo Foraggiere, questa volta di genere femminile, appare nella serie dei \"Nuovi Dei\" nel 1989. Appare anche nella serie \"Countdown\", e successivamente comincia una relazione romantica con Jimmy Olsen.\nAltri media.\nIl primo Foraggiere \u00e8 apparso nelle seguenti serie animate:"}
{"id": "2387324", "revid": "599013", "url": "https://it.wikipedia.org/wiki?curid=2387324", "title": "Giff Roux", "text": ""}
{"id": "2387325", "revid": "1305772", "url": "https://it.wikipedia.org/wiki?curid=2387325", "title": "Little Red Rooster", "text": ""}
{"id": "2387328", "revid": "1833487", "url": "https://it.wikipedia.org/wiki?curid=2387328", "title": "Stimmate (medicina)", "text": " \nIn Medicina le stimmate, (citate anche come Stigmate o Stimate), dal greco \"Stigma\" = Marchio, sono le variazioni palesi e manifeste al fenotipo che possono essere segno distintivo rispetto alla condizione comune.\nAd un approccio semplicistico alla diagnosi sono i segni caratteristici che indirizzano per la loro sola presenza in maniera evidente, ad essere elementi qualificanti per indurre la attribuzione a determinate condizioni patologiche.\nCaso tipico \u00e8 la psoriasi, notissima affezione dermatologica costituzionale, che colpisce oltre il 5 % della popolazione.\nSuo elemento marcante significativo e palese \u00e8 la presenza di ulcerazioni alle mani, alla fronte e spesso ai piedi, con manifestazioni essudative ed esfoliative.\nL'approccio che permette di affinare la diagnosi pu\u00f2 essere un esame strumentale diagnostico, o ancora la ricerca di altre stimmate possibili meno palesi (per ovvi motivi), ma sempre tipicamente connesse alla stessa affezione, come possono essere l'arrossamento e la condizione essudativa ed esfoliativa delle ascelle, del pube, e della piega interglutea, e tutti gli altri fattori tipici.\nIn una progressione di \"marchi\" significativi appaiono poi rilevabili altre e meno evidenti stimmate secondarie come la malformazione delle unghie, le complicazioni articolari.\nLa stimmata non \u00e8 quindi mai, o quasi mai, elemento completo di diagnosi ma pu\u00f2 essere potente strumento, con l'ausilio di altri elementi qualificanti, per abbinare a sintomi o marchi la successiva definizione pi\u00f9 completa della condizione specifica.\nMedicina e societ\u00e0.\nLo stato proprio della connotazione stimmatica (come marchio) \u00e8 spesso occasione di profonda sofferenza nelle persone colpite, e non solo per la eventuale patologia connessa, ma per la percezione della diversit\u00e0 in s\u00e9, percezione che \u00e8 spesso derivata dalla risposta di rifiuto e condanna che l'ambiente sociale allestisce nei confronti della diversit\u00e0 stessa.\nLa societ\u00e0, e con questa le religioni, hanno spesso assimilato le deformit\u00e0 come condizioni condannabili e da perseguitare, essendo la diversit\u00e0 infrazione evidente alla condizione comune, o alla immagine divina, (l'uomo come immagine di Dio), mentre in qualche caso il marchio (inteso come deroga dal comune) \u00e8 stato assimilato (o semplicemente utilizzato) dalle convinzioni religiose o superstiziose come proposta di un \"ponte\" ideale di collegamento tra divino ed umano."}
{"id": "2387330", "revid": "228587", "url": "https://it.wikipedia.org/wiki?curid=2387330", "title": "Akai", "text": "Akai \u00e8 un marchio di strumenti musicali elettronici e di prodotti di elettronica di consumo, fondata nel 1929 come \"Akai Electric Company Ltd.\", un'azienda manifatturiera giapponese. \"Akai\" in Giapponese \"rosso\": da qui il colore del logo. La sua sede principale \u00e8 oggi a Singapore, in quanto filiale del gruppo cinese Nimble Holdings, con sede ad Hong Kong, che aveva precedentemente acquistato i marchi giapponesi \"Nakamichi\" e \"Sansui\".\nProdotti storici.\nI prodotti Akai comprendono registratori \"reel-to-reel\", radio, audiocassette, amplificatori, videoregistratori ed altoparlanti. La Akai ha costruito un registratore/lettore 8-track, pi\u00f9 economico rispetto ai prodotti della concorrenza e perci\u00f2 molto popolare durante gli anni settanta. I modelli pi\u00f9 noti erano quelli della Serie \"CR-80\", oggi in uso dopo trentacinque anni dalla loro creazione.\nMolti prodotti Akai furono venduti con il marchio \"Roberts\" negli Stati Uniti, con il marchio \"A&amp;D\" in Giappone e \"Tensai\" nell'Europa occidentale.\nLa compagnia svizzera distributrice di prodotti Hi-Fi \"Tensai International\", a sua volta divisione di un sistema d'imprese Israelo-Svizzero chiamato \"EXTAL AG\", fondato nel 1988), fu l'unico distributore ufficiale di prodotti Akai per il mercato svizzero e dell'Europa Occidentale fino al 1988.\nLa Akai limit\u00f2 la produzione di strumenti hi-fi al solo mercato americano ed europeo verso la fine del XX secolo.\nIntroduzione del display su schermo.\n\"Akai\" fu un marchio leader nella produzione di videoregistratori negli anni ottanta. L\"'Akai VS-2\" fu il primo VCR dotato di display di controllo con trasmissione su schermo, originariamente denominato \"Sistema di Monitor Interattivo\". Con la visione delle informazioni direttamente sullo schermo della televisione, l'innovazione permise di evitare, per chi voleva programmare una registrazione, di leggere il contatore della cassetta o effettuare altre operazioni, di doverlo fare per forza direttamente dal VCR. Dopo molti anni tutte le ditte produttrici di apparecchi VCR hanno adottato il sistema del display su schermo, il cosiddetto OSD (dall'Inglese \"On-screen Display\").\n\"Akai Professional\".\nNel 1984, una nuova divisione della compagnia fu formata per concentrarsi soprattutto sulla produzione di strumenti musicali elettronici: la nuova compagnia fu la \"Akai Electronic Musical Instruments Corporation\" o \"Akai Professional\".\nPrimi prodotti.\nIl primo prodotto messo in commercio dalla nuova azienda fu il campionatore digitale a 12-bit \"S612\", il primo di una serie di campionatori relativamente economici. Potevano eseguire un solo campione per volta, memorizzato in un floppy disk 2.8\" separato. Il massimo tempo di campionamento comparato alla massima qualit\u00e0 audio (32kHz) era di un secondo. La tastiera-campionatore \"X7000\", e la versione rack-mount \"S700\" furono introdotte nel 1986 e '87.\nAltri prodotti della Akai furono i sintetizzatori analogici \"Akai AX80\" (ad 8 voci), AX-60 ed AX-63 (a 6 voci). L\"'AX-60\" prese in prestito molte idee dal sintetizzatore Roland Juno-106, ma con un vero VCO analogico, che permetteva al musicista anche di \"sdoppiare\" la tastiera (usando timbri sonori diversi nelle diverse zone della tastiera).\nAkai MG-1212.\nNel 1985 la Akai introdusse il mixer \"MG-1212\" (12 canali e 12 tracce registrabili). Quest'innovativo dispositivo utilizzava una bobina stile-VHS (chiamata \"MK-20\") ed era in grado di registrare 12 tracce mixate in 10 minuti, o 20 minuti se utilizzato in velocit\u00e0 dimezzata. Una traccia era interamente dedicata alla registrazione completa, mentre un'altra serviva a sincronizzare lo strumento con SMPTE o MPC. Un'altra striscia di canali comprendeva un sistema DBX di tipo 1 per la riduzione del rumore e un equalizzatore semi-parametrico (con larghezze di banda fisse). Il design unico nel suo genere e la funzione di riduzione del rumore fornivano al \"MG-1212\" una qualit\u00e0 di registrazione largamente superiore rispetto ad apparecchi molto pi\u00f9 costosi che utilizzavano nastri da 1\". Il MG-1212 fu pi\u00f9 avanti rimpiazzato da una sua versione evoluta, il \"MG-1214\", che offriva la possibilit\u00e0 di registrare due tracce in pi\u00f9. \nNonostante ci\u00f2 la \"Akai\" vendette pochi modelli di questo strumento, il suo successo non decoll\u00f2 mai e il \"MG-1212\" non fu mai in grado di rivaleggiare nelle vendite con gli strumenti della serie \"PortaStudio\" della Tascam, che costavano ancor meno e utilizzavano mezzi pi\u00f9 convenzionali, come audiocassette e nastri a bobina 1/4.\nAltri prodotti.\nL'introduzione di una serie professionale di campionatori digitali cominci\u00f2 con l'apparizione sul mercato del 12-bit \"S900\" nel tardo 1985, seguito dal 16-bit \"S1000\". Quest'ultimo fu successivamente rimpiazzato dal \"S3000\", noto in particolare poich\u00e9 conteneva un CD-ROM riscrivibile pi\u00f9 volte e un hard disk registrabile.\nLa Akai produsse anche parecchi sequencer digitali MIDI e sintetizzatori digitali, come la serie degli \"MPC\" (Midi Production Center), composta da sintetizzatori e sequencer MIDI rassomiglianti a drum machines.\nNuova Propriet\u00e0.\nNel 2004 la \"Akai corporation\" venne comprata dal \"Grande Group\" evitando cos\u00ec la bancarotta.\nSempre nello stesso anno, in seguito ad un patto di distribuzione statunitense, la \"Akai Professional Musical Instrument\" fu acquistata da Jack O'Donnoel, proprietario della \"Numark\", un'azienda di audio-elettronica \"Alesis\". I tre marchi operano sotto l'etichetta comune di \"Numark Industries, LLC of Cumberland RI\"."}
{"id": "2387331", "revid": "1543377", "url": "https://it.wikipedia.org/wiki?curid=2387331", "title": "Mantis (DC Comics)", "text": "Mantis \u00e8 un personaggio dei fumetti creato da Jack Kirby nel 1971, pubblicato dalla DC Comics.\nStoria del personaggio.\nMantis \u00e8 il leader di una colonia di insetti umanoidi migrati da Nuova Genesi perch\u00e9 Darkseid gli conferisse un grande potere. \u00c8 in grado di assorbire energia mandatagli contro da un avversario (ad esempio Lanterna Verde), e passa parte del suo tempo a ricaricare le energie in un baccello speciale (\"power pod\"). \u00c8 al servizio di Darkseid, nonostante come molti abitanti di Apokolips si sia ribellato occasionalmente contro di lui.\nMantis appare nella miniserie \"La morte dei Nuovi Dei\" nel numero 5, dove combatte al fianco di Kalibak contro Superman, Himon e il Generale di Nuova Genesi. Durante la battaglia Mantis e Kalibak sono uccisi dall'Uomo Infinito che strappa loro il cuore.\nAltri media.\nMantis \u00e8 apparso nella serie animata \"Justice League Unlimited\", nell'episodio \"Question Authority\", doppiatore non accreditato."}
{"id": "2387332", "revid": "1305772", "url": "https://it.wikipedia.org/wiki?curid=2387332", "title": "Lady Jane", "text": ""}
{"id": "2387335", "revid": "1573940", "url": "https://it.wikipedia.org/wiki?curid=2387335", "title": "Palazzo Doria-Centurione", "text": "Il palazzo Doria-Centurione \u00e8 un edificio sito tra vico Falamonica e vico Doria al civico 1 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nAppartenuto al Branca Doria che s'incontra nel penultimo canto dell'Inferno di Dante Alighieri, il palazzo \u00e8 presente una sola volta nei rolli a nome di Gio. Batta e Gio. Stefano Doria (rollo 1599). Ritenuto il pi\u00f9 antico tra i palazzi prospicienti la piazza San Matteo, collocato accanto alla chiesa gentilizia dei Doria, nel XV secolo viene ampliato con pi\u00f9 unit\u00e0 medievali. A questo intervento risale il tamponamento del portico e la creazione dell'accesso su vico Doria.\nAll'interno si introduce un cortile, del tardo Quattrocento genovese, dove la scala \u00e8 disposta su due lati del loggiato con un'altissima colonna anellata che favorisce l'accordo tra scale e porticato. Passato ai marchesi Centurione e infine alla curia arcivescovile genovese, con la parziale ricostruzione dopo la seconda guerra mondiale sono state restaurate le facciate su piazza San Matteo, mettendo in luce il portico romanico con pilastri ottagonali e archi a doppia ghiera. Oggi \u00e8 destinato a uffici."}
{"id": "2387336", "revid": "320578", "url": "https://it.wikipedia.org/wiki?curid=2387336", "title": "HI-FI", "text": ""}
{"id": "2387339", "revid": "767487", "url": "https://it.wikipedia.org/wiki?curid=2387339", "title": "Mike McCarron", "text": ""}
{"id": "2387340", "revid": "123077950", "url": "https://it.wikipedia.org/wiki?curid=2387340", "title": "Classe Le Triomphant", "text": "La classe Le Triomphant \u00e8 il nome della nuova generazione di sottomarini nucleari lanciamissili balistici (in francese: \"sous-marins nucl\u00e9aires lanceurs d'engins de nouvelle g\u00e9n\u00e9ration\" (SNLE-NG)) della Marine nationale francese. Essa prende il nome dal sottomarino capoclasse: \"Le Triomphant\". Essi dipendono della \"Force oc\u00e9anique strat\u00e9gique\" (FOST) e rimpiazzano i sottomarini di prima generazione (SNLE) della classe Le Redoutable a partire dagli anni 90.\nPresentazione.\nQuesta classe di sottomarini \u00e8 10 metri pi\u00f9 lunga, 2 metri pi\u00f9 larga e supera di 4.000 tonnellate la classe Le Redoutable. Questa serie \u00e8 costituita di 4 sottomarini, ma ne erano previsti 6 all'origine. Il costo dell'insieme del programma, ricerca e sviluppo compresi, \u00e8 stimato a 15 miliardi di euro.\nTecnologia.\nLa concezione de \"Le Triomphant\" fa ricorso alle ultime innovazioni in diversi settori. Ci sono a bordo degli ammortizzatori pesanti che non erano mai stati introdotti nel settore civile per via del costo troppo elevato. Pi\u00f9 grande, pi\u00f9 veloce, molto pi\u00f9 silenziosa che la precedente, la \"classe Le Triomphant\" \u00e8 ugualmente dotata di una capacit\u00e0 di detezione 10 volte pi\u00f9 fine.\n\"Le Triomphant\" \u00e8 il primo sottomarino francese dotato di una elica a pompa carenata, un sistema che funziona sul riflusso dell'acqua per evitare cos\u00ec la cavitazione, ispirata dagli aerei a reazione. Lo scafo possiede un rivestimento anti-eco per assorbire le onde sonar.\nQueste tecnologie gli assicurano il livello di furtivit\u00e0 eccezionale.\nSottomarini.\nLa Marine nationale dispone di 4 \"SNLE-NG\" in servizio, di cui almeno uno \u00e8 permanentemente in pattugliamento operativo:\nCollisione.\nIl 3 o 4 febbraio 2009, e l'\"HMS Vanguard\" sono \u00ab entrati brevemente in contatto \u00bb mentre erano in immersione del golfo di Biscaglia. La Marine nationale aveva evocato in un primo momento una collisione con un container. I due \"SSBN\" sono stati danneggiati nell'incidente, ma non ci sono state avarie nelle \"installazioni nucleari\" (reattore e missili) : \"Le Triomphant\" avrebbe urtato con la prua la parte laterale dell\"\"HMS Vanguard\" e avrebbe \u00ab grattato \u00bb e scivolato sul suo fianco. I due sottomarini hanno raggiunto sotto scorta le loro basi rispettive di \u00cele Longue e di Faslane. \"Le Triomphant\" \u00e8 stato posto in un bacino di carenaggio al fine di determinare l'ampiezza dei danni del dome radar, della torretta e della barra di immersione di tribordo. Le tre marine della NATO che possiedono dei \"SSBN\" non si comunicano le zone di pattuglia dei loro sottomarini, bench\u00e9 degli accordi esistano in questo senso tra l'US Navy e la Royal Navy.\nSostituzione.\nLa durata di vita di un sottomarino nucleare \u00e8 di circa 40 anni, la questione della eventuale sostituzione della classe \"Le Triomphant\" si porr\u00e0 dunque verso l'anno 2037. A tal fine, la \"DGA\" ha gi\u00e0 previsto nel budget 2012 i primi studi, detti programmi di studi a monte."}
{"id": "2387343", "revid": "24192104", "url": "https://it.wikipedia.org/wiki?curid=2387343", "title": "Classe Le Triomphant (sottomarino)", "text": ""}
{"id": "2387345", "revid": "339392", "url": "https://it.wikipedia.org/wiki?curid=2387345", "title": "Classe Le Redoutable (sottomarino)", "text": ""}
{"id": "2387349", "revid": "1573940", "url": "https://it.wikipedia.org/wiki?curid=2387349", "title": "Palazzo Cattaneo Della Volta", "text": "Il palazzo Cattaneo Della Volta, chiamato anche palazzo Cattaneo di San Torpete o palazzo di Nicol\u00f2 Cattaneo, \u00e8 un edificio sito in piazza Cattaneo al civico 26 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nCollocato in posizione strategica, tra il mercato di San Giorgio e la Ripa, \u00e8 un esempio di propriet\u00e0 di lunga durata; i Cattaneo della Volta hanno qui il loro \"albergo\" e la loro chiesa gentilizia di San Torpete dal XII secolo. Le ingenti fortune della famiglia Cattaneo erano legate al commercio di tessuti con le fiandre. Filippo Cattaneo era titolare di una compagnia commerciale ad Anversa a partire dal 1562, e dal 1584 rivestiva la carica di console della \u201cNazione Genovese\u201d di quella citt\u00e0. \nDocumentano visibilmente questa lunga durata il pilastro ottagonale con capitello cubico e il bassorilievo con \"San Giorgio e il drago\" sul lato sud della piazza. Presente in tutti i rolli a partire dal 1599, l'edificio \u00e8 frutto dell'accorpamento di due lotti medievali. Risalgono al 1623 gli interventi voluti da Leila Cattaneo ed eseguiti dall'architetto Bartolomeo Bianco, il quale attu\u00f2 anche una ristrutturazione generale con sopraelevazione di un piano. La facciata barocca \u00e8 impreziosita dal portale di ordine ionico in marmo bianco. \u00e8 stata oggetto di un recente restauro parziale che ha rivelato tracce di quadratura ai piani alti della facciata sull'asse di via delle Grazie con affreschi provvisoriamente assegnati al basso Medioevo.\nNel 1739 Nicol\u00f2 Cattaneo commission\u00f2 al pittore bolognese Giacomo Antonio Boni la decorazione di un salotto, con Diana ed Endimione affrescati sulla volta.\nIl palazzo fu danneggiato sia nel Bombardamento navale di Genova di Luigi XIV di Francia nel 1684, e pi\u00f9 gravemente nel 1941, gli ultimi due piani furono distrutti dai bombardamenti e successivamente ricostruiti con sopraelevazione di un piano.\nDi eccezionale ricchezza era la quadreria del palazzo, che annoverava in particolare nove ritratti di mano di Antoon Van Dyck raffiguranti vari esponenti della famiglia Cattaneo, esposti in apposite quadrature affrescate da Giacomo Antonio Boni, nel \"salotto dei Van Dyck\". Fra di loro vi erano in particolare il \"Ritratto di Dama con catena d\u2019oro\" (c.d. Giovanna Cattaneo), oggi nella Frick Collection di New York, il celeberrimo \"Ritratto della Marchesa Elena Grimaldi Cattaneo\", e i ritratti dei suoi due figli Filippo Cattaneo e Maddalena Cattaneo, (1623) oggi alla National Gallery of Art di Washington. A seguito della morte del marchese Giuseppe Cattaneo (1825-1906), la celebre quadreria fu ceduta dagli eredi a collezionisti americani, nonostante il grande scandalo suscitato all'epoca e il conseguente processo per la violazione della legge sull\u2019esportazione dei dipinti."}
{"id": "2387350", "revid": "2091899", "url": "https://it.wikipedia.org/wiki?curid=2387350", "title": "Aldo Novarese", "text": "Artista a tutto tondo, fotografo, pittore e illustratore, ma il suo interesse si manifest\u00f2 soprattutto nella realizzazione di caratteri tipografici.\nBiografia.\nSi form\u00f2 prima alla Scuola per artieri stampatori di Torino, dal 1931 al 1933, e successivamente alla Scuola Tipografica e di Arti Affini Giuseppe Vigliardi-Paravia di Torino, dal 1933 al 1936, dove fu allievo di Alessandro Butti. Sar\u00e0 proprio quest'ultimo, nel 1938, allora direttore dello studio artistico della Fonderia Caratteri Nebiolo di Torino, a chiamarlo come suo collaboratore.\nPer oltre quarant'anni Novarese legher\u00e0 il suo nome a quello della fonderia Nebiolo. Dal 1952 subentra a Butti come direttore dello studio artistico, per il quale cre\u00f2 numerosi caratteri di successo. Negli anni cinquanta progetta il Garaldus, per testi editoriali, il Juliet, un carattere corsivo di influenza inglese, il Cigno, elegante scritto, il Recta, un complesso progetto che prevede una ricca serie di varianti, l'Egizio, il Microgramma, uno dei pi\u00f9 famosi di Novarese progettato insieme a Butti, e numerosi altri caratteri \"fantasie\", quali Slogan, Ritmo ed Estro. Cre\u00f2 anche una versione italiana del carattere Helvetica, il Forma, tentativo della Nebiolo di contenere l'incombente successo del carattere svizzero creato da Hoffmann e Miedinger nel 1957 destinato a sbaragliare la concorrenza. Di questo carattere venne creata anche una versione con le lettere G, R e A quasi identiche a quelle del carattere svizzero. Uno degli ultimi caratteri disegnati per la Nebiolo \u00e8 lo Stop, dallo stile fortemente pittografico, tanto da essere il meno \"tipografico\" tra tutti i caratteri disegnati da Novarese.\nPer la Nebiolo lavorer\u00e0 fino al 1972, anno nel quale decide di pensionarsi e di continuare la propria carriera come free-lance. Sono decine di collaborazioni che lo vedono protagonista da questo momento in avanti, ITC, Visual Graphics, Berthold, Tygra, e Reber R41, italiana azienda produttrice di caratteri con la quale mantiene un rapporto continuativo fino alla sua morte nel 1995\nIn questi anni lavorer\u00e0 ad una vasta serie di caratteri, tra i quali vanno ricordati il Novarese, carattere con grazie di richiamo cancelleresco, il Fenice, di grande successo internazionale, il Symbol, e ancora il Mixage e il Delta, significativi esempi della capacit\u00e0 di Novarese di realizzare caratteri lineari, il Nadianne, carattere scritto nitido e deciso, Orbital neoclassico bodoniano, Alfabeta e Olympia entrambi alfabeti greci per citarne solo alcuni.\nLa classificazione dei caratteri.\nPer tutto il Novecento molti disegnatori hanno tentato di individuare una schematizzazione il pi\u00f9 possibile efficace per la classificazione dei caratteri tipografici. Si possono ricordare Fran\u00e7ois Thibaudeau nel 1924, Maximilien Vox nel 1954, o ancora Hermann Zapf e Willy Wengen che nel 1964 riprendono e migliorano la classificazione AtypI del 1962, definendo cos\u00ec la normativa DIN 16518. Tuttavia ad oggi non esiste ancora una classificazione univocamente accettata.\nNel 1956 anche Novarese propose una classificazione che Daniele Baroni ritiene ancor oggi la \u00abclassificazione pi\u00f9 convincente, soprattutto da un punto di vista didattico\u00bb.\nLa classificazione di Novarese suddivide i caratteri in dieci distinte famiglie, suddivise secondo la caratterizzazione storica, estetica e del disegno (soprattutto del piede del carattere).\nCaratteri tipografici.\nElenco parziale dei caratteri tipografici disegnati da Aldo Novarese (in ordine alfabetico):"}
{"id": "2387356", "revid": "115549", "url": "https://it.wikipedia.org/wiki?curid=2387356", "title": "Supercoppa di Lega Serie C2", "text": ""}
{"id": "2387357", "revid": "24192594", "url": "https://it.wikipedia.org/wiki?curid=2387357", "title": "Classe Rubis (sottomarino)", "text": ""}
{"id": "2387363", "revid": "729019", "url": "https://it.wikipedia.org/wiki?curid=2387363", "title": "Teca interna", "text": "la teca follicolare interna \u00e8 composta da cellule stromali, si tratta della parte interna della teca follicolare, la pi\u00f9 vascolarizzata.\nFisiologia.\nProduce androstenedione che poi verr\u00e0 trasformato in estradiolo dalle cellule della granulosa grazie all'enzima aromatasi."}
{"id": "2387367", "revid": "104458", "url": "https://it.wikipedia.org/wiki?curid=2387367", "title": "Et\u00e0 flavia", "text": ""}
{"id": "2387368", "revid": "125817722", "url": "https://it.wikipedia.org/wiki?curid=2387368", "title": "Bahai in Italia", "text": "I bah\u00e1'\u00ed in Italia, ossia i seguaci della Fede baha'i fondata da Bah\u00e1'u'll\u00e1h, sono circa 3.000, distribuiti in oltre 500 localit\u00e0 del territorio nazionale.\nLa storia della Fede bah\u00e1'\u00ed in Italia ha origine agli inizi del \u2019900 quando dei Credenti bah\u00e1'\u00ed americani si fermavano nell'italica penisola nei loro viaggi verso la Terra Santa dove si recavano per visitare \u2018Abdu\u2019l-Bah\u00e1. Nel corso degli anni sono apparse le prime comunit\u00e0, che successivamente si sono radicate nel territorio, dando origine a una struttura organizzata sempre pi\u00f9 stabile. La prima Assemblea Spirituale Locale si form\u00f2 a Roma il 21 Aprile 1948. Nel Maggio del 1953 si form\u00f2 l'Assemblea Italo-Svizzera Nel 1962 nasce la prima Assemblea spirituale Nazionale dei bah\u00e0'i d'Italia con sede a Roma.\nNel 1966, il Decreto Presidenziale 1106/1966 riconosce giuridicamente l\u2019Assemblea Spirituale Nazionale, con sede in Roma a via Stoppani 10, come ente morale.\nIl 7 agosto 2019, un nuovo Decreto Presidenziale riconosce lo statuto dell'Assemblea Spirituale Nazionale dei baha'i d'Italia, come Confessione religiosa.\nStruttura italiana.\nSotto l'aspetto organizzativo, l'Assemblea Spirituale Nazionale dei Bah\u00e1'\u00ed d'Italia, con sede a Roma, presiede la Comunit\u00e0 nazionale che \u00e8 a sua volta strutturata sul territorio in Assemblee Spirituali Locali e Gruppi bah\u00e1'\u00ed locali.\nL'Assemblea Spirituale Nazionale dei Bah\u00e1'\u00ed d'Italia assieme alle altre Assemblee Nazionali presenti nel mondo fa capo alla Casa Universale di Giustizia con sede a Haifa, in Israele.\nIn Italia, i comuni dove sono presenti comunit\u00e0 bah\u00e1'\u00ed sono: Alessandria, Ancona, Ascoli Piceno, Bari, Bassano del Grappa, Bergamo, Bigarello, Bologna, Brescia, Brugherio, Cagliari, Casteltermini, Catania, Ferrara, Firenze, Genova, Latina, Lecce, Livorno, Lucca, Mantova, Messina, Milano, Modena, Montichiari, Monza, Napoli, Padova, Palermo, Parma, Perugia, Pisa, Prato, Reggio Calabria, Reggio Emilia, Rimini, Roma, Salerno, Sassari, Schio, Siracusa, Torino, Trento, Trieste, Venezia, Verona, Vicenza.\nSedi di Assemblee Spirituali Locali.\nLe localit\u00e0 sede di assemblee spirituali locali al 30 settembre 2018 sono 49: Acuto (FR), Altamura (BA), Ancona, Aosta, Ascoli Piceno, Bari, Bigarello (MN), Bologna, Bolzano, Borgo Virgilio (MN), Brugherio (MB), Cagliari, Caserta, Castel d'Ario (MN), Cuneo, Curtatone (MN), Firenze, Genova, Grosseto, Latina, Lecce, Livorno, Lucca, Mantova, Milano, Napoli, Padova, Parma, Perugia, Pisa, Pistoia, Portici (NA), Portoferraio (LI), Porto Mantovano (MN), Prato, Reggio Emilia, Rende (CS), Rimini, Roma, Salerno, Sassari, Selvazzano Dentro (PD), Torino, Trieste, Valsamoggia (BO), Venezia, Verona, Vicenza, Vimercate (MB).\nSedi di gruppi Bah\u00e1'\u00ed.\nGruppi strutturati di fedeli Bah\u00e1'\u00ed, al 30 settembre 2014, si trovano in circa 200 localit\u00e0, grandi e piccole, del territorio nazionale, mentre singoli fedeli si trovano in numerose altre localit\u00e0. Sedi dei gruppi:\nBahai in Sardegna.\nLa Fede bahai fu portata per la prima volta in Sardegna nel 1953 da Marie Ciocca, una bah\u00e1'\u00ed italoamericana.\nMarie Ciocca, accettando l'invito di Shoghi Effendi a partecipare al piano di diffusione della fede bahai e a recarsi, quale pioniere, in una localit\u00e0 non ancora toccata dalla fede stessa, raggiunse la Sardegna nell'ottobre del 1953.\nLa sua azione missionaria ebbe successo e port\u00f2 alla costituzione di una comunit\u00e0 bah\u00e1'\u00ed sarda tuttora vitale."}
{"id": "2387369", "revid": "30610", "url": "https://it.wikipedia.org/wiki?curid=2387369", "title": "Magna International", "text": "Magna International Inc. \u00e8 una societ\u00e0 canadese con sede vicino a Toronto nella citt\u00e0 di Aurora, nell'Ontario. \u00c8 il pi\u00f9 grande produttore di parti per automobili del Canada e una delle pi\u00f9 grandi imprese del Paese. Controlla anche la societ\u00e0 austriaca di automobili Magna Steyr. L'azienda, che \u00e8 il pi\u00f9 grande produttore di componenti per automobili del Nord America per vendite di parti originali, si \u00e8 classificata costantemente nell'elenco Fortune Global 500 per 20 anni consecutivi dal 2001. Produce sistemi e/o assembla moduli e componenti automobilistici, che vengono forniti a General Motors, Ford Motor Company e FCA, [6] oltre a BMW, Mercedes, Volkswagen, Tesla Motors e tra gli altri.\n\u00c8 quotata alla Borsa di New York e alla Borsa di Toronto ed ha 169.000 dipendenti in 338 stabilimenti di produzione e 89 centri di sviluppo, ingegneria e vendita in 28 paesi. Magna \u00e8 governata da una costituzione societaria che prevede la distribuzione degli utili a dipendenti (10% degli utili ante imposte) e azionisti. I termini di questo contratto sono considerati un \"sistema aziendale equo\" secondo il fondatore dell'azienda Frank Stronach.\nStoria.\nLa societ\u00e0 fu fondata nel 1957 in un garage affittato dall'austriaco Frank Stronach come \"Multimatic Investments\", non lontano da Toronto. Il suo primo contratto nel settore automobilistico per staffe metalliche per parasole \u00e8 stato con la General Motors nel 1959.\nAlla fine degli anni '60, l'azienda operava in otto stabilimenti. Stronach ha reso pubblica \"Multimatic Investments\" nel 1969 attraverso una fusione con \"Magna Electronics Corporation\", una societ\u00e0 di componenti aerospaziali, militari e industriali, e divenne nota come Magna International nel 1973.\nLa societ\u00e0 ha sviluppato un programma di partecipazione azionaria dei dipendenti e di partecipazione agli utili nel 1974. Nel 1981, Magna ha venduto le sue attivit\u00e0 nell'ambito aerospaziale e militare per concentrarsi sull'industria automobilistica. Ha iniziato a decentralizzare i principali sistemi in societ\u00e0 indipendenti quotate in borsa negli anni '90, espandendosi in Asia.\nMagna ha iniziato a progettare telecamere retrovisive per automobili per Hummer nel 2005 sulla sua linea di produzione in Michigan. \u00c8 stata una delle prime a sviluppare telecamere per la retrovisione per le case automobilistiche e nel 2007 aveva un contratto di 350.000 unit\u00e0. L'azienda ha prodotto pi\u00f9 di 46 milioni di componenti e ha aperto uno stabilimento da $ 66,5 milioni per produrre telecamere e componenti di assistenza alla guida.\nNel febbraio 2015, Samsung SDI ha accettato di acquistare il business dei battery-pack da Magna Steyr, un'unit\u00e0 operativa austriaca di Magna International, per $ 120 milioni. \nMagna International ha collaborato con Argus Cyber Security dopo aver partecipato a un round di finanziamento di serie B 2015 per accedere alla tecnologia di sicurezza dell'azienda.\nLa societ\u00e0 ha venduto la sua attivit\u00e0 di interni, che comprende pannelli di porte e strumenti, sistemi aerei e componenti per la gestione del carico, al Grupo Antolin nell'agosto 2015. La vendita al Grupo Antolin comprendeva 36 stabilimenti e 12.000 dipendenti in Europa, Nord America e Asia, circa il 10%. della forza lavoro globale della Magna in quel momento. Le operazioni hanno generato vendite per 2,4 miliardi di dollari nel 2014.\nNel marzo 2018, Magna ha annunciato che collaborer\u00e0 con la societ\u00e0 di condivisione di corse Lyft per fornire kit high-tech che trasformano i veicoli in auto a guida autonoma. La societ\u00e0 ha investito 200 milioni di dollari nel progetto ed entrambe le parti possederanno congiuntamente la propriet\u00e0 intellettuale sviluppata. \u00c8 stato anche notato che Magna sar\u00e0 il fornitore esclusivo di Lyft di kit per la guida autonoma.\nMagna ha annunciato una partnership con BAIC Group nel giugno 2018 per sviluppare veicoli elettrici intelligenti di \"prossima generazione\" per i consumatori cinesi.\nNell'ottobre 2020, \u00e8 stato annunciato che Walker sarebbe andato in pensione da CEO alla fine del 2020, con Swamy Kotagiri che lo avrebbe sostituito nel gennaio 2021. Dal 4 gennaio 2021 Swamy Kotagiri \u00e8 ora CEO di Magna International."}
{"id": "2387374", "revid": "484362", "url": "https://it.wikipedia.org/wiki?curid=2387374", "title": "Manifestazioni di Dio", "text": ""}
{"id": "2387382", "revid": "1444886", "url": "https://it.wikipedia.org/wiki?curid=2387382", "title": "Centrale nucleare di Kashiwazaki-Kariwa", "text": "La \u00e8 una moderna centrale nucleare (la prima al mondo con un reattore di III generazione) su un sito grande 4,2 chilometri quadrati collocato nelle citt\u00e0 di Kashiwazaki e Kariwa della prefettura di Niigata in Giappone, sulle coste del Mar del Giappone (da dove prende l'acqua per il raffreddamento).\nL'impianto, di propriet\u00e0 della TEPCO, \u00e8 la pi\u00f9 grande stazione generatrice di energia elettrica da fonte nucleare del mondo.\nIl terremoto Ch\u016betsu.\nNei suoi pressi \u00e8 stato rilevato l'epicentro del pi\u00f9 forte terremoto che abbia mai colpito un impianto nucleare: quello di Ch\u016betsu del 16 luglio 2007 che ha avuto una magnitudo di 6,6.\nQuesto terremoto ha sollecitato l'impianto (che aveva quattro reattori su sette in funzione) oltre il carico base previsto nel progetto e pertanto si \u00e8 provveduto subito dopo ad avviare un procedimento di arresto per ispezione che ha indicato la necessit\u00e0 di effettuare ulteriori prove e verifiche prima della ripresa delle attivit\u00e0.\nSecondo le ispezioni della societ\u00e0 che gestisce gli impianti e riportate dalla IAEA, le oscillazioni indotte dal sisma hanno determinato lo sversamento in mare di circa 1,2 m3 di acqua della piscina per il combustibile esausto del reattore numero 6, con un rilascio di radioattivit\u00e0 di 60 kBq.\nInoltre l'impianto di ventilazione del reattore numero 7 ha rilasciato particolato di diversi radioisotopi (fra cui iodio-131, iodio-133, cobalto-60 e cromo-51) per tre giorni, per un totale stimato di 400 MBq di iodio e 2 MBq di altre sostanze.\nFonti ministeriali giapponesi hanno affermato che tali fughe corrisponderebbero a circa 10 milionesimi della dose ammessa in Giappone.\nNon ci sono state conseguenze sanitarie e ambientali e l'evento \u00e8 stato classificato al livello 0 della scala INES.\nAd agosto 2010, 3 dei 7 reattori risultano riavviati (i reattori 1, 6 e 7) ed il numero 5 \u00e8 in fase di riavvio"}
{"id": "2387384", "revid": "300067", "url": "https://it.wikipedia.org/wiki?curid=2387384", "title": "Joe Carty", "text": ""}
{"id": "2387386", "revid": "287204", "url": "https://it.wikipedia.org/wiki?curid=2387386", "title": "Hymenocephalus italicus", "text": "Il pesce topino (Hymenocephalus italicus) \u00e8 un pesce abissale della famiglia Macrouridae.\nDistribuzione e habitat.\nComune nel mar Mediterraneo e nelle acque italiane ma raro nel mar Adriatico; \u00e8 anche presente nell'Oceano Atlantico tra il Portogallo e l'Africa meridionale. Si hanno segnalazioni per il mar dei Caraibi, il golfo del Messico e l'Oceano Indiano.\nFrequenta acque profonde da 200 a 2000 metri.\nDescrizione.\nRispetto agli altri Macrouridae ha un rostro molto ridotto e quindi non ha il muso prominente tipico del pizzuto o del pesce sorcio. La sua testa \u00e8 coperta di creste ossee disposte in maniera irregolare che delimitano aree mucose. La bocca \u00e8 orizzontale e molto ampia e supera l'occhio, che \u00e8 grande.\nIl corpo \u00e8 molto sottile e termina in una coda lunga e fine; non c'\u00e8 la pinna caudale. La prima pinna dorsale \u00e8 alta e breve, la seconda molto bassa, arriva all'estremit\u00e0 del corpo. La pinna anale \u00e8 simile alla seconda dorsale ma pi\u00f9 lunga. Sono presenti due fotofori, uno accanto all'ano ed uno tra le pinne ventrali.\nIl colore \u00e8 argenteo su dorso e fianchi e nero sul ventre.\nMisura fino a 20 cm.\nAlimentazione.\nSi nutre di animaletti bentonici, soprattutto crostacei.\nRiproduzione.\nLe uova e le larve sono pelagiche e queste ultime hanno pinne pettorali e pinne ventrali con raggi allungati.\nBiologia.\nSpiaggia sulle coste dello stretto di Messina nei mesi primaverili.\nSembra avere abitudini meno legate al fondo delle altre specie di pesci topo tanto da potersi considerare come semi-pelagico.\nPesca.\nSi cattura con le reti a strascico ed \u00e8 commestibile ma privo di qualsiasi valore alimentare."}
{"id": "2387388", "revid": "298055", "url": "https://it.wikipedia.org/wiki?curid=2387388", "title": "Rose Marie Clericuzio", "text": ""}
{"id": "2387389", "revid": "767487", "url": "https://it.wikipedia.org/wiki?curid=2387389", "title": "Borgino dal Pozzo", "text": "Storia e descrizione.\nValente orafo milanese vissuto nel XIV secolo, ha realizzato il suo capolavoro nel celebre Paliotto del duomo di Monza (1350-1357)."}
{"id": "2387393", "revid": "253269", "url": "https://it.wikipedia.org/wiki?curid=2387393", "title": "Carrie Preston", "text": "Biografia.\nNata in Georgia, figlia di un'artista/terapeuta e di un ingegnere geotecnico. Dopo aver frequentato il College of Charleston si laurea in Belle Arti all'Universit\u00e0 di Evansville e successivamente si perfeziona alla prestigiosa Juilliard School.\nSposata con l'attore Michael Emerson, i due hanno spesso lavorato insieme incrociando i propri progetti lavorativi, hanno recitato assieme nei film \"Straight-Jacket\" (2004) e \"Ready? OK!\" (2008), mentre nel 2007 la Preston ha partecipato ad un episodio di \"Lost\", dove interpretava Emily Linus, la madre di Benjamin Linus, il personaggio interpretato dal marito; ha partecipato anche ad alcuni episodi di Person of Interest, interpretando la compagna di Harold Finch (personaggio interpretato dal marito).\nCome attrice cinematografica, ha ottenuto primi ruoli in film come \"Il matrimonio del mio migliore amico\", \"In ricchezza e in povert\u00e0\" e \"Codice Mercury\", successivamente ha lavorato in film come \"La leggenda di Bagger Vance\" e \"La donna perfetta\". Ha lavorato due volte al fianco di Felicity Huffman, interpretando sua sorella, in \"Transamerica\" e in un episodio di \"Desperate Housewives\".\nNel 2007 lavora in \"Niente velo per Jasira\", mentre nel 2008 recita in due film importanti, \"Vicky Cristina Barcelona\" e \"Il dubbio\"; sempre nello stesso anno recita nella serie televisiva \"True Blood\", nel ruolo secondario della cameriera Arlene Fowler.\n\u00c8 co-proprietaria di una casa di produzione indipendente chiamata Daisy 3 Pictures. Nel 2005 ha debuttato come regista con il film \"29th and Gay\", di cui ha curato molti aspetti, dalla produzione fino al montaggio. Nel 2012 presenta al Sundance Film Festival il suo secondo lungometraggio da regista, \"That's What She Said\".\nDoppiatrici italiane.\nNelle versioni in italiano dei suoi lavori, Carrie Preston \u00e8 stata doppiata da:"}
{"id": "2387395", "revid": "944090", "url": "https://it.wikipedia.org/wiki?curid=2387395", "title": "Terremoto di Ch\u016betsu del 2007", "text": "Il terremoto di Ch\u016betsu del 2007 (Giapponese: \u5e73\u621019 \u5e74\uff082007 \u5e74\uff09\u65b0\u6f5f\u770c\u4e2d\u8d8a\u6c96\u5730\u9707) \u00e8 stato un potente terremoto di magnitudo 6,6 avvenuto alle 10:13 del mattino ora locale il 16 luglio 2007, a nord ovest di Niigata in Giappone.\nLa citt\u00e0 di Kashiwazaki, e i paesi vicini di Iizuna e Kariwa hanno registrato il pi\u00f9 alto grado di intensit\u00e0 sismica della scala shindo, ed \u00e8 stato sentito anche molto lontano da Tokyo.\nSono stati contati 11 morti e almeno 1000 feriti e 342 edifici completamente distrutti, per lo pi\u00f9 vecchie strutture in legno.\nIl primo ministro Shinz\u014d Abe interruppe la sua campagna elettorale nel Giappone del sud per visitare la citt\u00e0 di Kashiwazaki e promise di fare ogni sforzo per recuperare e ripristinare servizi come gas ed elettricit\u00e0."}
{"id": "2387397", "revid": "281901", "url": "https://it.wikipedia.org/wiki?curid=2387397", "title": "Pesce topino", "text": ""}
{"id": "2387399", "revid": "599013", "url": "https://it.wikipedia.org/wiki?curid=2387399", "title": "Francescane della Sacra Famiglia", "text": "Le Francescane della Sacra Famiglia, dette di Eupen (in tedesco \"Franziskanerinnen von der Hl. Familie\"), sono un istituto religioso femminile di diritto pontificio.\nStoria.\nNel 1839, durante un'epidemia di tifo, due Penitenti Recollettine del monastero di Eupen vennero dispensate dall'obbligo della clausura e vennero inviate come infermiere nell'ospedale cittadino per assistere gli ammalati: terminato il pericolo di contagio, una delle due monache, Josephine Koch (1815-1899), con l'autorizzazione dell'arcivescovo di Colonia, decise di non tornare nel chiostro e di continuare a dedicarsi gratuitamente all'assistenza agli ammalati.\nAttorno alla Koch si radun\u00f2 una piccola comunit\u00e0 di infermiere volontarie che, nel 1850, venne ascritta come fraternit\u00e0 al terz'ordine francescano; il 13 giugno 1857 l'arcivescovo di Colonia Johannes von Geissel approv\u00f2 il sodalizio come congregazione religiosa e il 22 luglio successivo la Koch, insieme a nove sue compagne, ricevette l'abito religioso.\nNel 1875, a causa del Kulturkampf, la casa madre dell'istituto venne trasferita da Eupen (all'epoca appartenente alla Germania) a Lovanio; venne nuovamente traslata a Mayen, in Renania, nel 1922 e nel 1933 torn\u00f2 a Eupen.\nLe Francescane della Sacra Famiglia vennero aggregate all'Ordine dei Frati Minori Conventuali il 4 ottobre 1911. La congregazione ricevette il pontificio decreto di lode il 12 marzo 1929: le sue costituzioni vennero approvate definitivamente dalla Santa Sede il 2 agosto 1938.\nAttivit\u00e0 e diffusione.\nLe Francescane della Sacra Famiglia si dedicano a varie opere di assistenza (prevalentemente in asili e ospedali) e promozione umana.\nSono presenti in Belgio, Germania, Paesi Bassi e in Repubblica Democratica del Congo: la sede generalizia \u00e8 a Eupen, in diocesi di Liegi.\nAl 31 dicembre 2005 l'istituto contava 110 religiose in 10 case."}
{"id": "2387401", "revid": "725642", "url": "https://it.wikipedia.org/wiki?curid=2387401", "title": "ABC (soccorso)", "text": "L'ABC \u00e8 una tecnica mnemonica che ricorda ai soccorritori, sia professionisti che laici, le fasi essenziali nella valutazione e nel trattamento del paziente.\nLa sigla deriva dalle iniziali dei termini inglesi \"Airway, Breathing, Circulation\" (\"Vie aeree, respiro, circolo\"), ed \u00e8 utilizzata in particolare nel trattamento del paziente incosciente nelle fasi preliminari del \"Basic Life Support\", anche se ricorda le priorit\u00e0 nella stabilizzazione del paziente in molti casi di problema medico.\nLa perviet\u00e0 delle vie aeree, la presenza di respiro e di circolo sono infatti vitali per la sopravvivenza del paziente, e devono essere controllate (ed eventualmente ristabilite) in quest'ordine, pena l'inefficacia delle manovre successive. La formula per i soccorritori cosiddetti \"laici\" (senza specifica formazione o particolare strumentazione) si limita alla \"classica\" ABC che, data la sua diffusione, ha subito molte variazioni ed integrazioni fino ad arrivare alle formule ABCD e ABCDE, pi\u00f9 usate in ambito sanitario da soccorritori, infermieri e medici.\nTrattamento preliminare.\nLa prima cosa da fare dopo aver accertato se la vittima \u00e8 in un luogo sicuro in caso di emergenza medica \u00e8 controllare lo stato di coscienza del paziente: se \u00e8 cosciente, infatti, \u00e8 scongiurato il rischio di un arresto respiratorio e cardiaco.\nPer verificare se la vittima \u00e8 cosciente o meno, \u00e8 sufficiente avvicinarsi dalla parte in cui \u00e8 rivolto il suo sguardo, mai chiamare la persona perch\u00e9 se \u00e8 presente un trauma al rachide cervicale il movimento repentino della testa potrebbe essere addirittura letale. Se la vittima risponde \u00e8 opportuno presentarsi ed informarsi sul suo stato di salute; se invece reagisce ma non riesce a parlare, si pu\u00f2 chiedere di stringere la mano al soccorritore.\nIn caso di assenza di reazioni \u00e8 necessario praticare uno stimolo doloroso alla vittima, tipicamente un pizzicotto nell'arcata sopra cigliare. La vittima potrebbe reagire tentando di sottrarsi al dolore ma rimanendo in uno stato quasi addormentato, senza rispondere n\u00e9 aprire gli occhi: in questo caso la persona \u00e8 incosciente ma sono presenti sia l'attivit\u00e0 respiratoria che quella cardiaca.\nIn assenza di qualsiasi reazione il corpo del paziente deve essere posizionato supino (pancia in su) su un piano rigido, preferibilmente sul pavimento; la testa e gli arti devono essere allineati con il corpo. Per fare ci\u00f2, spesso \u00e8 necessario spostare l'infortunato e fargli compiere vari movimenti muscolari che dovranno avvenire con cautela, e solo se di vitale necessit\u00e0, in caso di trauma o sospetto trauma. Molta attenzione deve essere posta nel maneggiare il collo e la colonna vertebrale, esposti a gravissime complicazioni. Il torace deve essere scoperto ed eventuali cravatte devono essere rimosse poich\u00e9 possono ostruire le vie respiratorie. Spesso gli indumenti vengono recisi con un paio di forbici (le cosiddette forbici di Robin) per non perdere tempo.\n\"A\" - Airways.\nSe il paziente riesce a parlare normalmente significa che le sue vie aeree non sono ostruite.\nIl maggior pericolo che corre una persona incosciente \u00e8 proprio l'ostruzione delle vie aeree: la stessa lingua, a causa della perdita di tonicit\u00e0 della muscolatura, pu\u00f2 cadere all'indietro e impedire la respirazione. La prima manovra da effettuare \u00e8 una modica estensione del capo: va posta una mano sulla fronte e due dita sotto la protuberanza mentoniera, portando la testa all'indietro sollevando il mento. La manovra di estensione porta il collo oltre la sua normale estensione: l'azione, pur non dovendo essere compiuta con violenza, deve essere efficace. \nIn caso di sospetto trauma cervicale, la manovra deve essere evitata (come ogni altro movimento del paziente); in questo caso, infatti, va eseguita solo se \u00e8 \"assolutamente necessaria\" (in caso ad esempio di un paziente in arresto respiratorio), e deve essere solo parziale. I soccorritori e i sanitari del servizio di emergenza 118 utilizzano, per mantenere la perviet\u00e0 delle vie aeree, presidi come le cannule oro-faringee, o manovre delicate come la sublussazione della mandibola o l'intubazione.\nIl cavo orale deve quindi essere ispezionato tramite la \"manovra a borsellino\" che si effettua ruotando assieme l'indice e il pollice. Se sono presenti oggetti che ostruiscono le vie respiratorie (come ad esempio protesi dentarie) vanno rimossi con le mani oppure con pinze facendo attenzione a non spingere il corpo estraneo ancora pi\u00f9 in profondit\u00e0. Se \u00e8 presente acqua o altro liquido, come in caso di annegamento, emesi o sanguinamento, bisogner\u00e0 inclinare lateralmente la testa dell'infortunato per permettere al liquido di fuoriuscire. In caso di sospetto trauma deve essere ruotato tutto il corpo con l'ausilio di pi\u00f9 persone, in modo da mantenere la colonna in asse. Strumenti utili per asciugare i liquidi possono essere fazzoletti o salviettine, meglio ancora un aspiratore portatile.\nSe il paziente \u00e8 cosciente, segnali di ostruzione delle vie aeree possono essere movimenti asimmetrici del torace, difficolt\u00e0 respiratorie, lesioni alla gola, rumori respiratori e cianosi.\n\"B\" - Breathing.\nDopo la fase di \"Airways\" \u00e8 necessario controllare se l'infortunato respira. Bisogna quindi dare un \"colpo d'occhio\" sul torace, ovvero controllare con uno sguardo di 2-3 secondi se il torace si espande.\n\u00c8 necessario fare attenzione a non confondere ansimi e gorgoglii emessi in caso di arresto cardiaco (\"respiro agonico\") con la respirazione normale: per questo \u00e8 consigliabile considerare il respiro \"assente\" se la vittima non respira normalmente.\nIn caso di assenza di segni respiratori sar\u00e0 necessario praticare la respirazione artificiale \"bocca-bocca\" o con l'ausilio di dispositivi di protezione (pocket-mask, scudo facciale, ecc...) o, per i soccorritori, di un pallone autoespandibile (AMBU).\nSe il paziente \u00e8 cosciente, non servir\u00e0 controllare la presenza di respiro, ma bisogner\u00e0 effettuare l'OPACS (Osservo, Palpo, Ascolto, Conto, Saturazione). Il soccorritore dovr\u00e0 quindi valutare se il torace si espande correttamente, sentire se ci sono deformit\u00e0 palpando leggermente il torace, ascoltare se sono presenti rumori respiratori (rantoli, fischi...), contare la frequenza respiratoria e misurare la saturazione con un dispositivo chiamato saturimetro.\n\"C\" - Circulation.\nSe non \u00e8 presente il respiro contattare immediatamente il numero di emergenza sanitaria (es.in Italia 118 o 112, dove \u00e8 attivo il NUE) e comunicare che si \u00e8 di fronte ad un paziente in arresto cardiaco. Poi cominciare la rianimazione cardiopolmonare il modo tempestivo.\nIn alcune formule, la C ha assunto il significato di \"Compressione\", in riferimento alla vitale necessit\u00e0 di praticare immediatamente il massaggio cardiaco (parte della rianimazione cardiopolmonare) in caso di respiro assente.\nIn caso di paziente traumatizzato, prima di valutare la presenza e la qualit\u00e0 del circolo \u00e8 necessario prestare attenzione ad eventuali importanti emorragie: un'abbondante perdita di sangue, infatti, \u00e8 pericolosa per il paziente e renderebbe inutile ogni tentativo di rianimazione.\nSe il paziente \u00e8 cosciente, il polso da valutare sar\u00e0 preferibilmente quello radiale, dato che la ricerca del carotideo potrebbe far preoccupare ulteriormente la vittima. In questo caso, la valutazione del polso non servir\u00e0 ad accertarne la presenza (scontata, dato che il paziente \u00e8 cosciente) ma soprattutto valutarne la frequenza, la regolarit\u00e0 e la qualit\u00e0 (\"pieno\" o \"debole/flebile\").\n\"D\" - Disability, Defibrillation.\nLa lettera D indica la necessit\u00e0 di stabilire le condizioni neurologiche del paziente: i soccorritori usano la semplice ed immediata scala \"AVPU\", mentre medici ed infermieri utilizzano la Glasgow Coma Scale (\"Scala di Glasgow\", chiamata anche \"GCS\"). L'acronimo AVPU significa \"Alert, Verbal, Pain, Unresponsive\". Con \"alert\" si intende un paziente cosciente e lucido; con \"verbal\" si intende un paziente semi-cosciente che reagisce agli stimoli vocali con bisbigli o a tratti; con \"pain\" si intende un paziente che reagisce solo agli stimoli dolorosi; con \"unresponsive\" si intende un paziente incosciente che non risponde a nessun tipo di stimolo. Procedendo dalla A (alert) verso la U (unresponsive) lo stato di gravit\u00e0 aumenta.\nSecondo altre formule, la lettera \"D\" ricorda che in caso di arresto cardiaco si rende necessaria l'eventuale defibrillazione: i segni di fibrillazione (FV) o tachicardia ventricolare (TV) senza polso saranno infatti gli stessi di un arresto cardio-circolatorio.\nSoccorritori esperti utilizzeranno un defibrillatore semiautomatico, mentre i professionisti sanitari addestrati ne utilizzeranno uno manuale. Nonostante fibrillazione e tachicardia ventricolare rappresentino l'80-90% di tutti i casi di arresto cardiaco e la FV sia la principale causa di morte (75-80%) va valutato correttamente in quali casi sia realmente necessaria la defibrillazione; i defibrillatori semiautomatici non consentono la scarica se il paziente non presenta FV o TV senza polso (per altre aritmie o asistolia), mentre la defibrillazione manuale, prerogativa esclusiva di professionisti sanitari addestrati, pu\u00f2 essere forzata previa lettura dell'ECG.\nLa lettera D pu\u00f2 anche ricordare:\n\"E\" - Exposure.\nUna volta stabilizzate le funzioni vitali si procede con un'analisi pi\u00f9 approfondita della situazione, chiedendo al paziente (o ai parenti, nel caso non sia attendibile o in grado di rispondere) se soffra di allergie o altre patologie, se sia sotto terapie medicinali e se abbia mai avuto eventi simili: i soccorritori a volte utilizzano, per ricordare mnemonicamente le domande da porre, l'acronimo \"A.M.P.I.A\".\nSoprattutto in caso di eventi traumatici, \u00e8 necessario quindi verificare se il paziente abbia riportato lesioni pi\u00f9 o meno gravi, anche in distretti del corpo non immediatamente visibili. Il paziente deve essere spogliato (tagliando i vestiti se necessario) e deve essere eseguita una valutazione dalla testa ai piedi, controllando eventuali fratture, ferite o emorragie minori o nascoste. A seguito del controllo testa-piedi il paziente viene ricoperto con una coperta isotermica per evitare una possibile ipotermia.\nLa lettera E pu\u00f2 anche ricordare:\n\"F\".\nLa lettera F in coda alle precedenti (ABCDEF) pu\u00f2 significare:\n\"G\".\nLa lettera G in coda alle precedenti (ABCDEFG) pu\u00f2 significare:"}
{"id": "2387405", "revid": "287204", "url": "https://it.wikipedia.org/wiki?curid=2387405", "title": "Hoplostethus mediterraneus mediterraneus", "text": "Il pesce specchio (Hoplostethus mediterraneus) \u00e8 un pesce di mare appartenente alla famiglia Trachichthyidae ed all'ordine Beryciformes.\nDistribuzione e habitat.\nQuesta specie \u00e8 diffusa in tutti i mari e gli oceani compreso il mar Mediterraneo dove \u00e8 comune anche nei mari italiani, tranne l'Adriatico dove \u00e8 abbastanza raro.\nSi tratta di un pesce di profondit\u00e0, \u00e8 stato pescato tra 10 ed 800\u00a0m ma \u00e8 comune soprattutto tra 300 e 600 metri, nel piano batiale.\nDescrizione.\nQuesto animale ha un aspetto caratteristico ed inconfondibile: ha occhi, bocca e testa molto grandi e quest'ultima \u00e8 completamente coperta dai creste rilevate che delimitano fossette di tessuto mucoso. Il corpo \u00e8 alto e molto compresso lateralmente. La pinna caudale \u00e8 ampia e forcuta, con lobi ottusi; la pinna dorsale, unica, \u00e8 pi\u00f9 bassa nella porzione anteriore spinosa ed \u00e8 abbastanza lunga. La pinna anale \u00e8 pi\u00f9 breve ed ha 3 raggi spinosi; le pinne pettorali e ventrali sono abbastanza grandi. squame grandi.\nIl colore \u00e8 argentato con toni rosati; le pinne sono rossicce.\nNon raggiunge i 30\u00a0cm di lunghezza.\nAlimentazione.\nSi ciba prevalentemente di crostacei.\nPesca.\nSi cattura con le reti a strascico, le carni sono buone ma spinose; inoltre ha poco mercato a causa dell'aspetto appariscente e poco rassicurante."}
{"id": "2387406", "revid": "281901", "url": "https://it.wikipedia.org/wiki?curid=2387406", "title": "Hoplostethus mediterraneus", "text": ""}
{"id": "2387407", "revid": "281901", "url": "https://it.wikipedia.org/wiki?curid=2387407", "title": "Pesce specchio", "text": ""}
{"id": "2387408", "revid": "281901", "url": "https://it.wikipedia.org/wiki?curid=2387408", "title": "Oplosteto", "text": ""}
{"id": "2387412", "revid": "25152", "url": "https://it.wikipedia.org/wiki?curid=2387412", "title": "J. E. Esslemont", "text": ""}
{"id": "2387414", "revid": "304077", "url": "https://it.wikipedia.org/wiki?curid=2387414", "title": "Faesite", "text": ""}
{"id": "2387418", "revid": "473181", "url": "https://it.wikipedia.org/wiki?curid=2387418", "title": "Scienza sperimentale", "text": ""}
{"id": "2387420", "revid": "1543377", "url": "https://it.wikipedia.org/wiki?curid=2387420", "title": "Municipalit\u00e0 locale di Cederberg", "text": "Cederberg \u00e8 una municipalit\u00e0 locale (in inglese Cederberg Local Municipality) appartenente alla municipalit\u00e0 distrettuale di West Coast della provincia del Capo Occidentale in Sudafrica. \nIn base al censimento del 2001 la sua popolazione \u00e8 di 39.326 abitanti.\nLa sede amministrativa e legislativa \u00e8 la citt\u00e0 di Clanwilliam e il suo territorio si estende su una superficie di ed \u00e8 suddiviso in 6 circoscrizioni elettorali (\"wards\"). Il suo codice di distretto \u00e8 WC012.\nGeografia fisica.\nConfini.\nLa municipalit\u00e0 locale di Cederberg confina a nord con quella di Matzikama, a nord e a est con quella di Hantam (Namakwa/Provincia del Capo Settentrionale) e con il District Management Areas NCDMA06, a sud con quelle di Witzenberg (Cape Winelands) e Bergrivier e a ovest con l'oceano Atlantico."}
{"id": "2387430", "revid": "767487", "url": "https://it.wikipedia.org/wiki?curid=2387430", "title": "Polaris (Stratovarius)", "text": "Polaris \u00e8 il dodicesimo album discografico del gruppo musicale finlandese Stratovarius, pubblicato nel 2009.\nQuesto \u00e8 il primo album della band con i nuovi membri, il chitarrista Matias Kupiainen e il bassista Lauri Porra, e anche il primo album degli Stratovarius in cui non ha partecipato il chitarrista Timo Tolkki, che ha lasciato la band nel 2008. Il cantante Timo Kotipelto descrive questo disco dichiarando: \"Positivo, un album potente che prender\u00e0 i cuori di tutti i fan degli Stratovarius in tutto il mondo\". L'album \u00e8 stato registrato alla fine del 2008 e mixato da Mikko Karmila. La copertina \u00e8 stata fatta da Gyula Havancs\u00e1k."}
{"id": "2387434", "revid": "228587", "url": "https://it.wikipedia.org/wiki?curid=2387434", "title": "Globus Toolkit", "text": "Il Globus Toolkit, attualmente alla versione 4, \u00e8 un toolkit open source per sviluppare sistemi grid sviluppato e fornito da Globus Alliance.\nImplementazioni standard.\nThe Globus Toolkit\u00e8 un'implementazione dei seguenti standard:"}
{"id": "2387438", "revid": "125605720", "url": "https://it.wikipedia.org/wiki?curid=2387438", "title": "Aunjanue Ellis", "text": "Dopo il debutto in serie televisive negli anni 90, arriva al successo internazionale prendendo parte a numerosi film, tra cui \"Undercover Brother\" (2002), \"Ray\" (2004) e al film nominato agli Oscar \"The Help\" (2011). Dal 2010 al 2017 recita nelle serie televisive \"The Mentalist\", \", The Book of Negroes e \"Quantico\".\" \nDopo il ritorno sul grande schermo nel film candidato agli Oscar \"Se la strada potesse parlare \"(2018), recita nella miniserie televisiva \"When They See Us,\" ottenendo il plauso della critica con nomime agli Primetime Emmy Awards, NAACP Image Awards. Successivamente \u00e8 presente nel cast della serie televisiva \"Lovecraft Country - La terra dei demoni,\" ottenendo candidature agli Screen Actors Guild Awards e Primetime Emmy Awards. \nNel 2022 recita nel film biografico \"Una famiglia vincente - King Richard,\" apprezzata dalla critica, riceve una candidatura al Golden Globe, al Critics Choice Award, allo Screen Actors Guild Award, al Premio BAFTA e al Premio Oscar nella sezione miglior attrice non protagonista.\nBiografia.\nLa Ellis \u00e8 cresciuta nella fattoria della nonna in Mississippi. Ha frequentato il Tougaloo College a Jackson prima di trasferirsi alla Brown University dove consegu\u00ec la laurea in studi afroamericani. Mentre frequentava l'universit\u00e0 recit\u00f2 con Jim Barnhill e John Emigh, e successivamente frequent\u00f2 un corso di studi in arte drammatica alla New York University.\nNel 1995, Ellis debutta come attrice apparendo nel ruolo di Ariel al fianco di Patrick Stewart in un revival di Broadway de \"La tempesta\" di William Shakespeare. Successivamente ha fatto ha recitato per la prima volta in televisione nella serie drammatica \"Undercover.\" Nel 1996 ebbe il ruolo di co-protagonista nel film indipendente \"Ragazze di citt\u00e0\" (\"Girls Town\") affiancata dall'attrice Lili Taylor, mentre ricopre il ruolo dell'agente Leslie Joyner nella serie televisiva creata da Steven Spielberg, \"High Incident\", sino al 1997. Durante la fine degli anni novanta, Ellis ottiene ruoli di minori nei film \"Ed's Next Move\", \"In Too Deep, La mappa del mondo\" e \"Desert Blue\" diretto da Morgan J. Freeman. \nAgli inizi degli anni duemila viene scelta nel cast di \"Men of Honor - L'onore degli uomini,\" ruolo che le fa ottenere la prima nomina ai NAACP Image Award come miglior attrice non protagonista. Nello stesso periodo compare nei film \"The Opponent, Crime Shades\" e \"Lovely &amp; Amazing,\" proseguendo la carriera televisiva divenendo un personaggio ricorrente di numerose serie televisive, tra cui \"Squadra emergenza, 100 Centre Street\" e \"MDs.\" In seguito viene scelta come attrice protagonista da Malcolm D. Lee per il film \"Undercover Brother\", interpretazione riconosciuta con il Black Reel Award come miglior attrice protagonista. \nNel 2004 compare nel film \"Brother to Brother\" e nel progetto cinematografico basato sulla vita di Ray Charles, \"Ray,\" in cui Ellis recita con Jamie Foxx, Regina King e Sharon Warren, ottenendo una nomina agli Screen Actors Guild Award come miglior cast. In seguito torna a ricoprire ruoli nelle serie televisive \"Jonny Zero, E-Ring, Justice - Nel nome della legge e .\" Dopo aver preso parte al film \"The Express,\" nel 2009 viene scelta nei cast di \"Colpo di fulmine - Il mago della truffa,\" affiancando Steven Jay Russell e Jim Carrey, \"Pelham 123 - Ostaggi in metropolitana\" e \"Gifted Hands - Il dono\", quest'ultimo valendole una nomina ai NAACP Image Award come miglior attrice in un film televisivo.\nSuccessivamente al film \"Game of Death\" diretto da Giorgio Serafini, Ellis viene scelta nel cast del film cult \"The Help,\" in cui interpreta una domestica afroamericana, recitando al fianco di Octavia Spencer, Viola Davis, Emma Stone e Jessica Chastain. Tra il 2011 e il 2012 entra a far parte del cast delle serie televisive \"The Mentalist\", \"Missing\" e \",\" recitando inoltre nel film \"Abducted: The Carlina White Story\", ruolo che le \u00e8 valso il secondo Black Reel Award come miglior attrice in un film televisivo. Nel 2015 viene scelta nel ruolo di Aminata Diallo per la miniserie televisiva \"The Book of Negroes\", ottenendo ampio sostegno dalla critica, ricevendo nomine ai Critics' Choice Television Awards, NAACP Image Award e Satellite Award. Tra il 2015 e 2017 \u00e8 presente nella prima e seconda stagione della serie televisiva \"Quantico.\"\nNel 2018 torna a recitare sul grande schermo come membro del cast del film nominato agli Oscar \"Se la strada potesse parlare\" diretto da Barry Jenkins. Successivamente recita nella serie drammatica \"Designated Survivor\" e nel 2019 prende parte alla miniserie \"When They See Us,\" partecipazione che le fa ottenere il sostegno della critica cinematografica, con nomime agli Primetime Emmy Awards, NAACP Image Awards e Screen Actors Guild Awards. Dal 2020 debutta nella serie \"Lovecraft Country - La terra dei demoni,\" ottenendo una nomina agli Screen Actors Guild Awards e Satellite Award.\nNel 2021 recita nel ruolo della madre della tennista Serena Williams nel film biografico diretto da Reinaldo Marcus Green \"Una famiglia vincente - King Richard.\" Ellis viene apprezzata dalla critica ottenendo numerosi riconoscimenti, tra cui candidature ai Golden Globe, Critics' Choice Awards e Satellite Award.\nDoppiatrici italiane.\nNelle versioni in italiano dei suoi lavori, Aunjanue Ellis \u00e8 stata doppiata da:"}
{"id": "2387442", "revid": "287204", "url": "https://it.wikipedia.org/wiki?curid=2387442", "title": "Etmopterus", "text": "Etmopterus \u00e8 un genere di squali squaliformi della famiglia degli Etmopteridi. Le specie che comprende sono note comunemente come squali lanterna."}
{"id": "2387443", "revid": "247222", "url": "https://it.wikipedia.org/wiki?curid=2387443", "title": "The Amboy Dukes", "text": "Amboy Dukes sono stati un gruppo rock formato a Chicago nel 1965.\nStoria.\nNel 1965 Ted Nugent form\u00f2 una prima volta la band a Chicago e successivamente nel 1967 una seconda volta con John Drake, il chitarrista ritmico Steve Farmer, il bassista Bill White, il tastierista Rick Lober ed il batterista Dave Palmer\nTed, che componeva la musica, utilizzava nelle sue esibizioni la chitarra Gibson Byrdland, Farmer era l'addetto ai i testi. Il loro primo album fu \"The Amboy Dukes\", il secondo \"Journey to the Center of the Mind\".\nI membri del gruppo cambiarono: Rusty Day sostitu\u00ec Drake, Palmer abbandon\u00f2 il gruppo, Day e Solomon vennero allontanati, intanto ci furono nuovi album \"Migration\" e \"Marriage on the Rocks/Rock Bottom\". Si decise di cambiare il nome alla band in \"Ted Nugent &amp; the Amboy Dukes\" a partire dagli anni settanta, pubblicando gli album \"\" del 1971, \"Call of the Wild\" del 1973 e \"Tooth, Fang &amp; Claw\" 1974. In seguito Nugent decise di iniziare la sua attivit\u00e0 di solista, sciogliendo la band nel 1975. "}
{"id": "2387444", "revid": "59975", "url": "https://it.wikipedia.org/wiki?curid=2387444", "title": "Amboy Dukes", "text": ""}
{"id": "2387449", "revid": "287204", "url": "https://it.wikipedia.org/wiki?curid=2387449", "title": "Miroscyllium sheikoi", "text": "Il pescecane denti a raspa (\"Miroscyllium sheikoi\" ), unica specie del genere \"Miroscyllium\", \u00e8 un pescecane diffuso lungo la dorsale Kyushu-Palau, nell'Oceano Pacifico nord-occidentale, a profondit\u00e0 di 360\u00a0m. La sua lunghezza massima \u00e8 sconosciuta."}
{"id": "2387450", "revid": "386131", "url": "https://it.wikipedia.org/wiki?curid=2387450", "title": "Miroscyllium", "text": ""}
{"id": "2387451", "revid": "196390", "url": "https://it.wikipedia.org/wiki?curid=2387451", "title": "Stade Jacques Chaban-Delmas", "text": ""}
{"id": "2387452", "revid": "120307604", "url": "https://it.wikipedia.org/wiki?curid=2387452", "title": "Trigonognathus kabeyai", "text": "Il pescecane vipera (\"Trigonognathus kabeyai\" ), unica specie del genere \"Trigonognathus\", \u00e8 un pescecane diffuso al largo di Wakayama e Tokushima (Giappone), nell'Oceano Pacifico nord-occidentale, a profondit\u00e0 comprese tra i 330 e i 360\u00a0m. La sua lunghezza massima \u00e8 di 47\u00a0cm."}
{"id": "2387453", "revid": "386131", "url": "https://it.wikipedia.org/wiki?curid=2387453", "title": "Trigonognathus", "text": ""}
{"id": "2387455", "revid": "729019", "url": "https://it.wikipedia.org/wiki?curid=2387455", "title": "Stazione di Washington Union", "text": "La stazione di Washington Union (in inglese: \"Washington Union Station\") \u00e8 la principale stazione ferroviaria di Washington, Stati Uniti. Venne inaugurata nel 1908, e fu progettata per essere l'accesso principale alla capitale americana.\nLa stazione \u00e8 ancora uno dei pi\u00f9 affollati gangli cittadini nel Distretto di Columbia con un traffico annuo di 32 milioni di persone. Oltre alle linee dell'Amtrak, le ferrovie statali americane, il terminal ferroviario serve anche le ferrovie regionali del Maryland (MARC) e quelle della Virginia (VRE), oltre ad essere il capolinea di diverse linee di autobus e della tranvia H Street/Benning Road e una delle stazioni principali della metropolitana di Washington.\nProgettazione e realizzazione.\nNel 1901, quando le due compagnie ferroviarie concorrenti, Pennsylvania Railroad e Baltimore &amp; Ohio Railroad, annunciarono la costruzione di un terminal in comune, l'opinione pubblica cittadina accolse la notizia con entusiasmo. Prima di tutto questa decisione permetteva di razionalizzare la rete ferroviaria, rimuovendo chilometri di binari che ingombravano quello che avrebbe dovuto essere il National Mall. In secondo luogo, centralizzare i terminal ferroviari in un grande edificio avrebbe permesso di costruire una struttura imponente che riflettesse il prestigio e il ruolo della capitale. Si decise di situare la stazione all'intersezione di due importanti avenue, in modo che fronteggiasse direttamente il Campidoglio.\nDel progetto fu incaricato l'architetto Daniel Burnham, assistito da Pierce Anderson. Burnham, un architetto beaux-arts, trasse ispirazione per la struttura da un largo numero di fonti classiche. Prima di tutto dall'Arco di Costantino, ma anche dalle volte delle Terme di Diocleziano, oltre che dalla Basilica di Massenzio. Contribuivano ad esaltare l'ispirazione classica del design, la scala monumentale dell'edificio e il dispiego di sculture allegoriche, decorazioni in marmo bianco e foglia oro e iscrizioni commemorative.\nDescrizione dell'edificio.\nBurnham, seguendo l'esempio ormai divenuto classico della Euston Station di Londra, immagin\u00f2 la facciata della stazione come un enorme arco trionfale. A somiglianza dell'Arco di Costantino, al centro della facciata si articolano tre enormi fornici, sormontati da una trabeazione sostenuta da sei gigantesche colonne di ordine ionico. La cornice sporgente della trabeazione ospita sei colossali statue, opera di Louis St. Gaudens, sul modello dei prigionieri Daci dell'Arco di Costantino. \nLe sei statue sono figure allegoriche che alludono alla fiducia verso il progresso e i trasporti: Prometeo che rappresenta il fuoco, Talete, l'elettricit\u00e0, Temi, la libert\u00e0 e la giustizia, Apollo, la scienza, Cerere, l'agricoltura e Archimede, la meccanica. St. Gaudens scolp\u00ec anche trentasei statue di centurioni che decorano il padiglione centrale della stazione.\nL'interno della stazione \u00e8 composto da una serie di padiglioni connessi con arcate e loggiati, spesso costruiti con laterizi di Guastavino. \nL'aspetto finale della stazione doveva molto alla cosiddetta \"Court of Heroes\" della World's Columbian Exposition di Chicago, 1893, presso la quale Burnham aveva lavorato come architetto-coordinatore. All'interno della struttura si aprivano grandi sale per l'accoglienza dei viaggiatori, mense e altri servizi, inclusi negozi, sale da barba e persino un'agenzia funebre. \nLa Union Station era equipaggiata con una suite presidenziale (attualmente sede di un ristorante), resasi necessaria dopo gli assassini dei presidenti James Garfield e William McKinley. In particolare Garfield fu ucciso proprio mentre aspettava di prendere il treno nella stazione della \"Baltimore &amp; Potomac Railway\". \nGli architetti fautori del modernismo detestarono immediatamente l'aspetto trionfalmente beaux arts dell'edificio.\nInaugurazione e storia operativa.\nLa Union Station fu inaugurata ufficialmente il 27 ottobre 1908 con l'arrivo di un treno passeggeri della \"Baltimore &amp; Ohio\" da Pittsburgh. Il grande terminal divenne subito il principale portale di accesso per la capitale americana, diventando incredibilmente affollato soprattutto durante la Seconda guerra mondiale, quando 200.000 passeggeri passarono per la stazione in una singola giornata. \nPer la maggior parte della sua storia la Union Station \u00e8 servita come snodo per il servizio fra la \"Baltimore &amp; Ohio Railroad\", la \"Pennsylvania Railroad\" e la \"Southern Railway\". La \"Richmond, Fredericksburg &amp; Potomac Railroad\" provveda a un collegamento con Richmond, in Virginia, circa 100 miglia a sud di Washington. Da qui si dipartivano le principali direttrici della \"Atlantic Coast Line Railroad\" e \"Seaboard Air Line Railroad\" per la Carolina, la Georgia e la Florida.\nIncidente del 1953.\nLa mattina del 15 gennaio 1953, il treno \"Federal Express\" della \"Pennsylvania Railroad\" deragli\u00f2 all'interno della stazione. Avvicinandosi alla Union Station i ferrovieri si accorsero, a circa due miglia dalle piattaforme, che era impossibile frenare. Il macchinista avvis\u00f2 via radio il personale di stazione che provvide ad evacuare la struttura, mentre il treno fu deviato sul binario numero 16. Il locomotore GG1, n. 4876, impatt\u00f2 contro il respingente alla velocit\u00e0 di 25 miglia orarie, salendo sulla piattaforma e distruggendo l'ufficio del capostazione, posto alla fine di essa. Dopo aver travolto anche un'edicola, il convoglio si ferm\u00f2 solo dopo aver invaso l'atrio centrale della Union Station, il cui pavimento, mai progettato per sopportare un tale peso, cedette. Il locomotore elettrico, pesante 447.000 libbre (ca. 238,5 t) cadde attraverso il pavimento finendo dentro il grande padiglione seminterrato che attualmente ospita la \"Food Court\". Incredibilmente nessuno rimase ucciso durante questo sconquasso, visto che i passeggeri si erano tutti ritirati nei vagoni di coda. Lo spettacolare incidente ispir\u00f2 il finale del film con Gene Wilder, Wagons lits con omicidi.\nDeclino e progetti di reimpiego.\nSubito dopo la Seconda guerra mondiale, le condizioni finanziarie di tutte le compagnie ferroviarie americane cominciarono a declinare, sia per la concorrenza dei viaggi aerei, sia per la costruzione di un'efficiente rete federale di autostrade. Nel 1958 la \"B&amp;O\" e la \"Pennsylvania Railroad\", strette dalla crisi, cominciarono a progettare di vendere la Union Station oppure di abbatterla per costruire al suo posto edifici per uffici. Nel 1963 si valut\u00f2 la possibilit\u00e0 di trasformare la stazione in un centro culturale, ma poi il progetto fu modificato per divenire l'attuale Kennedy Center for Performing Arts. Due anni pi\u00f9 tardi, lo Smithsonian Institute sugger\u00ec di usare la Union Station come museo nazionale delle ferrovie, ma altri progetti furono considerati pi\u00f9 importanti. \nNel 1967, si pens\u00f2 di utilizzare la struttura come \"Visitor Center\" per le folle di turisti che si prevedeva dovessero affluire a Washington in occasione del Bicentenario della Dichiarazione di Indipendenza. Nei successivi sei anni si raccolse denaro in modo da poter modificare l'atrio principale della stazione, costruendo sotto di esso una sorta di enorme sala di presentazione dove poter proiettare immagini per il pubblico. Questa struttura fu battezzata PAVE (Primary Audio-Visual Experience), ma ben presto soprannominata \u201cthe pit\u201d, il pozzo. L'intero progetto di modifica, eccetto la costruzione di garage per le auto, fu completato e inaugurato il 4 luglio 1976. Tuttavia, a causa di una scarsa informazione e della carenza di posti macchina, il nuovo \"National Visitor Center\" non divenne mai popolare e fin\u00ec per essere sottoutilizzato. Nel 1977, un rapporto del \"General Accounting Office\" indic\u00f2 che tutta la struttura era pericolante e che c'era il rischio di un imminente cedimento strutturale. Le presentazioni del PAVE furono di conseguenza sospese il 28 ottobre 1978.\nRestauro.\nNel 1981 il Congresso promulg\u00f2 il \"Redevelopment Act\", decretando l'inizio di una campagna di restauri per la Union Station. La stazione fu chiusa al pubblico in attesa dei lavori. Lo stato dell'intera struttura era miserevole. La muffa aggrediva il soffitto dell'atrio centrale, mentre le tappezzerie erano piene di buchi di sigarette. Nel 1988, l'allora segretaria ai trasporti Elizabeth Dole, stanzi\u00f2 70 milioni di dollari per la campagna di restauri. Il progetto di ristrutturazione fu affidato all'architetto di Chicago Harry Weese. \u201cIl pozzo\u201d fu trasformato in un nuovo piano seminterrato con ristoranti e fast food. I marmi e le decorazioni dell'atrio centrale furono riportati al loro originale splendore. Fu installato un sistema di aerazione completamente nuovo.\nSistemazione corrente.\nLa stazione riapr\u00ec nel 1988. Nella vecchia struttura del PAVE, oltre ai ristoranti, fu installato un cinema della catena AMC. Altri punti di ristoro e negozi furono installati nei piani sotterranei dove un tempo si depositava e smistava la posta. Negozi furono aperti anche nell'atrio centrale e nella zona dei binari. Un nuovo terminal Amtrak fu inaugurato dietro quello originale. Attualmente, la Union Station \u00e8 di nuovo uno degli snodi pi\u00f9 affollati della citt\u00e0, visitato da milioni di turisti e di viaggiatori ogni anno. Dalla stazione partono e arrivano i treni che viaggiano lungo il cosiddetto \"Northeast Corridor\" (Corridoio Nordorientale), la linea che tocca le maggiori citt\u00e0 della \"East Coast\", come Baltimora, Philadelphia, New York e Boston. Fra le altre linee che servono la Union Station il treno ad alta velocit\u00e0 Acela Express, ma anche numerose linee regionali che connettono la capitale con i sobborghi del Maryland e della Virginia. \nI binari della stazione sono divisi su due livelli, uno superiore e uno inferiore. Nel livello superiore si allineano i binari dal 7 al 20, usati dalla MARC, ma anche dall'Acela Express. Al livello inferiore si trovano i binari dal 22 al 29, usati dalla VRE per le connessioni con la Virginia, ma anche da altri convogli Amtrak. Nel sottosuolo della stazione ferroviaria si trova la stazione della metropolitana di Washington, Red Line, una delle pi\u00f9 frequentate dell'intera rete di Washington.\nLa Union Station \u00e8 attualmente propriet\u00e0 dell'ente no-profit \"Union Station Redevelopment Corporation\", anche se \u00e8 affittata, con un contratto di 84 anni, dalla societ\u00e0 newyorkese \"Ashkenazy Acquisition Corporation\"."}
{"id": "2387456", "revid": "339392", "url": "https://it.wikipedia.org/wiki?curid=2387456", "title": "Dmitri Medvedev", "text": ""}
{"id": "2387457", "revid": "339392", "url": "https://it.wikipedia.org/wiki?curid=2387457", "title": "Dimitri Medvedev", "text": ""}
{"id": "2387458", "revid": "339392", "url": "https://it.wikipedia.org/wiki?curid=2387458", "title": "Dimitrij Medvedev", "text": ""}
{"id": "2387459", "revid": "339392", "url": "https://it.wikipedia.org/wiki?curid=2387459", "title": "Dimitry Medvedev", "text": ""}
{"id": "2387462", "revid": "1543377", "url": "https://it.wikipedia.org/wiki?curid=2387462", "title": "George Price Boyce", "text": "Biografia.\nOriginariamente Boyce studi\u00f2 architettura, ma nel 1849 a seguito dell'incontro con David Cox, un pittore di paesaggi ad acquarello, divenne un pittore. I suoi primi lavori sono ancora influenzati da Cox, ma pi\u00f9 tardi si avvicin\u00f2 allo stile dei preraffaelliti soprattutto nella cura dei dettagli. Incontr\u00f2 Thomas Seddon e Rossetti nel 1849 e William Holman Hunt e John Everett Millais nel 1853.\nViaggi\u00f2 con l'artista e critico John Ruskin a Venezia nel 1854 e probabilmente in Svizzera nel 1856. Dipinse a Dinan con Seddon nel 1853 e in Egitto con Frank Dillon nel 1861 e nel 1862.\nFra il 1853 e il 1861 Boyce espose dipinti a olio e ad acquarello alla Royal Academy of Arts. Fu membro fondatore dell'Hogarth Club e fece frequenti esposizioni alla Royal Watercolour Society, nella quale fu eletto \"membro associato\" nel 1864 e \"membro effettivo\" nel 1878. Si ritir\u00f2 dalla pittura nel 1893 per motivi di salute.\nGeorge Price Boyce si spense a Londra all'et\u00e0 di 71 anni. Il suo diario divenne allora una delle maggiori risorse di informazioni su Rossetti e la confraternita dei preraffaelliti.&lt;\nAnche sua sorella minore, Joanna Mary Boyce, fu pittrice e segu\u00ec la scuola preraffaellita. Molto stimata anche da Rossetti, mor\u00ec di parto a soli 30 anni."}
{"id": "2387468", "revid": "287204", "url": "https://it.wikipedia.org/wiki?curid=2387468", "title": "Unione Sportiva Palermo 1960-1961", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1960-1961.\nStagione.\nUn campionato di Serie B concluso al 3\u00ba posto, a 4 punti dalla capolista, permette al Palermo di ottenere la promozione in Serie A per la stagione 1961-1962, che si riveler\u00e0 esaltante. Dopo i cali di rendimento di e , la lotta per il terzo posto ebbe per protagonisti i rosanero e gli avversari della : le negative prestazioni degli emiliani nelle ultime giornate, spinsero i siciliani in massima serie dopo un solo anno di seconda divisione. L\u2019annata \u00e8 caratterizzata da un ottimo ruolino di marcia, con sole 5 sconfitte complessive e la terza miglior difesa (27 gol subiti).\nIn Coppa Italia la squadra viene eliminata al primo turno, nel derby siciliano con i pari di categoria del Messina (2-0).\nRosa.\nPresidente: Casimiro Vizzini\nCalciomercato.\nAcquisti: Paolo Morosi"}
{"id": "2387470", "revid": "1442080", "url": "https://it.wikipedia.org/wiki?curid=2387470", "title": "Radu Mih\u0103ileanu", "text": "Biografia.\nMih\u0103ileanu nasce a Bucarest, in Romania, il 23 aprile del 1958 in una famiglia ebraica. Il padre, Mordechai Buchman, di professione giornalista, dopo essere riuscito a fuggire da un campo di concentramento nazista durante la seconda guerra mondiale, cambi\u00f2 legalmente nome in \"Ion Mih\u0103ileanu\" affinch\u00e9 le sue origini ebraiche ne restassero celate e, quindi, non divenisse vittima delle discriminazioni attuate dal regime comunista instauratasi nel paese alla fine del conflitto.\nPer la stessa ragione, in famiglia Radu non riceve alcuna educazione ebraica. Ci\u00f2 rafforza la sua curiosit\u00e0 per la cultura delle sue origini e, da ragazzo, \u00e8 impegnato come attore e regista nel teatro ebraico di Bucarest. Nel 1980, la famiglia Mih\u0103ileanu riesce a fare \"aliyah\" in Israele. Qui Radu vive per alcuni anni insieme ai suoi genitori, facendo la spola fra Israele e Parigi, in Francia, dove \u00e8 studente presso l\"'Institut des hautes \u00e9tudes cin\u00e9matographiques\".\nUna volta diplomatosi, Radu si trasferisce definitivamente nella capitale francese. Nel 1980, vede la luce il cortometraggio \"Les Quatre Saisons\", la sua prima opera in qualit\u00e0 di regista cinematografico. Nel 1989 collabora alla stesura della sceneggiatura del film televisivo \"Il banchetto di Platone\", diretto dal regista italiano Marco Ferreri.\nNel 1993 realizza \"Trahir\", ambientato in Romania, con l'attrice rumena Maia Morgenstern nel ruolo della protagonista. Ma il successo internazionale arriva nel 1998, con il suo secondo lungometraggio \"Train de vie - Un treno per vivere\", che racconta, con toni garbati e vagamente surreali, la tragica storia di un villaggio ebraico i cui abitanti, durante la seconda guerra mondiale, inscenano la propria deportazione a bordo di un treno, nel tentativo di fuggire in Unione Sovietica e poi, da l\u00ec, in Terra d'Israele."}
{"id": "2387471", "revid": "116571652", "url": "https://it.wikipedia.org/wiki?curid=2387471", "title": "Lorenzo Mongiardino", "text": "\u00c8 stata una delle personalit\u00e0 pi\u00f9 singolari della cultura italiana del secondo dopoguerra.\nHa ricevuto due \"nomination\" al Premio Oscar nella categoria migliore scenografia.\nBiografia.\nNel 1936 si trasferisce a Milano per studiare Architettura e nel 1942 si laurea al Politecnico milanese con Gi\u00f2 Ponti.\nDal 1944 collabora con numerosi articoli alla rivista Domus e intraprende la sua multiforme attivit\u00e0 professionale rivolta soprattutto alla creazione di ambienti, domestici e teatrali.\nDagli inizi degli anni '50 comincia ad affermarsi come architetto, lavorando nella sua casa-studio di Milano in viale Bianca Maria.\nRealizza alcune delle case pi\u00f9 affascinanti della seconda met\u00e0 del XX secolo destinate ad una clientela internazionale e prestigiosa di colti collezionisti e grandi imprenditori tra cui Thyssen, Onassis, Agnelli, Moratti, Versace, Rothschild e Hearst.\nDalla fine degli anni \u201850 inizia la sua attivit\u00e0 di scenografo per il teatro e per il cinema con Franco Zeffirelli, Peter Hall, Giancarlo Menotti, Raymond Rouleau.\nNel 1993 Mongiardino pubblica, edito da Rizzoli, \u201cArchitettura da camera\u201d, una serie di lezioni-racconto nelle quali rivela alcuni dei canoni della sua architettura di interni, senza mai dimenticare di fare cenno ai suoi insostituibili artigiani, preziosi collaboratori che sanno trasformare in realt\u00e0 la magia di un progetto, a lui legati da \u201cquell'affinit\u00e0 elettiva a cui si giunge dopo anni di collaborazione in un esercizio continuo di affettuosa comprensione\u201d.\nDopo l'incendio del Teatro la Fenice di Venezia del 1996, Gae Aulenti gli affida il progetto per la ricostruzione degli interni del teatro, progetto che non sar\u00e0 portato a compimento.\nMuore a Milano il 16 gennaio 1998.\nLa figlia Maria ha donato l'intero archivio della sua opera alla Civica Raccolta \u201cAchille Bertarelli\u201d del Castello Sforzesco di Milano. Vi sono raccolti pi\u00f9 di trentamila disegni, bozzetti, campioni di tessuti e fotografie.\nStile.\nGli anni in cui Mongiardino comincia a lavorare sono quelli del Movimento Moderno, ma dall'onda di piena del nuovo egli si mette subito al riparo, paventandone gli effetti, intravedendone la sotterranea aridit\u00e0. L'istinto lo riporta altrove, a cercare l'armonia dell'antico che riprende e reinventa in maniera del tutto originale.\nIl carattere privato di queste opere e la loro natura, in un certo senso a termine, destinata a non andare molto al di l\u00e0 dei limiti di una vita umana, fanno s\u00ec che il nome di Mongiardino rischi di non corrispondere a qualcosa di preciso, ma valga solo come evocazione del mondo dei \u201cricchi e famosi\u201d. Non esistono infatti opere pubbliche di Mongiardino, ad eccezione di due palazzi realizzati a Milano (in via Donizetti e in via Borgonuovo), il restauro di alcuni grandi alberghi (Carlyle a New York, Kulm Hotel a Sankt Moritz, Plaza a Roma), un ristorante (\u201cDa Giacomo\u201d a Milano) e alcuni negozi. \nQueste opere corrispondono per\u00f2 in maniera solo parziale al filone principale della ricerca di Mongiardino, rivolta quasi esclusivamente all'allestimento di spazi domestici, tramite un'attenta combinazione tra la ricerca di proporzioni armoniche e un amore per la minuziosa esecuzione di ogni dettaglio.\nPrima di lui si facevano le case \u201cin stile\u201d. Mongiardino rivoluziona il metodo. Scrive: \u201cLe case non si arredano, si creano considerando la struttura, l'ossatura, la bellezza intrinseca, quando c'\u00e8. Crediamo di poter inventare una casa nuova, un modello universale che possa ripetersi identico a Napoli quanto a Stoccolma. Ma la casa non \u00e8 un'invenzione, \u00e8 sempre lo stesso rifugio dove l'uomo ha bisogno di riparare perch\u00e9 \u00e8 stanco, perch\u00e9 ha fame, perch\u00e9 ha sonno. Le case antiche erano costruite sulla misura di queste necessit\u00e0 concrete, esprimevano l'autenticit\u00e0 del bene d'uso e gli stessi limiti imposti dai materiali e dalle tecnologie disponibili sollecitavano la ricerca della bellezza nella funzione\u201d.\nAbilissimo creatore di spazi spettacolari, ha saputo accostare oggetti comuni e di antiquariato, in un gioco magistrale di tessuti preziosi o dipinti, pannelli scolpiti e non e una gamma di trompe l'oeil, grazie ai quali otteneva capolavori con materiali poveri.\nDegno di nota \u00e8 l'intervento di ristrutturazione d'interni della Casa Scaccabarozzi a Torino, avviato nel 1979 e conclusosi nel 1982.\nFondamentale nella sua opera \u00e8 per\u00f2 la determinazione degli spazi, la ricerca di un equilibrio di proporzioni che deve precedere la decorazione. Proprio di questo tratta il suo libro \u201cArchitettura da camera\u201d.\nSolo successivamente Mongiardino inseriva, con una sensibilit\u00e0 da scenografo, oggetti falsi e oggetti veri, presentati senza gerarchie di valori, in un allestimento in cui ogni oggetto andava ad occupare il suo spazio naturale.\nFilmografia scelta.\nMongiardino fu nominato al Premio Oscar per la migliore scenografia per i seguenti film:"}
{"id": "2387475", "revid": "767487", "url": "https://it.wikipedia.org/wiki?curid=2387475", "title": "Sine Frontera", "text": "I Sine Frontera sono un gruppo musicale italiano nato nel 2001.\nSono originari di Mantova.\nStoria.\nLe partecipazioni ai concorsi nazionali come Arezzo Wave e le frequenti esibizioni live hanno portato la band a ricevere consensi sempre maggiori, fino ad aggiudicarsi numerosi premi. \nNel 2003 esce il loro primo cd \u201cSine Frontera\u201d e si aggiudicano il \u201cPremio Millenaria di Gonzaga\u201d (MN) come \u201cmiglior qualit\u00e0 espressiva\u201d, nell\u2019estate del 2004 vincono \u201cCasoni Music Live Festival\u201d (RE) che li porter\u00e0 a salire nel novembre dello stesso anno sul palco del M.E.I. \u201cMeeting delle Etichette Indipendenti\u201d.\nIl 2005 li vede protagonisti sul palco del teatro Ariston al \u201cMantova Musica Festival\u201d, al fianco di artisti come Eugenio Finardi, Yo Yo Mundi, Teresa De Sio, Roy Paci. Da qui prende vita la fase pi\u00f9 concreta della loro carriera e aprono i concerti ai Negramaro e ai The Neck, band irlandese capitanata da Leeson O\u2019Keeffe (ex Popes al fianco di Shane MacGowan, gi\u00e0 leader dei The Pogues).\nNel luglio 2005 esce il secondo cd \u201cSola Andata\u201d.\nNel giugno del 2007 tornano di nuovo sul palco del Mantova Musica Festival, questa volta in veste di ospiti, raccolgono tutto il materiale registrato durante la tourn\u00e9e e pubblicano il loro terzo lavoro discografico \u201cLive Tour\u201d, una raccolta di brani interamente registrati dal vivo, pi\u00f9 un inedito, \u201cLa Carovana\u201d. A fine anno, lasciano la band Riccardo 'Mabus' Moretti (batteria) e Paolo Sterzi (violino)\nNel corso del tour 2008 i Sine Frontera partecipano al Festival europeo a favore delle popolazioni del Tibet \u201cConcert Pour le Tibet\u201d, organizzato a Les Houches (Francia) in concomitanza con l\u2019inizio delle Olimpiadi in Cina.\nNel 2009 esce il quarto cd 20 Now, in concomitanza del ventennale della caduta del Muro di Berlino\nNel 2010 partecipano al progetto \u201cMusica teatro in Carcere\u201c suonando per i detenuti, nel penitenziario C. Poma di Mantova. Il tour estivo li ha visti protagonisti in numerosi festival tra cui il concerto per il Chiapas a Innsbruck (Austria) e il concerto/raduno fans Sine Frontera, che ha registrato il sold-out con pi\u00f9 di 3000 presenze (Suzzara, MN). A novembre partecipano per la terza volta al M.E.I come rappresentanti del \u201cProject Play\u201d, che vede impegnati numerosi circoli Arci d\u2019Italia e numerose band, nel progetto di scambio culturale tra realt\u00e0 musicali italiane ed estere.\nA maggio 2011 al \u201cCam Bernades\u201d di Barcellona (Spagna) parte il tour, dedicato ai 10 anni di attivit\u00e0 della band.\nNel 2012 entra nella band Matteo Del Miglio al trombone.\nNel 2013 esce il videoclip \u201cHombres\u201d, che preannuncia l\u2019uscita del nuovo lavoro discografico: I Taliani, che uscir\u00e0 ufficialmente a novembre 2013, di l\u00ec a poco lasceranno il gruppo il chitarrista Simone Rebucci e il batterista Daniel Horacio Crocco.\nA marzo 2016 esce il videoclip del nuovo singolo \u201cMar dei migranti\u201d, che preannuncia la pubblicazione del nuovo album \u201cRestiamo Umani\u201d uscito il 22 aprile 2016.\nA fine 2017 lascia la band il fisarmonicista Marco Ferrari.\nGenere.\nIl genere suonato spazia dal folk al rock, con influssi di culture extraeuropee e celtiche.\nI testi sono quasi esclusivamente in italiano, anche se l'uso del dialetto della bassa mantovana viene spesso utilizzato nei brani maggiormente folkloristici.\nNell'album 20 Now (2009) inoltre in pi\u00f9 occasioni vengono utilizzate frasi in spagnolo, pronunciate dal batterista del gruppo, di origini argentine.\nFormazione.\nLa formazione aggiornata a inizio 2018 \u00e8 la seguente:\nNote.\nhttp://www.bielle.org/2009/Recensioni/Rece_SineFrontera.htm"}
{"id": "2387478", "revid": "1086846", "url": "https://it.wikipedia.org/wiki?curid=2387478", "title": "Unione Sportiva Palermo 1959-1960", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1959-1960.\nStagione.\n\u00c8 un'altalena il Palermo, perch\u00e9 non appena arriva il salto di categoria in Serie A, retrocede nuovamente in Serie B, per la prima volta per un solo punto. Nonostante dei risultati utili di prestigio nel finale di torneo, and\u00f2 prima incontro a delle ulteriori e decisive sconfitte negli scontri diretti salvezza, quelle con la , l' - questa appena salva sul filo di lana di un punto di vantaggio proprio sul Palermo - e dopo l', quest'ultima gi\u00e0 retrocessa prima dei rosanero, alla fine sotto di due punti e dove militava il giovane giocatore Gianni Rivera.\nCome nella stagione 1934-1935, la squadra subisce una sola sconfitta casalinga, contro la , che resta un record fino alla stagione 2009-2010, quando il club chiude il campionato senza sconfitte interne.\nIn Coppa Italia viene eliminato agli ottavi di finale dalla (2-1), dopo aver battuto le conterranee (2-0 a tavolino) e Messina (1-0) nei primi due turni eliminatori.\nA fine stagione il Palermo fa il suo esordio nelle competizioni europee.\nNel mese di giugno la squadra partecipa per la prima ed ultima volta nella storia alla Coppa delle Alpi, in rappresentanza dell'Italia, affrontando lo Zurigo: all'andata in terra elvetica i rosanero si impongono per 2-0, mentre al ritorno alla Favorita le due squadre pareggiano 2-2. Questi risultati contribuiscono al trionfo italiano in tale manifestazione.\nNel mese di luglio invece il club partecipa per la prima volta nella sua storia alla Coppa Mitropa, sempre in rappresentanza dell'Italia, vincendo per un totale di 3-2 contro gli ungheresi del Di\u00f3sgy\u0151ri VTK: l'andata in casa si concluse con una sconfitta per 1-2, mentre il ritorno in trasferta si concluse con una vittoria per 2-0.\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2387488", "revid": "991694", "url": "https://it.wikipedia.org/wiki?curid=2387488", "title": "Mercaptopurina", "text": "La mercaptopurina (conosciuta anche come 6-Mercaptopurina, 6-MP o dal marchio Purinethol) \u00e8 un farmaco immunosoppressore. \u00c8 una tiopurina.\nUsi terapeutici.\nLa mercaptopurina \u00e8 usata per trattare la leucemia. Inoltre, pu\u00f2 essere usata per trattare il Linfoma non Hodgkin pediatrico, la policitemia vera, l'artrite psoriasica e la malattia infiammatoria cronica intestinale (come la malattia di Crohn e la rettocolite ulcerosa).\nHa dimostrato una certa efficacia in vitro contro il \"Mycobacterium paratuberculosis\".\nMeccanismo di azione.\nLa mercaptopurina compete con l'ipoxantina e la guanina per l'enzima guanina-ipoxantina fosforibosiltrasferasi ed \u00e8 essa stessa convertita in acido tioinosinico (TIMP). Questo nucleotide inibisce diverse reazioni in cui \u00e8 coinvolto l'acido inosinico (IMP), inclusa la sua conversione ad acido xantilico (XMP) e ad acido adenilico (AMP) previa conversione ad adenilsuccinato. In aggiunta, dalla metilazione del TIMP si forma metiltioinosinato. Entrambi, TIMP ed MTIMP inibiscono potenzialmente la amidofosforibosiltrasferasi. Alcuni esperimenti indicano il ritrovamento di mercaptopurina marcata nel DNA sotto forma di deossitioguanosina. Parte della mercaptopurina viene convertita a derivati nucleotidici della tioguanina (6-TG) dalla azione, in sequenza di IMP deidrogenasi e GMP sintetasi, che convertono il TIMP ad acido tioguanilico (TGMP).\nEffetti indesiderati.\nAlcuni degli effetti indesiderati causati dalla mercaptopurina comprendono la diarrea, la nausea, il vomito, la perdita dell'appetito, il dolore di stomaco/addominale, l'astenia, le chiazze cutanee, lo scurimento della pelle, o la perdita di capelli. Le reazioni avverse gravi includono le ferite della bocca, la febbre, il mal di gola, emorragia facile, macchie rosse sulla pelle, l'ingiallimento degli occhi o della pelle, minzione dolorosa o difficile e urina scura. Gli effetti secondari improbabili ma gravi includono: feci di colorito nerastro (feci picee) che contengono sangue digerito (melena), ed ematuria (sangue nell'urina).\nI sintomi della reazione allergica alla mercaptopurina includono l'eruzione cutanea, prurito, gonfiore, vertigine, difficolt\u00e0 nel respirare.\nLa mercaptopurina causa anche la mielosoppressione (soppressione della produzione dei globuli bianchi e dei globuli rossi). Pu\u00f2 essere anche tossica al midollo osseo. I pazienti a cui \u00e8 stata somministrata la mercaptopurina devono, quindi, realizzare conteggi settimanali dei globuli bianchi presenti nel sangue. Quando si verifica dopo questi conteggi un calo non spiegato e anormalmente grande dei globuli bianchi, il paziente deve smettere di prendere il farmaco almeno temporaneamente. \nLe persone che mostrano mielosoppressione o tossicit\u00e0 contro il midollo osseo durante l'uso della mercaptopurina devono essere esaminate per verificare la mancanza dell'enzima Tiopurina S-metiltransferasi (TPMT). I pazienti con la mancanza di TPMT sono molto pi\u00f9 suscettibili allo sviluppo di una pericolosa mielosoppressione. Pu\u00f2 essere possibile continuare la somministrazione di mercaptopurina a tali pazienti, ma ad una dose pi\u00f9 bassa.\nInterazioni farmacologiche.\nIl farmaco allopurinol inibisce la xantina ossidasi, un enzima che metabolizza la mercaptopurina. Coloro che prendono l'allopurinol (usato spesso contro la gotta) sono pi\u00f9 suscettibili alla tossicit\u00e0 della mercaptopurina. La dose deve essere, quindi, ridotta o l'allopurinol deve essere interrotto.\nAvvertenze.\nLa mercaptopurina pu\u00f2 abbassare la capacit\u00e0 dell'organismo di combattere le infezioni. Chi assume la mercaptopurina deve avere il consenso del medico per ricevere le immunizzazioni e le vaccinazioni. Inoltre \u00e8 suggerito che durante l'uso del farmaco si eviti la presenza di persone che hanno recentemente ricevuto il vaccino orale di poliomielite.\nL'uso di questo farmaco non \u00e8 generalmente consigliato durante la gravidanza, ma ci\u00f2 \u00e8 stato dibattuto e alcuni studi attuali indicano che le donne incinte che usano il farmaco non presentano aumenti nelle anomalie fetali. Tuttavia, le donne che ricevono la mercaptopurina durante il primo trimestre della gravidanza hanno una maggiore incidenza aborto. Davis e altri, nel 1999, hanno dimostrato che la mercaptopurina, comparato al metotrexato, era inefficace come singolo agente abortivo; le donne che hanno ricevuto soltanto la mercaptopurina durante lo studio hanno presentato attivit\u00e0 cardiaca fetale due settimane dopo la somministrazione del farmaco.\nLa mercaptopurina causa alcuni cambiamenti nei cromosomi in animali ed in esseri umani. Nei ratti, questi cambiamenti hanno provocato delle mutazioni mortali. Il farmaco ha, quindi, il potenziale di causare cancro negli umani."}
{"id": "2387490", "revid": "767487", "url": "https://it.wikipedia.org/wiki?curid=2387490", "title": "I giganti della Tessaglia (Gli Argonauti)", "text": "I giganti della Tessaglia (Gli Argonauti) \u00e8 un film del 1960 diretto da Riccardo Freda.\nIl film \u00e8 stato girato in contemporanea con un'altra pellicola, sempre ispirata all'opera epica di Apollonio Rodio, e si intitola \"Gli Argonauti\", per la regia di Don Chaffey.\nTrama.\nGiasone viene incaricato di dirigersi nella lontana Colchide, assieme ai suoi Argonauti, per recuperare il leggendario Vello d'oro.&lt;br&gt;Durante il viaggio uccider\u00e0 un terribile mostro, approder\u00e0 nell'isola di Lemno governata da sole donne, ed infine sopprimer\u00e0 il tiranno Adrasto. Giunto finalmente nella terra dove il dio Ares nascose la preziosa reliquia, Giasone non pu\u00f2 rubarla da solo, perch\u00e9 impedito da una serie di ostacoli magici. Infatti ci penser\u00e0 la maga Medea, figlia del re Eete a risolvere i problemi dell'argonauta, perch\u00e9 innamoratasi di lui. Medea abilmente dall'inizio consegna a Giasone un pugno di semi da gettare in terra. Da questi nasceranno tanti guerrieri ma l'eroe non deve far altro che gettare in mezzo a loro un sasso e di conseguenza questi, per possederlo, si uccideranno a vicenda. Ma l'elemento pi\u00f9 pericoloso da sconfiggere \u00e8 un drago sputafuoco insonne che Giasone dovr\u00e0 addormentare con un potente siero offertogli dalla maga. Inoltre Giasone, per non essere arrostito, verr\u00e0 cosparso di un liquido infiammabile e protettivo che gli permetter\u00e0 di conquistare il Velo d'oro. Ora che Giasone ha la reliquia, deve prima vedersela con un esercito di mostri, che verr\u00e0 sempre distrutto dalla maga, ma successivamente gli argonauti, prima di raggiungere sani e salvi la Grecia, dove uccideranno il tiranno Pelia di Corinto (zio di Giasone che ha affidato al nipote il compito del viaggio), devono affrontare la furia del re Eete, per niente disposto ad abbandonare la figlia e il vello d'oro."}
{"id": "2387492", "revid": "767487", "url": "https://it.wikipedia.org/wiki?curid=2387492", "title": "Roh Moo-Hyun", "text": ""}
{"id": "2387501", "revid": "83531", "url": "https://it.wikipedia.org/wiki?curid=2387501", "title": "Eubulide di Mileto", "text": "Biografia.\nEubulide fu allievo di Euclide di Megara, il fondatore della scuola megarica. Fu contemporaneo di Aristotele e si scagli\u00f2 duramente contro di lui. Insegn\u00f2 la logica a Demostene; si dice che sia stato anche l'insegnante di Apollonio Crono, il maestro di Diodoro Crono, e dello storico Eufanto. Potrebbe anche essere l'autore di un libro relativo a Diogene di Sinope.\nIl pensiero.\nCome Euclide, Eubulide mise da parte il metodo dialettico socratico fondato sulla maieutica e lo sostitu\u00ec con una dialettica di tipo eleatico estremizzata su poli opposti senza possibilit\u00e0 di gradazioni tra un estremo e l'altro, tra tesi e antitesi.\nMentre con Socrate il dialogo tendeva a raggiungere una convinzione condivisa tra gli interlocutori, la dialettica dei megarici tendeva a ridurre all'assurdo le tesi dell'avversario nella discussione per sconfiggerlo e demolirlo logicamente.\nI megarici con la loro tecnica eristica miravano anche a dimostrare l'assurdit\u00e0 e la falsit\u00e0 di ci\u00f2 che appariva ovviamente vero al comune buon senso.\nEssi erano dei giocolieri del linguaggio di cui evidenziavano le ambiguit\u00e0 e la polivalenza. Se nelle concezioni arcaiche del linguaggio, il nome corrispondeva alla cosa nominata, dava senso ed esistenza alla realt\u00e0 che poteva esistere ed essere pensata perch\u00e9 appunto nominata con quello specifico termine, ora questa corrispondenza si \u00e8 rotta e la parola \u00e8 semplicemente un simbolo insignificante ed astratto rispetto alla realt\u00e0.\nLa premessa teorica del loro metodo dialettico era la convinzione derivata dalla Sofistica e portata all'estremo della impossibilit\u00e0 per l'uomo di raggiungere una qualsiasi verit\u00e0.\nI paradossi.\nSulla base di questa concezione Diogene Laerzio riferisce sette paradossi di Eubulide di cui i pi\u00f9 noti sono quelli del \"mentitore\" e del \"sorite\". Alcuni di questi paradossi, tuttavia, sono attribuiti anche a Diodoro Crono."}
{"id": "2387503", "revid": "112846691", "url": "https://it.wikipedia.org/wiki?curid=2387503", "title": "Julius Rietz", "text": "Biografia.\nSi \u00e8 impegnato a lungo nello studio del violoncello con Bernhard Romberg ed a sedici anni riusc\u00ec ad entrare nella orchestra di K\u00f6nisberger di Berlino.\nIl 16 febbraio 1833 diresse la prima assoluta della sua \"Lorbeerbaum und Bettelstab\" per la commedia musicale di Karl von Holtei a Berlino.\nNel 1834 collabor\u00f2 con Felix Mendelssohn a D\u00fcsseldorf e nel 1835 ne prese il posto alla direzione dell'orchestra dove nel 1840 diresse la prima assoluta della sua \"Jery und B\u00e4tely\".\nNel 1847 si trasfer\u00ec a Lipsia per condurre l'orchestra del Teatro e divent\u00f2 anche il Maestro di cappella. Nel 1848 \u00e8 divenuto insegnante di composizione del locale Conservatorio e diresse i concerti al Gewandhaus come direttore principale della Gewandhausorchester di Lipsia fino al 1854.\nNel 1849 al Gewandhaus condusse la Sinfonia n. 4 (Mendelssohn) e la prima assoluta pubblica di \"Adventlied\" di Robert Schumann.\nNel 1855 al Conservatorio di Lipsia diresse la prima assoluta di \"Das Gl\u00fcck von Edenhall\" di Schumann.\nDal 1874 al 1877 fu il direttore principale della S\u00e4chsische Staatskapelle Dresden.\nTra le sue principali attivit\u00e0, menzioniamo la sua riedizione completa delle opere di Mendelssohn e di quelle di Mozart.\nPer quanto riguarda la composizione, scrisse 4 opere, 3 sinfonie, svariate ouverture, 2 concerti, musica da camera. "}
{"id": "2387504", "revid": "287204", "url": "https://it.wikipedia.org/wiki?curid=2387504", "title": "Federico Ricci", "text": ""}
{"id": "2387505", "revid": "767487", "url": "https://it.wikipedia.org/wiki?curid=2387505", "title": "Adolf Sandberger", "text": "Biografia.\nFiglio del geologo Fridolin Sandberger, ha studiato musica dapprima a W\u00fcrzburg con Max Meyer-Olbersleben, poi composizione a Monaco di Baviera, sotto la guida di Joseph Gabriel Rheinberger. Dopo di che si \u00e8 iscritto al corso universitario di Storia della musica presso l'Universit\u00e0 Humboldt di Berlino di Berlino, dove \u00e8 stato allievo di Philipp Spitta. Ha conseguito il dottorato nel 1887 con una tesi su Peter Cornelius. Durante i suoi studi, \u00e8 diventato membro dell'AGV di Monaco.\nNel 1892 assunse la carica direttiva della Biblioteca musicale di Monaco (Bayerischen Staatsbibliothek), e due anni dopo il ruolo di insegnante di musicologia alla universit\u00e0 locale (Universit\u00e0 Ludwig Maximilian di Monaco). Tra i suoi allievi annoveriamo Ludwig Landshoff, Werner Egk, Peter Raabe, Hans von Benda, Eugene Schmitz e Heinrich Strobel. \nFond\u00f2 la Gesellschaft zur Herausgabe der Denkm\u00e4ler der Tonkunst (Societ\u00e0 per la pubblicazione dei monumenti della musica) e la diresse fino al 1932, pubblicando, tra le altre, le opere di Orlando di Lasso, di Ludwig van Beethoven, di Emmanuel Chabrier e di Peter Cornelius.\nSi distinse prevalentemente come autore di importanti stud\u00ee storici di musicologia e di edizioni critiche di musica antica. \nPer quanto riguarda la composizione si \u00e8 distinto per una buona mole di musica da camera e sinfonica e per l'opera \"Ludwig der Springer\" (1895).\nTra le pubblicazioni, si annoverano : \"E.Chabriers Gwendoline\" (1892), \"Peter Cornelius Cid\" (1893) ed una serie di studi e ricerche stampati in molte riviste e raccolti nel libro \"Ausgew\u00e4hlte Aufsatze zur Musikgeschichte\" (1921)."}
{"id": "2387506", "revid": "793215", "url": "https://it.wikipedia.org/wiki?curid=2387506", "title": "Emil von Reznicek", "text": "Biografia.\nIniziato il corso di laurea in giurisprudenza presso l'Universit\u00e0 di Graz, cominci\u00f2 a studiare musica sotto la guida di W. A. R\u00e9my (alias Wilhelm Mayer); nel 1881 divenne allievo di Carl Reinecke e Salomon Jadassohn al Conservatorio di Lipsia.\nIn seguito fu direttore d'orchestra nei teatri di Graz, Zurigo, Stettino, Berlino, Jena, Bochum e Magonza; nel 1887 divenne direttore della banda militare di Praga. Conseguito un primo lusinghiero successo come compositore con l'opera comica \"Donna Diana\" (1894), fu nominato Kapellmeister di corte a Weimar (1896) e quindi a Mannheim (1896-99).\nAll'inizio del XX secolo si trasfer\u00ec a Berlino, dove fu tra i fondatori e i promotori degli \"Orchester-Kammerkonzerte\" e nel 1906 ottenne la cattedra di composizione al Conservatorio Klindworth-Scharwenka.\nProsegu\u00ec l'attivit\u00e0 concertistica a Varsavia (1906-09), a Londra (1907) e a Berlino come direttore della Komische Oper (1909-11).\nNominato membro dell'Akademie der K\u00fcnste (1919), fu poi docente di composizione e strumentazione alla Hochschule f\u00fcr Musik di Berlino.\nCoetaneo di Gustav Mahler, nelle proprie composizioni rimase sostanzialmente legato allo stile romantico del pi\u00f9 rilevante fra i suoi maestri, Reinecke: i suoi lavori sono dunque caratterizzati da uno stile elegante e scorrevole, dall'orchestrazione brillante, dalla piacevolezza delle melodie, ma appaiono anacronistici se confrontati con la produzione coeva. Oggi \u00e8 noto essenzialmente per l'ouverture di \"Donna Diana\".\nCompose una quindicina di opere teatrali, quattro sinfonie (1904-19; la prima \u00e8 intitolata \"Tragische\", la seconda \"Ironische\"), un Concerto per violino e altri brani per orchestra; musica sacra, fra cui un \"Requiem\" (1895) e una Messa per il giubileo dell'imperatore Francesco Giuseppe (1898); musica da camera, fra cui quattro quartetti; musica per pianoforte, per organo e Lieder."}
{"id": "2387507", "revid": "830939", "url": "https://it.wikipedia.org/wiki?curid=2387507", "title": "David Popper", "text": "Biografia.\nDavid Popper era figlio di un cantore della sinagoga di Praga ed \u00e8 cresciuto a Josefstadt. \nStudi\u00f2 musica al Conservatorio di Praga, sotto la guida di Goltermann..\nEntr\u00f2 a far parte dell'orchestra del principe di Heckingen a L\u00f6wenberg.\nDal 1863 inizi\u00f2 una brillante carriera come musicista-violinista virtuoso, ottenendo rilevanti successi in tutta l'Europa.\nNel 1867 fece il suo debutto a Vienna. \nOttenne il ruolo di primo violoncello della corte di Vienna, nel periodo che va dal 1868 al 1873.\nDurante questi anni \u00e8 stato anche membro del quartetto Hellmesberger. Allo stesso tempo, le sue esibizioni soliste in tutta Europa aumentarono a tal punto che nel 1873 fu costretto a rinunciare alla sua posizione permanente all'Opera di corte.\nContatt\u00f2 i compositori pi\u00f9 importanti dell'epoca, come Anton Bruckner, Richard Wagner, Johannes Brahms, Franz Liszt per suonare assieme a loro. Nel 1882 and\u00f2 insieme al violinista francese \u00c9mile Sauret in un tour di concerti in Spagna e in Portogallo.\nInfine, dal 1896 fino alla sua morte, tenne l'incarico di insegnante di violoncello alla Accademia di Musica di Pest.\nCon Jen\u0151 Hubay, che ha insegnato violino all'Accademia, ha fondato l'Hubay Popper Quartet, suonando con Johannes Brahms, Ernst Dohn\u00e1nyi, Jan Paderewski, Wilhelm Backhaus e Leopol'd Godovskij.\nPopper conosceva sia la musica orchestrale sia il repertorio solistico del tempo, oltrech\u00e9 il repertorio di musica da camera, grazie al suo impegno come violoncellista nella Hubay-Popper Quartet.\nPopper non \u00e8 stato solo uno dei virtuosi pi\u00f9 importanti del suo tempo, ma anche arricchito la letteratura sul violoncello di un certo numero di composizioni di buon gusto e accattivanti, tra cui quattro concerti, molti studi e un numero di pezzi da camera.\nTra i suoi studenti annoveriamo: Arnold Foldesy, Jeno Kerpely, Adolf Schiffer e Mikl\u00f3s Zs\u00e1mboki.\nComposizioni.\nTra le sue composizioni, annoveriamo: 4 concerti per violoncello e orchestra (re minore, mi minore, sol, si bemolle); \nS\u00e9r\u00e9nade, Tarentelle, Rapsodie, Requiem, Quartetto per archi; liriche vocali e antologie di studi e ricerche. "}
{"id": "2387508", "revid": "1543377", "url": "https://it.wikipedia.org/wiki?curid=2387508", "title": "Jean-Joseph de Mondonville", "text": "Biografia.\nNacque in una famiglia aristocratica, il cui trasferimento a Parigi, avvenuto nel 1733, gli consent\u00ec di ottenere diversi incarichi,\ntra i quali quello di violinista concertista, famoso ed apprezzato, grazie ad una intensa attivit\u00e0; nel 1744 raggiunse il ruolo di intendente della musica della cappella di Versailles, e nel periodo compreso tra il 1755 e il 1762 la direzione dei \"Concerts spirituels\".\nDurante la celeberrima Querelle des Bouffons, scatenata fra i difensori della musica italiana e quelli della musica francese, l'opera di Mondoville intitolata \"Titon et l'Aurore\" che ebbe la prima assoluta all'Acad\u00e9mie Royale de Musique di Parigi nel 1753, venne messa in competizione con l'opera di Giovanni Battista Pergolesi, La serva padrona e grazie a questo evento riscosse un ottimo successo. \nSi distinse soprattutto per la composizione di opere, tra le quali si annoverano \"Le Carnaval du Parnasse\", \"Daphnis et Alcimadure\", \"Psych\u00e9\", che furono accolte con favore nei pi\u00f9 importanti teatri, anche grazie al gradimento manifestato da Madame de Pompadour; inoltre realizz\u00f2 un buon numero di mottetti, oratori, brani per clavicembalo, per violino.\nOpere principali.\nMottetti.\nI nove grandi mottetti di Mondonville sopravvissuti sono:"}
{"id": "2387509", "revid": "102807193", "url": "https://it.wikipedia.org/wiki?curid=2387509", "title": "Giaches de Wert", "text": "Biografia.\nGiaches de Wert nacque probabilmente a Gand (nell'attuale Belgio), o a Weert (in territorio olandese); giunse in Italia giovanissimo e fu forse fanciullo cantore della cappella di Maria di Cardona ad Avellino. Lavor\u00f2 poi alla corte di Novellara nel Ducato di Reggio Emilia, dove spos\u00f2 Lucrezia Gonzaga. Divenne maestro di cappella per i duchi Gonzaga di Mantova, succedendo a Giovanni Contino. \nSi spost\u00f2 successivamente a Milano, ancora con l'incarico di maestro di cappella sino a circa il 1565 e torn\u00f2 infine a Mantova, citt\u00e0 che lo ospiter\u00e0 per il resto della sua vita.\nViaggi\u00f2 al seguito del duca Guglielmo Gonzaga tra Ferrara, Venezia e Augusta; nonostante le lusinghiere proposte di lavoro ricevute, in particolare da Massimiliano II d'Asburgo, non volle mai trasferirsi e prefer\u00ec rimanere al servizio del duca. Questi, nel 1580, in segno di particolare benevolenza, concesse la cittadinanza a lui e alla famiglia, accompagnandola con una donazione.\nNegli anni seguenti, fu pi\u00f9 volte a Ferrara, dove intrattenne una relazione contrastata con Tarquinia Molza, attiva collaboratrice in seno al celebre 'concerto delle dame' ferraresi.\nGli ultimi anni furono offuscati dalla cattiva salute; soffriva infatti periodicamente di attacchi di febbre causati dal clima mantovano. Nel 1585 riusc\u00ec a guarire miracolosamente dal vaiolo, ma nel 1596 fu stroncato dalla malaria.\nMor\u00ec a Mantova nella sua casa in Contrada dell'Aquila, tra il palazzo ducale e la residenza mantovana dei Gonzaga di Novellara, presso i quali aveva speso la maggior parte della sua carriera, ricoprendo un duplice incarico; tale privilegio sar\u00e0 in seguito nuovamente concesso solo a Claudio Monteverdi. Fu sepolto nella cripta di S. Barbara (patrona della famiglia ducale), vicino alla tomba di un altro musicista di corte, Francesco Rovigo.\nStile.\nWert fu inizialmente influenzato da Cipriano de Rore, musicista famoso e gi\u00e0 attivo a Ferrara.\nLe prime composizioni di Wert utilizzavano i testi dei poeti prediletti dalla letteratura madrigalistica rinascimentale, Petrarca, Bembo, Ariosto; solo successivamente il musicista spost\u00f2 la sua attenzione nei confronti dei versi dei poeti 'nuovi', Torquato Tasso e Battista Guarini. In seguito a questo mutamento, dal settimo libro, Wert svilupp\u00f2 uno stile pi\u00f9 drammatico, espresso in un linguaggio dai forti contrasti, di carattere pi\u00f9 teatrale.\nL'ottavo libro evidenzia un'ulteriore evoluzione compositiva, resa attraverso la scelta di linee melodiche virtuosistiche per il canto; la scrittura musicale alterna le voci superiori e inferiori a blocchi separati, tratto che diventer\u00e0 caratteristico dei madrigali scritti per il 'concerto delle dame' e sar\u00e0 molto imitato da altri compositori che lavorarono nell'orbita mantovano-ferrarese nel corso del 1580 e 1590, tra i quali Benedetto Pallavicino e Claudio Monteverdi.\nL'unica pubblicazione di Wert nel genere pi\u00f9 'leggero' della canzonetta, fu \"Il primo libro delle canzonette villanelle\" a cinque voci.\n\"L'undecimo libro\", l'ultimo a essere stampato mentre era ancora in vita, contiene musica su testi de \"Il pastor fido\" di Guarini. La poesia manierata, aristocratica ed elegante de \"Il Pastor Fido\" e della \"Gerusalemme liberata\" del Tasso, rimarr\u00e0 a lungo una fonte di versi a cui i compositori attingeranno per la composizione dei loro madrigali. In questa pubblicazione in particolare, i madrigali di Wert sembrano introdurre alcuni elementi di stile che saranno precipui di compositori pi\u00f9 tardi, come Monteverdi, che trascorse i suoi primi anni a Mantova proprio nel periodo in cui Wert, ormai celebre, pass\u00f2 gli ultimi della sua carriera."}
{"id": "2387510", "revid": "830939", "url": "https://it.wikipedia.org/wiki?curid=2387510", "title": "Fritz Stein", "text": "Biografia.\nFiglio di un insegnante, Stein si \u00e8 trasferito nel 1891 con la madre, rimasta vedova, a Heidelberg. \nStein studi\u00f2 filosofia alla Universit\u00e0 di Heidelberg, laureandosi nel 1910 con la tesi intitolata \"Geschichte des Musikwesens in Heidelberg bis zum Ende des 18. Jahrhunderts\", teologia a Berlino, quindi musica al Conservatorio di Lipsia sotto la guida di Arthur Nikisch e Hans Sitt.\nNel 1906 Stein ricevette l'incarico di direttore musicale all'Universit\u00e0 di Jena, della quale, sette anni dopo assunse la cattedra di musica.\nDopo una breve parentesi come maestro di cappella alla corte di Meiningen, partecip\u00f2 alla prima guerra mondiale guidando il coro militare, e dal 1918 si trasfer\u00ec a Kiel, con il ruolo di organista della Chiesa di San Nicola, di docente alla locale Universit\u00e0 (1928), di direttore di orchestra, di cori e associazioni, tra le quali, la Generalmusikdirektors, la Allgemeinen Deutschen Musik-Vereins, la Deutschen Musikgesellschaft, la Neuen Bachgesellschaft e la H\u00e4ndelgesellschaft.\nNel 1932 ottenne l'incarico di dirigere la Scuola universitaria di musica di Berlino, l'anno seguente fu presidente della Reichsmusikkammer.\nNel 1939 diresse il coro della 1. SS-Panzer-Division \"Leibstandarte SS Adolf Hitler\" alla vigilia del 50\u00ba compleanno di Adolf Hitler. Nel dicembre dello stesso anno Adolf Hitler gli ha assegnato la medaglia Goethe per arte e scienza in occasione del suo 60\u00ba compleanno. \nNella fase finale della seconda guerra mondiale, Stein divent\u00f2 capo dell'Istituto statale per la ricerca musicale tedesca.\nDopo la fine della seconda guerra mondiale, perse i suoi incarichi e lavor\u00f2 come freelance con numerosi giornali, tra cui Christian Science. Successivamente divent\u00f2 presidente dell'Associazione per la musica protestante della chiesa (Verbands f\u00fcr evangelische Kirchenmusik). \nIl suo nome balz\u00f2 agli onori della cronaca, quando nel 1912, rintracci\u00f2 all'interno della biblioteca universitaria di Jena una sinfonia inedita di Beethoven, composta nei suoi anni giovanili."}
{"id": "2387511", "revid": "1543377", "url": "https://it.wikipedia.org/wiki?curid=2387511", "title": "Marco Marazzoli", "text": "Biografia.\nNel 1626 si trasfer\u00ec a Roma. Dal 1629 era tra i musicisti dell'entourage del cardinale Antonio Barberini, che nel 1637 lo assunse al suo servizio in qualit\u00e0 di \"aiutante di camera\". Nello stesso anno fu ammesso come cantore (tenore) soprannumerario della cappella pontificia, divenendone membro ordinario dal marzo del 1640.\nIn quegli anni, Marazzoli compose la musica per il balletto \"La pazzia d'Orlando\", l'opera \"L'Egisto ovvero Chi soffre speri\", universalmente riconosciuta come la prima opera comica del teatro musicale. Su libretto di Giulio Rospigliosi, in collaborazione con Virgilio Mazzocchi, venne rappresentata a Palazzo Barberini nel 1637 e di nuovo nel 1639 con l'aggiunta degli intermedi ideati da Gian Lorenzo Bernini.\nAlcune sue opere furono rappresentate a Ferrara negli anni 1641-42.\nFra il novembre del 1643 e l'aprile o maggio del 1645, invitato dal cardinale Mazzarino, soggiorn\u00f2 a Parigi presso la corte francese.\nNel 1654 mise in musica l'opera \"Dal male il bene\" (in collaborazione con Antonio Maria Abbatini), e l'anno seguente \"Le armi e gli amori\", entrambe su libretti di Giulio Rospigliosi tratti da commedie spagnole del tempo, rappresentate al teatro di palazzo Barberini.\nSu incarico del pontefice Alessandro VII compose il dramma allegorico-morale \"La vita umana overo Il trionfo della piet\u00e0\" (libretto di Giulio Rospigliosi), in onore della regina Cristina di Svezia, rappresentato nel gennaio del 1656 al teatro Barberini.\nCompose anche alcuni oratori su testo latino e italiano, tra i quali \"Per il giorno della Resurrezione\" e \"San Tommaso\" (su libretto di Loreto Vittori).\nFu un rinomato suonatore d'arpa, tanto che venne spesso nominato come \"Marco dell'arpa\".\nMor\u00ec durante una celebrazione nella cappella papale il 26 gennaio 1662.\nLavori.\nOratori.\n\"(composti tra il 1645 e il 1653)\"\nCantate.\nMarazzoli fu anche un prolifico autore di cantate. La maggior parte delle sue 379 composizioni di questo genere sono composte per soprano e basso continuo, ma non mancano anche lavori fino a sei voci e strumenti."}
{"id": "2387512", "revid": "767487", "url": "https://it.wikipedia.org/wiki?curid=2387512", "title": "Auguste Mathieu Panseron", "text": "Biografia.\nPanseron studi\u00f2 dapprima con il padre, poi a Parigi sotto la guida di Fran\u00e7ois-Joseph Gossec e Giuseppe Bertini.\nDopo il soggiorno a Roma, agevolato dalla vittoria nel Prix de Rome (1813), si trasfer\u00ec, per completare gli studi, a Bologna, come \nallievo di Stanislao Mattei, a Napoli e a Vienna come allievo di Antonio Salieri.\nNel 1824, Panseron incominci\u00f2 la sua carriera di insegnante al Conservatorio di Parigi, inizialmente di solfeggio, quindi di vocalizzazione ed infine di canto.\nNella prima fase della sua carriera compose quattro lavori per l'Op\u00e9ra-Comique parigina: \"La Grille du parc\" (1820), \"Les Deux cousines\" (1821), \"Le mariage difficile\" (1823), and \"l'\u00c9cole de Rome\" (1829).\nIn seguito compose pi\u00f9 di duecento romanze per canto e pianoforte, musica sacra, canzonette, oltre ad aver scritto vari trattati musicali sui metodi e l'arte del canto, tra cui : \"A.B.C. musical\", \"50 Solf\u00e8ges d'artiste\", \"M\u00e9thode compl\u00e8te de vocalisation\", \"Trait\u00e9 de l'harmonie pratique et de modulation\".\nOpere principali.\nOpere comiche.\nPanseron ha composto opere comiche in un atto:\nOpere didattiche.\nFran\u00e7ois-Joseph F\u00e9tis ha elencato 18 opere teoriche scritte da Panseron, pi\u00f9 un \"Trattato di armonia e modulazione pratica\" nel 1855."}
{"id": "2387513", "revid": "1192245", "url": "https://it.wikipedia.org/wiki?curid=2387513", "title": "Picnik", "text": "Picnik era un servizio disponibile su Internet fondato da Mike Harrington e da Darrin Massena che consentiva di modificare le foto direttamente online, senza che fosse necessario scaricare n\u00e9 installare nulla.\nPermetteva di importare foto da Facebook, Myspace, Picasa, Flickr, Photobucket ed offriva anche la possibilit\u00e0 di caricare foto salvate sul proprio computer.\nLa maggior parte degli strumenti erano gratuiti e non occorreva registrarsi per accedervi, tuttavia Picnik offriva anche una serie di strumenti di modifica e opzioni aggiuntive per un abbonamento annuale (Picnik premium al costo di 24,95 dollari l'anno).\nPicnik, in passato, ha stretto una partnership con Flickr per l'editing diretto delle fotografie.\nIl 1\u00ba marzo 2010 \u00e8 stata acquistata da Google per poi annunciare la sua chiusura in data 19 aprile 2013."}
{"id": "2387514", "revid": "1543377", "url": "https://it.wikipedia.org/wiki?curid=2387514", "title": "Sigismund von Neukomm", "text": "Biografia.\nNeukomm era il figlio maggiore del maestro di scuola David Neukomm e di sua moglie Kordula Rieder. \nDa bambino ricevette lezioni di musica dall'organista della cattedrale di Salisburgo Franz Xaver Weissager. \nHa studiato musica a Vienna, sotto la guida di Michael Haydn, filosofia e matematica all'Universit\u00e0 di Salisburgo.\nNel 1792 divent\u00f2 organista della chiesa dell'Universit\u00e0 di Salisburgo, e quattro anni dopo fu nominato maestro di coro al teatro di corte.\nAll'et\u00e0 di 19 anni, nel marzo del 1797, Neukomm and\u00f2 a Vienna.\nSu raccomandazione di Michael Haydn, Neukomm divent\u00f2 allievo e poi stretto collaboratore di Franz Joseph Haydn. \nNei sette anni trascorsi a Vienna, dal 1797 al 1804, Neukomm impart\u00ec lezioni di pianoforte e di canto. I suoi studenti pi\u00f9 famosi sono stati Anna Milder-Hauptmann e Franz Xaver Wolfgang Mozart.\nAgli inizi del XIX secolo, si trasfer\u00ec dapprima in Svezia e poi in Russia. A San Pietroburgo ottenne l'incarico di direttore del Teatro Tedesco, negli anni che vanno dal 1804 al 1809.\nRitorn\u00f2 per un breve periodo a Vienna per assistere Haydn nell'ultima sua fase di vita e poi part\u00ec per Parigi, dove strinse amicizia con i pi\u00f9 importanti musicisti contemporanei e rientr\u00f2 nella sfera di protezione di Talleyrand.\nNel 1816 si spost\u00f2 in Brasile accolto dalla corte del futuro imperatore Pietro I, con il ruolo di direttore musicale e cinque anni dopo assieme al sovrano rientr\u00f2 in Europa a causa della rivoluzione locale, soggiornando soprattutto a Parigi, e facendo tourn\u00e9e in Italia, Svizzera, Paesi Bassi e Gran Bretagna.\nLe sue opere furono eseguite all'ingresso solenne del re Luigi XVIII. a Parigi dopo la vittoria su Napoleone Bonaparte, cos\u00ec come per commemorare le esecuzioni Luigi XVI. \nFu nominato Cavaliere della Legion d'onore.\nTra le sue numerose composizioni, annoveriamo: sette oratori, quindici messe, cinque Te Deum, varie cantate in inglese, tedesco e italiano, Salmi, dieci opere tedesche, cinque ouverture e sette fantasie. Inoltre completano il suo ricco repertorio, musiche da camera, pezzi per organo, pianoforte e duecento romanze da camera in varie lingue."}
{"id": "2387515", "revid": "114187564", "url": "https://it.wikipedia.org/wiki?curid=2387515", "title": "Pierre-Alexandre Monsigny", "text": "\u00c8 considerato, assieme ad Andr\u00e9 Ernest Modeste Gr\u00e9try e a Fran\u00e7ois-Andr\u00e9 Danican Philidor, il fondatore di un nuovo genere musicale, l\"'op\u00e9ra-comique\", che apr\u00ec un percorso evolutivo musicale approfondito da un buon numero di compositori delle generazioni successive. \nBiografia.\nVenne istruito ed educato presso un collegio dei Gesuiti, nella localit\u00e0 di Saint-Omer e proprio l\u00ec ebbe modo di scoprire l'inclinazione musicale. Inizi\u00f2, quindi, a studiare il violino, ma la morte improvvisa del padre e la necessit\u00e0 di sostenere la famiglia, lo costrinsero a trascurare momentaneamente gli studi ed a recarsi a Parigi (1749), dove ottenne una occupazione dapprima presso il \"Bareau des Comptes du Clerg\u00e9\" e successivamente come \"maitre' d'hotel\" del duca di Orl\u00e9ans. \nTre anni dopo, dopo aver assistito alla \"performance\" della \"Serva padrona\" di Giovanni Battista Pergolesi al \"National Opera\" parigino, rifior\u00ec in lui il desiderio di coltivare il suo talento artistico e dopo un periodo di studio effettuato come allievo del maestro Gianotti, fu in grado di rappresentare, ricevendo una ottima accoglienza, la sua prima opera comica, intitolata \"Les Aveux indiscrets\" (1759).\nSeguirono un buon numero di opere scritte in breve tempo, tra le quali annoveriamo : \"Le Maitre en droit\" (1760), \"Le Cadi dup\u00e9\" (1761), \"Le Roi fermier\" (1762), \"Rose et Colas\" (1764), \"Aline, reine de Golconde\" per il libretto di Michel-Jean Sedaine (1766 all'Acad\u00e9mie Royale de Musique di Parigi), \"Le D\u00e9serteur\" (1769), \"La Faucon\" (1772). Tutte queste opere furono composte per il teatro della Com\u00e9die Italienne.\nMonsigny pass\u00f2 un periodo difficile da un punto di vista economico, a causa delle privazioni imposte dalla Rivoluzione francese e dal Regime del Terrore. Riusc\u00ec a sopravvivere grazie ad una pensione fornitagli dall'Op\u00e9ra-Comique.\nNel 1800, ottenne l'incarico di ispettore del Conservatorio di Parigi e nel 1813 divenne accademico, prendendo il posto di Gr\u00e9try."}
{"id": "2387516", "revid": "24198822", "url": "https://it.wikipedia.org/wiki?curid=2387516", "title": "Appennino Lucano", "text": ""}
{"id": "2387517", "revid": "31886", "url": "https://it.wikipedia.org/wiki?curid=2387517", "title": "Joseph Pothier", "text": "Fu un importante e colto storiografo del canto gregoriano, collocandosi sulla scia dell'opera incominciata da Dom Prosper Gu\u00e9ranger.\nBiografia.\nDopo gli studi presso il seminario di Ch\u00e2tel-sur-Moselle e nel seminario di Saint-Die, dove rimase fino alla sua ordinazione, si trasfer\u00ec all'abbazia benedettina di San Pietro di Solesmes nel 1859.\nHa insegnato teologia all'abbazia di Solesmes e ha ottenuto successivamente l'incarico di abate del monastero di Saint-Martin di Ligug\u00e9 (1893-1894), prima di ricevere nel 1896 in dono da George Stanislaus, III duca de Stacpoole, l'abbazia di Saint-Wandrille de Fontenelle (1896-1898), che fu ristrutturata e della quale Pothier divent\u00f2 l'abate.\nMusicologo, allievo e collaboratore di Prosper Gu\u00e9ranger, abate benedettino di Solesmes, Joseph Pothier ha fatto per pi\u00f9 di venti anni un'intensa ricerca sui manoscritti di diverse biblioteche in Francia e all'estero, in Alsazia, Svizzera, Germania, Roma, e fu uno dei principali contributori della rinascita e della revisione del canto gregoriano.\nFilologo, autore di un gran numero di studi paleografici, articoli e saggi sulla musica sacra e compositore di molte opere in stile gregoriano (\"Officium Defunctorum\", 1887), Pothier \u00e8 stato invitato formare un gran numero di chierici diocesani e comunit\u00e0 religiose di tutte le congregazioni.\nNell'anno 1890 ha pubblicato il libro \"Les M\u00e9lodies Gr\u00e9goriennes\", che per molti decenni \u00e8 rimasto una pietra miliare nella specifica materia.\nA Solesmes, durante la sua guida e sotto il suo controllo, venne iniziata, nell'anno 1889, la pubblicazione dei manoscritti musicali riguardanti il periodo storico che va dal IX secolo al XVI secolo; questa iniziativa venne denominata \"Pal\u00e9ographie Musicale\". \nAll'inizio del XX secolo \u00e8 emigrato dalla Francia al Belgio assieme alla sua comunit\u00e0 esiliata, in conseguenza della legge francese sulle associazioni, che in qualche modo penalizzava le congregazioni religiose.\nNell'anno 1904 ottenne da papa Pio X la nomina alla presidenza della commissione dedita alla stampa della sezione musicale della liturgia cattolica. Come presidente di questa commissione Dom Pothier visse dal 1904 al 1913 a Roma.\nDurante la sua guida dell'abbazia di Saint Wandrille fond\u00f2 l'abbazia di Saint-Benoit-du-Lac in Qu\u00e9bec.\nJoseph Pothier mor\u00ec nel convento di Conques l'8 dicembre 1923.\nTra le sue pubblicazioni, annoveriamo un'importante raccolta storico-critica sul canto gregoriano, intitolata \"M\u00e9thode du Chant Gr\u00e9gorien\",\nuna antologia di inni e canti denominata \"Revue du Chant Gr\u00e9gorien\" (1892-1914) e \"Les m\u00e9lodies gr\u00e9goriennes d'apr\u00e8s la tradition\"."}
{"id": "2387518", "revid": "1543377", "url": "https://it.wikipedia.org/wiki?curid=2387518", "title": "St\u00e9phane Raoul Pugno", "text": "Biografia.\nEra di origini italiane da parte di padre mentre la madre era originaria della Lorena.\nIl suo debutto avvenne all'et\u00e0 di sei anni e grazie all'aiuto del principe Poniatowski riusc\u00ec ad entrare alla \"\u00c9cole Niedermeyer\", prima di frequentare il Conservatorio di Parigi dalla et\u00e0 di quattordici anni, dove ricevette lezioni di pianoforte e di teoria musicale da Mathias e Durand.\nVinse un considerevole numero di premi scolastici, quali il Primo premio in pianoforte, in armonia, in solfeggio e per l'organo, per\u00f2 a causa della sua cittadinanza di origine italiana, anche se era gia in corso per la francese come oriundo, non gli fu concesso il Prix de Rome. \nDi orientamento rivoluzionario, Pugno fu nominato, all'et\u00e0 di diciotto anni, membro della Commissione per l'assistenza all'arte e agli artisti musicali; nella primavera del 1871 ottenne l'incarico di direttore musicale dell'Op\u00e9ra parigina e alla riapertura del teatro dopo gli eventi correlati alla guerra franco-prussiana, due delle sue opere vennero eseguite.\nTra i suoi tanti incarichi, \u00e8 stato organista alla chiesa di Santa Eugenia nel periodo che va dal 1872 al 1892, \"chorus master\" al teatro Ventador nel 1874, professore di armonia al conservatorio (1892-1896) e professore di piano (1896-1901).\nFino all'et\u00e0 di quaranta anni, Raoul Pugno svolse soprattutto l'attivit\u00e0 di pedagogo, dopodich\u00e9 decise di riprendere la carriera di concertista, ottenendo grandi consensi sia in Europa sia in America.\nCome esecutore i suoi autori preferiti sono stati Georg Friedrich H\u00e4ndel, Domenico Scarlatti, Franz Liszt, e soprattutto Fryderyk Chopin.\nSi \u00e8 messo in evidenza sia come solista sia con collaborazioni con altri virtuosi, come i violinisti Eug\u00e8ne Ysa\u00ffe e Lip\u00f3t Auer, Alb\u00e9ric Magnard, Louis Vierne.\nPugno strinse una grande amicizia con la compositrice e direttrice d'orchestra Nadia Boulanger, con la quale ebbe numerose collaborazioni, come la variegata \"Fantasia per pianoforte e orchestra\", oltrech\u00e9 l'opera \"La Ville morte\" su libretto di Gabriele D'Annunzio, che sar\u00e0 rappresentata all'Op\u00e9ra comique nel 1915, un anno dopo la sua morte. \nMor\u00ec durante una tourn\u00e9e in Russia.\nTra le sue composizioni, annoveriamo: oratori (\"La R\u00e9surrection de Lazare\"); opere comiche (\"Ninette\", \"Le Sosie\", \"Le Retour d'Ulysse\", \"La Petite Poucette\", \"Papillons\", \"Viviane\"); mimodrammi (\"Pour le drapeau\") e numerosi pezzi per pianoforte."}
{"id": "2387519", "revid": "260301", "url": "https://it.wikipedia.org/wiki?curid=2387519", "title": "Johann Friedrich Reichardt", "text": "Biografia.\nSin da piccolo ricevette lezioni di violino, di alcune tastiere (clavicordo, spinetta e fortepiano) e di liuto e fu allievo successivamente di Richter, per quanto riguarda il pianoforte e la composizione e di Veichtner per il violino. Ben presto per\u00f2 abbandon\u00f2 i suoi maestri, che giudicava piuttosto insufficienti e prosegu\u00ec la formazione da autodidatta. Dopo essere stato incoraggiato da Immanuel Kant, Reichardt si iscrisse ai corsi universitari di filosofia e di giurisprudenza, dapprima nella sua citt\u00e0 natale e poi a Lipsia, dal 1769 al 1771. \nNei tre anni seguenti intraprese molti viaggi in Germania, e nel 1774 ottenne la nomina di maestro di cappella di Federico il Grande (oggi Staatsoper Unter den Linden) dal 1775 al 1794.\nNel 1776 spos\u00f2 la cantante e compositrice di lieder Juliane Benda.\nDopo un soggiorno italiano, nel 1783, si ferm\u00f2 a Vienna, dove incontr\u00f2 l'imperatore Giuseppe II, Christoph Willibald Gluck e fond\u00f2 i \"Concerts Spirituels\", per poter proporre ed eseguire le sue nuove opere musicali.\nDal 1786 svilupp\u00f2 rapporti pi\u00f9 stretti con Goethe, Johann Gottfried Herder, Friedrich Schiller e Johann Georg Hamann.\nNel 1791 fu destituito dall'incarico a Potsdam per le sue presunte simpatie nei riguardi della Rivoluzione francese. \nDopo di che per un biennio si spost\u00f2 a Londra e a Parigi dove riscosse gran successi, sia come direttore d'orchestra sia come compositore con \"La Passione\".\nDopo un lungo ritiro a Giebichenstein, dedicato alla composizione, agli inizi del XIX secolo accolse l'invito di Girolamo Bonaparte e assunse il ruolo di maestro di cappella a Cassel (1808).\nTra le sue composizioni principali, si ricordano le numerose opere francesi, tedesche e italiane, e soprattutto i lieder che ammontarono a circa 1500, per i quali utilizz\u00f2 i testi di 125 poeti.\nReichardt si distinse anche come critico e storico musicale e fond\u00f2 numerosi periodici musicali.\nReichardt si spos\u00f2 due volte. La sua prima moglie, la cantante Juliane Benda (1754-1827) era la figlia del compositore e maestro di cappella Franti\u0161ek Benda. La coppia ebbe due figli e due figlie: il primo figlio, Wilhelm (1777-1782), mor\u00ec presto, cos\u00ec anche il secondo; la figlia Louise Reichardt (nata l'11 aprile 1779 a Berlino, \u2020 il 17 novembre 1826 ad Amburgo) si fece apprezzare come compositrice di canzoni.\nRiechardt si rispos\u00f2 nel 1783 con Johanna Alberti (1754-1827), figlia del diacono e poeta Giulio Gustavo Alberti (1723-1772) di Hannover, anche lei al secondo matrimonio. La coppia ebbe cinque bambini."}
{"id": "2387523", "revid": "2124811", "url": "https://it.wikipedia.org/wiki?curid=2387523", "title": "Opere orfane", "text": "Le opere orfane sono opere dell'ingegno che si presume siano ancora assoggettate alla protezione del diritto d'autore (e dunque non siano di pubblico dominio), ma i cui titolari dei diritti sono sconosciuti o introvabili. \nLa Biblioteca del Congresso definisce orfane tutte quelle opere protette dal diritto d'autore i cui proprietari sono difficili o persino impossibili da trovare. \nLe opere protette possono diventare \"orfane\" nel momento in cui le generalit\u00e0 dell'autore o di altri titolari di diritti manchino o siano troppo vecchie, come ad esempio nel caso di opere che non sono pi\u00f9 oggetto di sfruttamento commerciale.\nUn'opera \u00e8 considerata orfana anche se uno o pi\u00f9 titolari sono stati individuati, ma di loro \u00e8 stato rintracciato al termine di una ricerca diligente svolta e registrata. \nI motivi che spiegano la mancanza delle generalit\u00e0 dell'autore possono essere molteplici: ad esempio, l'opera \u00e8 stata pubblicata anonimamente, o tramite uno pseudonimo, o ancora le informazioni relative all'identit\u00e0 dell'autore sono state perse con il passare del tempo. Come gi\u00e0 ribadito, un'opera pu\u00f2 diventare orfana anche nel caso in cui sia impossibile localizzare l'autore. Esempi di opere orfane in questo senso potrebbero essere foto vecchie o antichi documenti archiviati per anni in collezioni di biblioteche.\nAltri tipi di opere orfane potrebbero essere quelle intrinsecamente informali, o collaborative. Tali opere sono particolarmente comuni al giorno d'oggi nel mondo digitale. Esempi sono: blog e pagine web create in modo informale, grazie anche all'impegno collaborativo di decine di utenti che sono spesso impossibili da localizzare. \nDiritto europeo.\nNell'era digitale \u00e8 possibile una diffusione globalizzata dei prodotti cosiddetti della cultura umana, di quell'insieme delle conoscenze letterarie, scientifiche, artistiche e delle istituzioni sociali e politiche proprie di un intero popolo, o di una sua componente sociale. La diffusione dei manufatti della cultura come conoscenza letteraria, scientifica ed artistica nel senso pi\u00f9 lato, dai dipinti ai prodotti digitali, per\u00f2, mette in discussione il rapporto tra il diritto d'autore e la fruizione da parte della collettivit\u00e0. All'inizio degli anni 2000 nacque l'esigenza di digitalizzare questi manufatti culturali per una diffusione almeno a livello dei paesi membri della Commissione Europea e questa iniziativa di costituire una biblioteca digitale (DLI) doveva avere un imprimatur ufficiale sia a livello di Commissione che del Parlamento Europeo. Il regime di protezione del diritto d'autore pose innanzitutto il problema delle opere orfane o fuori stampa, della loro definizione, di studi di settore che portassero a proposte legislative, con l'approvazione dei differenti documenti sia a livello di Commissione che in delibere ufficiali del Parlamento Europeo, per poi essere recepite nelle legislazioni dei singoli Stati componenti l'Unione Europea (UE).\nLa libera utilizzazione o eccezione e limitazione del diritto d\u2019autore che si riferisce alle opere orfane \u00e8 di recente introduzione ed \u00e8 una disciplina contenuta negli articoli dal 69 bis al 69-septies.\nLe categorie di soggetti sono le biblioteche, gli istituti di istruzione e i musei accessibili al pubblico, archivi, istituti per il patrimonio cinematografico o sonoro e le emittenti di servizio pubblico. Possono essere coperti da queste eccezioni anche soggetti terzi che siano incaricati in forza di una convenzione dai soggetti indicati sopra. \nTali accordi non possono imporre ai beneficiari dell\u2019eccezione alcuna restrizione sull\u2019utilizzo di opere orfane e non possono conferire alla controparte contrattuale alcun diritto di utilizzazione delle opere orfane o dell\u2019utilizzo da parte dei beneficiari. Gli accordi non devono essere in contrasto con lo sfruttamento normale delle opere, n\u00e9 arrecare un pregiudizio ingiustificato ai titolari dei diritti.\nQuesta eccezione attribuisce il diritto di riprodurre l\u2019opera orfana ai fini di digitalizzazione, catalogazione o restauro. Attribuisce anche la messa a disposizione del pubblico dell\u2019opera in modo che ciascuno possa avervi accesso dal luogo e nel momento scelto scelti individualmente.\nL'eccezione ha per oggetto le opere e i fonogrammi contenuti nelle collezioni dell\u2019ente titolare che sono di prima pubblicazioni dello stato membro dell\u2019UE o, in caso di mancata pubblicazione, di prima diffusione dell\u2019emissione in uno stato membro e considerate orfane ai sensi dell\u2019articolo 69-quater.\nLe categorie delle opere sono:\nLimiti.\nIl diritto di messa a disposizione del pubblico \u00e8 limitato agli scopi connessi alla missione di interesse pubblico dell\u2019ente in questione, in particolare alla conservazione, il restauro e la concessione dell\u2019accesso ai fini culturali e formativi.\nL\u2019eccezione non pu\u00f2 essere utilizzata per realizzare lucro, ci possono solo essere ricavi per coprire i costi di digitalizzazione.\nObblighi.\nChi riproduce, diffonde, mette a disposizione un\u2019opera orfana deve indicare, in qualsiasi utilizzo della stessa, il nome degli autori e degli altri titolari dei diritti che sono stati individuati.\nRicerca diligente.\nCon ricerca diligente si intende la ricerca, condotta secondi i principi di buona fede e correttezza professionale, del titolare dei diritti su un\u2019opera o fonogramma protetto da diritto d\u2019autore. Va svolta antecedentemente all\u2019utilizzo dell\u2019opera o fotogramma. Perch\u00e9 sia svolta correttamente si deve prendere visione di fonti di informazioni pertinenti a ciascuna categoria di opera oltre che quelle previste a livello comunitario e nazionale dall\u2019art. 69-septies della legge sul diritto d\u2019autore.( L. 633/1941 \u2013 lda). La norma richiede che le organizzazioni conservino le documentazioni che provino l\u2019avvenuta ricerca diligente.\nInoltre l\u2019organizzazione deve riportare le informazioni riguardante l\u2019esito della ricerca diligente, gli estremi identificativi dell\u2019opera, i propri contatti, gli utilizzi dell\u2019opera orfana e qualsiasi modifica dello stato di essa, al Ministero dei beni e delle attivit\u00e0 culturali e del turismo - Direzione generale Biblioteche e istituti culturali (Dgbic), in qualit\u00e0 di autorit\u00e0 nazionale competente. Codeste informazioni saranno registrate nella banca di dati delle ricerche gestita dalla Dgbic. \u00c8 consigliabile, prima di procedere con la ricerca diligente, che l\u2019opera o fonogramma non sia gi\u00e0 stata registrata da un\u2019altra organizzazione beneficiaria nel database nazionale e europeo delle opere orfane.\nRivendicazione da parte del titolare.\nIl titolare dei diritti pu\u00f2 sempre rivendicare la sua qualit\u00e0 di titolare, in qualunque momento. Gli utilizzi delle opere non pi\u00f9 orfane possono proseguire soltanto se autorizzati dai titolari dei relativi diritti. Ai titolari dei diritti che pongono fine allo status di opera orfana spetta un equo compenso per l\u2019utilizzo di cui all\u2019articolo 69 bis. \nSviluppo del processo di soluzione dei problemi del diritto europeo.\nL'iniziativa DLI fu lanciata nel 2005 come input della Commissione i2010. \nNel 2006 fu istituita la \"Commission Recommendation - EUR-Lex\" presieduta da Viviane Reding, allora Commissario UE per la Societ\u00e0 dell'informazione e i media, con lo scopo di lavorare al progetto sulla digitalizzazione e l'accessibilit\u00e0 online del materiale culturale e sulla conservazione digitale. Vennero quindi creati ad hoc gruppi di esperti come il \"High Level Expert Group (Public Private Partnerships, copyright and orphan works)\" (HSEG) e il \"Member States Expert Group\" (MSEG) per i \"progress reports\" sulla digitalizzazione, accessibilit\u00e0 online e la conservazione digitale.\nSulla base di uno studio approfondito il sottogruppo dello High Level Expert Group per il diritto d'autore, sotto la presidenza del prof. Marco Ricolfi dell'Universit\u00e0 di Torino, ha stilato un report finale, le cui conclusioni sono state poi inglobate in un report della Commissione del dicembre 2009.\nCollegato al report del 2008 del sottogruppo per il diritto d'autore e le opere orfane c'\u00e8 un \"Memorandum of Understanding on orphan works\".per arrivare a costruire una biblioteca digitale europea nell'ambito del progetto Europeana, inserito nel pi\u00f9 ampio progetto i2010 esteso al programma 2010-2020.\nNaturalmente il punto focale \u00e8 stato quello di raggiungere una definizione condivisa e legale delle opere orfane. \nLe opere orfane sono opere assoggettate al regime di protezione del diritto d'autore, e si presume non siano di pubblico dominio, ma i titolari dei diritti pertinenti sono sconosciuti o introvabili. Le opere protette possono diventare orfane nel momento in cui le generalit\u00e0 dell'autore o di altri titolari di diritti manchino o siano troppo vecchie, come ad esempio nel caso di opere fuori stampa o che non sono pi\u00f9 oggetto di sfruttamento commerciale.\nLe opere orfane non possono essere liberamente utilizzate per due motivi principali:\nIl progetto Europeana ha avuto lo scopo di digitalizzare e rendere disponibili su Internet libri, film, fotografie, manoscritti, mappe, discorsi e la musica: si ritiene verosimile un numero di circa 2,5 miliardi di libri e periodici relegati nelle biblioteche europee e milioni di ore di film e video in archivi di audio-video-diffusione. La base del progetto \u00e8 il software \"Arrow (Accessible Registries of Rights Information and Orphan Works towards Europeana)\" finanziato dal programma eContentplus. Arrow \u00e8 un software di origine italiana che \u00e8 entrato in Italia dopo essere stato utilizzato innanzitutto all'estero ed in primis in Inghilterra; esso offre lo strumento tecnologico che aiuta le biblioteche a risolvere il problema della gestione dei diritti d'autore. Con la tecnologia di Arrow si determina se un'opera \u00e8 di pubblico dominio o se protetta da diritto d'autore o tutelata in qualche misura. \nOggi il sistema Arrow \u00e8 tra le fonti di informazione da consultare obbligatoriamente per l'individuazione delle opere orfane; si \u00e8 aggiunto il progetto Arrow Plus con la partecipazione anche dell'ICCU: Istituto Centrale del catalogo unico delle biblioteche italiane - Ministero per i Beni e le attivit\u00e0 culturali.\nIn sostanza il gruppo di esperti sul diritto d'autore ha sottolineato le seguenti priorit\u00e0:\nDirettiva europea 2011.\nIl report del 27 ottobre 2011 della \"Commission Staff Working Paper\" prende atto di difficolt\u00e0 nell'avanzamento del progetto almeno in due specifici campi riguardo all'accessibilit\u00e0 online a livello comunitario, uno riguarda lo stato di compilazione degli elenchi e l'altro barriere legislative in stati membri:\nIl lavoro svolto dai differenti gruppi HLG ha preso corpo in una risoluzione legislativa del Parlamento europeo del settembre 2012: Risoluzione legislativa del Parlamento europeo del 25 ottobre 2012 sulla proposta di direttiva del Parlamento europeo e del Consiglio su taluni usi consentiti di opere orfane (COM(2011)0289 \u2013 C7-0138/2011 \u2013 2011/0136(COD)) con oggetto \"Forme autorizzate di utilizzo delle opere orfane\".\nVanno citati alcuni aspetti molto rilevanti ed in particolare l'articolo 2 che rende evidente quanto la Commissione europea abbia trovato e trovi ostacoli sul percorso dell'accessibilit\u00e0 online delle opere orfane e di quelle out-print, nonostante il lavoro iniziato nel 2006; infatti l'Articolo 2 comma 5 recita:\nTuttavia la delibera norma anche un dato molto rilevante quando stabilisce nell'articolo 4: il \"Riconoscimento reciproco dello status di opera orfana\" che recita: \nL'articolo 3 comma 2 contiene un Allegato in cui si precisano le fonti e le modalit\u00e0 di approccio alla ricerca, la creazione di liste e la digitalizzazione delle opere orfane e fuori stampa, (non ancora pubblicata nella Gazzetta Ufficiale).\nOpere orfane per pubblico interesse.\nLe biblioteche, gli istituti di istruzione, i musei pubblicamente accessibili, gli archivi, gli istituti depositari del patrimonio cinematografico e le emittenti di servizio pubblico hanno l'obbligo di utilizzare le opere orfane a fini di interesse pubblico comprendenti attivit\u00e0 quali:\nTuttavia, tali organizzazioni possono essere autorizzate dagli Stati membri a usare un'opera orfana per scopi che vadano oltre la loro missione di interesse pubblico, a condizione che le stesse riconoscano una remunerazione (fissata in riferimento alle leggi nazionali) ai titolari dei diritti che pongono fine allo status di opera orfana.\nLe organizzazioni hanno l'obbligo di tenere un registro delle ricerche diligenti condotte e un registro da rendere pubblicamente accessibile in merito al proprio uso delle opere orfane.\nDiritto svizzero.\nL'articolo 22b della \"Legge federale sul diritto d'autore e sui diritti di protezione affini\" della Confederazione Svizzera, in vigore dal 1\u00ba luglio 2008, definisce i diritti necessari per l'utilizzo di opere orfane.\nDiritto italiano.\nLe associazioni delle biblioteche (Associazione italiana biblioteche (AIB) e quelle degli editori (Associazione italiana editori (AIE) hanno affrontato congiuntamente il problema delle opere orfane. In particolare l'AIE coinvolta nel progetto ARROW, prestando particolare attenzione a quelle orfane e fuori catalogo.\nFino ad oggi, le societ\u00e0 di raccolta dei diritti d'autore (come la SIAE Societ\u00e0 Italiana degli Autori ed Editori) continuavano a riscuotere i proventi derivanti dall'utilizzo dell'opera orfana, senza per\u00f2 versarli a nessuno.\nCon le nuove disposizioni del Parlamento Europeo, \u00e8 consentito alle istituzioni di usare le opere orfane senza incorrere in eventuali denunce per violazione delle norme sul diritto d'autore, com'\u00e8 avvenuto negli Stati Uniti.\nQui \u00e8 stato bloccato il grande progetto di Google, Google Books, di aprire una biblioteca digitale che contenesse anche le opere orfane. Il motivo principale fu che l'utilizzo di queste ultime doveva essere regolamentato per legge e non da accordi privati.\nLe nuove disposizioni arrivano solo nel marzo del 2012, con l'obiettivo di rendere il patrimonio culturale europeo disponibile a tutti e in formato digitale, riportando alla luce una grossa fetta di cultura internazionale non ancora liberamente condivisa.\nAll'interno del diritto d'autore italiano le opere orfane sono disciplinate dagli articoli 69-bis e seguenti della legge 633/41, all'interno della Sezione I delle \"Eccezioni e limitazioni\".\nDiritto degli Stati Uniti.\nNegli Stati Uniti esiste una apposita registrazione per non far decadere i diritti, che riguarda in particolare le opere edite tra il 1923 e il 1964.\nIn questa situazione giuridica si \u00e8 inserita l'azione di Google che ha \"scannerizzato\" i testi, riservandosi poi di regolare i diritti per gli aventi diritto.\nBritish Library : ARROW project.\nLa British Library ha da poco pubblicato, come parte del progetto europeo ARROW, uno studio dal titolo \"\u201cSeeking New Landscapes: A rights clearance study in the context of mass digitisation of 140 books published between 1870 and 2010\u2033\", sulle digitalizzazioni di massa e sull'ottenimento dei relativi diritti. \nIn particolare, lo studio di concentra sulle opere orfane.\nDa questo studio emerge che si devono trovare strategie pi\u00f9 efficaci per ottenere diritti su particolari opere, nell'ottica di fornire agli istituti culturali garanzie sulle attivit\u00e0 svolte per la digitalizzazione di documenti, evitando cos\u00ec che non si possano poi rendere fruibili ai cittadini gli sforzi di tanto lavoro.\nA causa delle difficolt\u00e0 incontrate nell'identificare i detentori dei diritti, lo studio in oggetto ha calcolato che sono necessarie circa quattro ore di attivit\u00e0 su ciascuna opera, mentre con l'uso del sistema ARROW il tutto si pu\u00f2 risolvere in circa cinque minuti (dal caricamento del titolo fino al controllo del risultato).\nLo studio della British Library, inoltre, indica lo sviluppo di ARROW come incoraggiante, dal momento che potr\u00e0 fornire una soluzione tecnologica a supporto della ricerca e del processo di individuazione dei detentori dei diritti, e inoltre consentir\u00e0 l'accesso legale ai documenti.\nARROW \u00e8 un progetto conclusosi nel febbraio 2011, coordinato dall'Associazione Italiana Editori (AIE) e finanziato dalla Commissione Europea nell'ambito del programma eContentplus.\nCome prevenire le opere orfane.\nUn'opera diventa orfana perch\u00e9 mancano informazioni a riguardo sia dell'opera, che dell'autore o dei coautori dell'opera. Pertanto, il modo migliore per garantire che le opere non diventino orfane \u00e8 quello di seguire la creazione, la manutenzione e l'accessibilit\u00e0 di informazioni pertinenti, con varie misure.\nLa manutenzione delle informazioni sulle opere potrebbe essere realizzata attraverso mezzi tecnologici, creando ampi database. Il gi\u00e0 citato progetto ARROW in questo senso ha avuto lo scopo di trovare dei modi per identificare i titolari dei diritti delle opere orfane, chiarendo di fatto lo stato dei diritti di un'opera. Tra gli obiettivi di ARROW: l'inclusione di sistemi per lo scambio di dati sui diritti; la creazione di registri di opere orfane; reperire informazioni su opere fuori stampa o registri di tali opere per sostenere la creazione di una rete di meccanismi di autorizzazione dei diritti.\nAllo stesso modo, il progetto MILE (Metadata Image Library Exploitation) mira a promuovere il patrimonio culturale europeo e rendere l'arte digitale pi\u00f9 accessibile migliorando i metadati. Grazie a MILE \u00e8 stato possibile creare un \"Orphan Works Database\" tramite cui i visitatori del database sono invitati ad offrire informazioni relative alle opere catalogate.\nUn altro esempio interessante \u00e8 il Book Rights Registry. Oltre a fungere da registro volontario, tale registro ha la capacit\u00e0 di rappresentare autori ed editori tramite societ\u00e0 di terze parti e con Google, potendo quindi svolgere il ruolo di organizzazione per i diritti collettivi."}
{"id": "2387525", "revid": "110157", "url": "https://it.wikipedia.org/wiki?curid=2387525", "title": "Cattura il sogno", "text": "Cattura il sogno \u00e8 stata una breve tourn\u00e9e estiva di Renato Zero. Iniziata il 29 maggio 2004 a Milano e terminata a Roma il 25 giugno 2004, in sole 5 tappe la tourn\u00e9e ha fatto registrare 280.000 presenze con due repliche allo Stadio Olimpico di Roma. Dato questo enorme successo, \u00e8 stato dato alle stampe il doppio DVD Figli del sogno che contiene il concerto registrato a Roma.\nLa band.\nQuesti i musicisti che hanno accompagnato Renato Zero sul palco:\nGli ospiti.\nOspite fissa della tourn\u00e9e \u00e8 la cantante Alexia che duetta con Renato Zero sulle note di Madame e propone anche alcuni pezzi del suo repertorio. Le date sono anche caratterizzate da ospiti differenti per ognuna:\nTutti gli ospiti, oltre a presentare un loro brano, duettano con Renato Zero sulle note di Amico."}
{"id": "2387526", "revid": "1573940", "url": "https://it.wikipedia.org/wiki?curid=2387526", "title": "Palazzo Marcantonio Giustiniani", "text": "Il palazzo Marcantonio Giustiniani \u00e8 un edificio sito in piazza Giustiniani al civico 6 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nL'aspetto unitario del palazzo \u00e8 dovuto a una serie di interventi che la famiglia Giustiniani, nella figura di Marcantonio, realizza tra il XVII e XVIII secolo con l'acquisto e l'accorpamento dell'ala nord di propriet\u00e0 di Filippo Scaglia. \u00c8 sul prospetto di quest'ultimo che si vede ancora un bassorilievo con il leone di San Marco, portato da Pola d'Istria nel 1380 dopo l'ultima sconfitta della Repubblica di Venezia, durante la guerra di Chioggia.\nTutta la piazza testimonia del resto la forza secolare di una parentela che ebbe dal Comune medievale genovese anche il compito di amministrare l'isola di Chios (Grecia). Sulla piazza, ampliata, sopraelevata di alcuni gradini nel XV secolo e chiusa da bassi paramuri per segnare i limiti di propriet\u00e0 della famiglia, si affacciano due piani nobili, segnale della presenza di due linee ereditarie.\nSe l'impianto medievale \u00e8 ancora leggibile nei corsi in pietra del basamento, le facciate con finestre coronate dall'arme giustiniana, l'atrio a padiglione lunettato e il portale esterno sono chiaramente secenteschi, cos\u00ec come i portali interni, opere dei maestri Bartolomeo Spazio e Daniele Solaro. Nella prima met\u00e0 del XIX secolo si sopraeleva l'edificio di un piano e si chiude la loggia dei Giustiniani che costituiva, insieme alla piazza, un noto e autorevole luogo d'incontro nella vita quotidiana di antico regime.\nSopra il portale marmoreo \u00e8 presente lo steffa famigliare, ripreso poi anche sulle decorazioni della facciata."}
{"id": "2387534", "revid": "4711", "url": "https://it.wikipedia.org/wiki?curid=2387534", "title": "Dontae Jones", "text": ""}
{"id": "2387535", "revid": "117706", "url": "https://it.wikipedia.org/wiki?curid=2387535", "title": "Phase-Locked Loop", "text": ""}
{"id": "2387542", "revid": "1543377", "url": "https://it.wikipedia.org/wiki?curid=2387542", "title": "Convocazioni al campionato europeo dei piccoli stati di pallavolo femminile 2009", "text": "Elenco delle giocatrici convocate per il campionato europeo dei piccoli stati 2009."}
{"id": "2387544", "revid": "287204", "url": "https://it.wikipedia.org/wiki?curid=2387544", "title": "Washington Wizards 2002-2003", "text": "La stagione 2002-03 dei Washington Wizards fu la 42\u00aa nella NBA per la franchigia.\nI Washington Wizards arrivarono quinti nella \"Atlantic Division\" della \"Eastern Conference\" con un record di 37-45, non qualificandosi per i play-off."}
{"id": "2387545", "revid": "1573940", "url": "https://it.wikipedia.org/wiki?curid=2387545", "title": "Palazzo Basadonne", "text": "Il palazzo Basadonne \u00e8 un edificio sito in piazza San Giorgio al civico 32 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nUbicato nella piazza del mercato di San Giorgio, \u00e8 propriet\u00e0 delle famiglie Vento e Cattaneo Della Volta (1414); inserito nei rolli dal 1599, cambia nome quando Elianetta Baxadonne lo lascia in eredit\u00e0 al figlio Gio Andrea De Franchi Toso (1616), gi\u00e0 senatore della Repubblica di Genova.\nIl carattere cinquecentesco permane negli elementi strutturali oltre che nell'atrio lunettato, nel vano scale voltato e nel portale tradizionale, mentre nella facciata principale si intravedono polifore e archetti pensili in pietra nera e marmo tardomedievali.\nL'estinzione della famiglia nel XIX secolo accelera la trasformazione in appartamenti, inoltre la realizzazione di via Vittorio Emanuele (l'attuale via Filippo Turati) nel 1886 e la contemporanea apertura di via San Giorgio alterano il prospetto sud del palazzo.\nAd inizio Cinquecento un nuovo gusto per gli stili architettonici classici trasforma anche i portali genovesi, sostituendo la decorazione \"a candelabra\" e motivi vegetali con colonne doriche o ioniche e archi a tutto sesto conclusi da un fregio orizzontale, talvolta arricchiti da sculture poste alla sommit\u00e0. Un cambiamento di gusto a cui non deve essere estranea la costruzione del palazzo del Principe Doria, in cui per la prima volta questa nuova tipologia di portale veniva introdotta in ambito locale, diffondendosi poi, con alcune varianti, in diverse residenze nobiliari del centro antico.\nIn palazzo Basadonne-De Franchi le colonne lisce poggiano su due basi decorate con panoplie, dove morbidi nastri intrecciano elmi dalle calotte istoriate, scudi, animali marini, Gorgoni e Meduse. Motivi tratti dal vocabolario decorativo dell'arte classica e che ornano anche l'architrave dove si alternano metope e triglifi mentre, alle estremit\u00e0 compaiono le figure di due teste di toro o bucrani.\nCostruito probabilmente verso il 1530, il portale si caratterizza inoltre per la presenza di un'iscrizione incisa su una targa posta sotto l'architrave: \"GRATIA CONCEDITUR USU\", epigrafe che sembra adombrare, sotto l'egida di Dio, il successo del proprietario che le armi, poste a difesa della casa, sapranno conservare. Un'epigrafe che ricorda il doriesco \"Divino munere\" del palazzo di Fassolo, con cui l'ammiraglio Andrea Doria attribuiva al favore divino ricchezze e potenza terrene."}
{"id": "2387555", "revid": "156618", "url": "https://it.wikipedia.org/wiki?curid=2387555", "title": "Dom Joseph Pothier", "text": ""}
{"id": "2387572", "revid": "208109", "url": "https://it.wikipedia.org/wiki?curid=2387572", "title": "Geometria aritmetica", "text": "La geometria aritmetica \u00e8 un campo della matematica, che unisce la teoria dei numeri alla geometria in generale e alla geometria algebrica pi\u00f9 in particolare. Oggetto principale di studio della geometria aritmetica sono lo studio di equazioni diofantee, la ricerca di punti razionali su variet\u00e0 algebriche e lo studio di schemi definiti su una base qualunque (non necessariamente un campo). Se la geometria algebrica \u00e8 spesso sinonimo di studio di variet\u00e0 su campi algebricamente chiusi di caratteristica nulla, la geometria aritmetica studia oggetti definiti su campi anche non algebricamente chiusi (ad esempio campi di numeri), campi in caratteristica positiva come ad esempio campi finiti o anche anelli."}
{"id": "2387577", "revid": "729019", "url": "https://it.wikipedia.org/wiki?curid=2387577", "title": "Douglas DC-4E", "text": "Il Douglas DC-4E (la sigla E indica \"Experimental\") era un velivolo commerciale sviluppato dall'azienda statunitense Douglas Aircraft Company alla fine degli anni trenta, prodotto in un solo esemplare e rimasto allo stadio sperimentale.\nStoria.\nSviluppo.\nIl progetto nacque dalla richiesta fatta alla Douglas dalla United Airlines: il vettore di Chicago era alla ricerca di un aereo, pi\u00f9 ampio e raffinato, con il quale sostituire il DC-3 (...quando questo non aveva ancora volato!).\nLa Douglas, dopo aver contattato le altre principali aviolinee nazionali, raccolse nei confronti del progetto l'interesse di American Airlines, Eastern Air Lines, Pan American Airways e Trans World Airlines. L'investimento iniziale, per il costruttore e per ciascuno dei vettori partecipanti, venne stabilito in 100\u00a0000 $. Con il passare del tempo, e la successiva crescita dei costi, la Pan-Am e la TWA si ritirarono dal gruppo destinando i propri fondi verso lo sviluppo del Boeing 307, considerato investimento economicamente meno impegnativo.\nIl progetto prevedeva che il DC-4 (come inizialmente venne indicato il velivolo) avesse una capacit\u00e0 di 42 passeggeri (disposti su tre file, di cui le due esterne da 13 ciascuna), ridotta a 30 nella configurazione per trasporti notturni (utilizzando il sistema DST - \"Douglas Sleeper Transport\" gi\u00e0 sperimentato sui DC-3). In base a questi numeri, il nuovo velivolo avrebbe cos\u00ec potuto trasportare il doppio dei passeggeri rispetto al DC-3.\nDal punto di vista tecnico, il DC-4 era un monoplano dalla struttura interamente metallica, ad ala bassa, dotato di fusoliera dall'ampia sezione circolare; sarebbe stato il primo velivolo di grandi dimensioni ad adottare un carrello di tipo triciclo anteriore ed era caratterizzato da impennaggi che abbinavano ai piani di coda tre stabilizzatori verticali. L'ala era di pianta simile a quella del DC-3, con il bordo d'entrata rastremato verso l'estremit\u00e0 ed il bordo d'uscita quasi rettilineo.\nI motori erano quattro Pratt &amp; Whitney R-2180-A Twin Hornet da 1\u00a0450 hp: si trattava di radiali a 14 cilindri (a doppia stella), molto simili ai Twin Wasp il cui sviluppo non ebbe seguito produttivo. Le gondole motore erano insolitamente sporgenti rispetto al bordo alare, particolarmente quelle esterne.\nAltre innovazioni previste includevano la presenza di unit\u00e0 elettriche ausiliarie, comandi di volo assistiti elettricamente, impianto elettrico a corrente alternata ed impianto di aria condizionata. Era previsto che i velivoli di serie fossero dotati di cabina pressurizzata.\nImpiego operativo.\nIl prototipo (matricola NX18100) vol\u00f2 per la prima volta il 7 giugno 1938 dall'aeroporto di Santa Monica, ma il certificato di approvazione venne rilasciato solamente nel maggio dell'anno successivo. Il velivolo venne messo in servizio dalla United Airlines ed impiegato per valutazioni nel medesimo anno senza far registrare problemi.\nLe prestazioni del velivolo si rivelarono tuttavia al di sotto delle aspettative e, nonostante l'incremento dei passeggeri a 52 unit\u00e0, la complessit\u00e0 dei sistemi faceva del DC-4 una macchina dai costi di gestione elevati.\nVenne quindi presa la decisione di abbandonare il progetto in favore di un nuovo quadrimotore, dalle dimensioni ridotte e dalle caratteristiche pi\u00f9 semplici: la denominazione DC-4 venne quindi passata al nuovo velivolo, dopo aver assegnato al precedente (come detto) l'attributo di Experimental.\nIl singolo esemplare costruito venne quindi venduto alla Imperial Japanese Airways (\u5927\u65e5\u672c\u822a\u7a7a) ed in seguito, valutato dalle autorit\u00e0 militari con la denominazione di LXD1 (\"Trasporto Sperimentale Navale Tipo D\"), divenne la base per il progetto del bombardiere Nakajima G5N."}
{"id": "2387586", "revid": "110157", "url": "https://it.wikipedia.org/wiki?curid=2387586", "title": "Jablonec nad Nisou", "text": "Jablonec nad Nisou (in tedesco \"Gablonz an der Nei\u00dfe\", in polacco \"Jablonec nad Nys\u0105\") \u00e8 una citt\u00e0 della Repubblica Ceca, capoluogo del distretto omonimo, nella regione di Liberec. Il nome deriva dalla parola ceca \"jablo\u0148\", che significa melo.\nJablonec \u00e8 la seconda citt\u00e0 pi\u00f9 grande della regione di Liberec e rappresenta un importante centro industriale.\nCostituisce inoltre il centro amministrativo, culturale e sportivo dei monti Iser (\"Jizersk\u00e9 Hory\").\nStoria.\nLa prima menzione della citt\u00e0 in un testo scritto risale all'anno 1356. Dopo la distruzione ad opera del nemico del sovrano boemo Giorgio di Podebrady, avvenuta nell'agosto 1496, la localit\u00e0 scomparse completamente. Jablonec si ripopol\u00f2 solamente a partire dal XVI secolo, quando sorse la prima vetreria a Gr\u00fcnwald (M\u0161eno).\nDurante la guerra dei trent'anni, il 2 maggio 1643, Jablonec fu nuovamente rasa al suolo; dopo la fine del conflitto, gli abitanti di religione protestante furono cacciati.\nNel 1808, Jablonec divenne una borgata e nel 1866, per decreto dell'imperatore Francesco Giuseppe I fu elevata al rango di citt\u00e0.\nNell'anno 1868, Jablonec divent\u00f2 il capoluogo del distretto. Il nuovo distretto amministrativo di Jablonec era costituito dai distretti giudiziari di Tanvald e Jablonec.\nIl 28 ottobre 1918, fu proclamata l'indipendenza della Cecoslovacchia. Jablonec fu occupata dalle unit\u00e0 ceche provenienti da Mlad\u00e1 Boleslav all'alba dell'11 dicembre. Le difese tedesche non opposero alcuna resistenza.\nSecondo il censimento del 1930, il 79,5% degli abitanti era tedesco, tedesco-ebreo oppure germanofono, il 16,5% ceco. Oggi (censimento 2001) il 92,5% della popolazione \u00e8 ceco, l'1,5% tedesco.\nDopo la Conferenza di Monaco del 29 settembre 1938, la citt\u00e0 fu annessa al Reich nazionalsocialista tedesco. \nLa maggior parte degli Ebrei che risiedevano nella citt\u00e0 era fuggita nell'estate del 1938, i rimanenti furono perseguitati, deportati e uccisi dal 1941-1942.\nMolti abitanti cechi di Jablonec erano fuggiti all'odio nazionalista. Dopo la fine della seconda guerra mondiale, la maggior parte degli abitanti tedeschi fu cacciata in virt\u00f9 dei decreti Bene\u0161.\nDopo il 1945, alcuni tedeschi esiliati fondarono dei quartieri con il nome Neugablonz (Nuova Jablonec) a Kaufbeuren in Baviera come anche a Enns nell'Austria Superiore, dove portarono avanti la famosa industria del vetro.\nNel quartiere di R\u00fdnovice si trova una casa dell'intesa ceco-tedesca: la Rieger-Haus. Testimonianza dell'antica ricchezza della citt\u00e0 \u00e8 una serie di importanti edifici e quartieri. Tra i pi\u00f9 interessanti, troviamo gli edifici in stile liberty e le ville private nell'attuale Podhorsk\u00e1 ulice (Gebirgsstra\u00dfe); splendidi edifici del Funzionalismo degli anni trenta sono la Villa Schmelowsky, la Villa H\u00e1sek (architetto Heinrich Lauterbach), la Villa Kantor (architetto Heinrich Kulka, allievo di Adolf Loos), il municipio (architetto Karl Winter) e la chiesa cattolica in Gewerbe-Platz (Architetto Josef Zasche).\nEconomia e infrastrutture.\nLe prime attivit\u00e0 industriali che si svilupparono nella citt\u00e0 furono vetrerie. Nella seconda met\u00e0 del XVII secolo, l'industria del vetro ebbe una rapida fioritura. Un altro periodo di crescita per la citt\u00e0 fu la prima met\u00e0 del XVIII secolo.\nOggi Jablonec pu\u00f2 essere considerata un punto di partenza per attivit\u00e0 turistiche sui monti Iser e sui monti dei Giganti. La posizione lungo il confine con la Germania e con la Polonia favorisce gli scambi commerciali con quei Paesi.\nAncora oggi, a Jablonec e nei dintorni, ben 11.000 persone sono occupate nei settori della bigiotteria e della produzione del vetro. La produzione \u00e8 in gran parte orientata all'esportazione. Le pi\u00f9 grandi marche nella creazione del vetro sono Ecoglass, Preciosa, Ornela, Bi\u017euterie \u010cesk\u00e1 mincovna (Bigiotteria della zecca ceca), Glass Tome\u0161. I marchi Preciosa, Bi\u017euterie \u010cesk\u00e1 mincovna e Ornela si sono fusi nella societ\u00e0 Bijou Terra, che gestisce gli affari di esportazione a Jablonec.\nLa zecca \"Bi\u017euterie \u010cesk\u00e1 mincovna\" produce corone ceche per l'intera Repubblica Ceca. Fu fondata dopo la caduta della Cecoslovacchia, poich\u00e9 prima di allora la zecca cecoslovacca era situata nella citt\u00e0 slovacca di Kremnica. \nOltre alla bigiotteria e alla produzione del vetro, a Jablonec si trovano anche fabbriche di auto, di mobili e attivit\u00e0 di lavorazione del legno.\nLa ditta Soliter produce gioielli in metallo.\nL'azienda Jablotron produce invece allarmi, attrezzi da giardino, cellulari ecc. Ha avuto una grande visibilit\u00e0 con l'invenzione del \"pi\u00f9 grande telefono cellulare del mondo\". Il dispositivo \u201eJABLOTRON GDP 02 Grand\u201c era stato pensato in origine per le persone anziane, ma in seguito cattur\u00f2 l'interesse anche di quelle persone che abitavano in zone mal raggiunte dalla rete telefonica.\nLa ditta \"Lucas Varity\" produce freni per auto, a Jablonec e nei dintorni, sotto il nome \"CZ LUCAS Autobrzdy\"; utilizza apparecchiature della vecchia \"Autobrzdy\", in seguito denominata \"Ateso\".\nLa ditta \"Petit Lulu\" produce pannolini lavabili che vengono esportati in Germania, Italia, Danimarca, Paesi Bassi e Belgio.\nInfrastrutture e trasporti.\nLa citt\u00e0 \u00e8 situata sulla linea ferroviaria Liberec-Tanvald, dal 1955 \u00e8 collegata a Liberec anche grazie alla tranvia. L'autostrada per Praga dista 7\u00a0km."}
{"id": "2387588", "revid": "599", "url": "https://it.wikipedia.org/wiki?curid=2387588", "title": "Wladyslaw Hugo Dionizy Steinhaus", "text": ""}
{"id": "2387593", "revid": "6923", "url": "https://it.wikipedia.org/wiki?curid=2387593", "title": "Pinko", "text": "Pinko \u00e8 una azienda di abbigliamento fondata nel 1986 a Fidenza.\nStoria.\nNel 1980 Pietro Negra e Cristina Rubini aprono a Fidenza la \"Cris Conf\", produttrice di alcuni marchi di moda. Alla fine degli anni ottanta Negra e Rubini decidono di lanciarsi direttamente nel mercato dell'abbigliamento fondando il marchio \"Pinko\", la cui produzione si concentra su una moda-pronta destinata al pubblico giovane. Viene quindi lanciata una innovativa strategia di mercato di collezioni \"flash\", commercializzate a cadenza settimanale.\nNegli anni novanta il marchio Pinko viene lanciato sul mercato del pr\u00eat-\u00e0-porter femminile non solo giovanile, rivolgendo i propri capi anche alle donne pi\u00f9 adulte, abbandonando contemporaneamente il concetto di collezioni \"flash\" e concentrandosi su proposte coordinate, per rendere il marchio Pinko pi\u00f9 distinguibile sul mercato.\nAll'inizio degli anni duemila Pinko espande la propria distribuzione tramite franchising sul mercato internazionale. In questi anni si contano 800 punti vendita nei negozi multimarca e circa 70 boutique monomarca. Nel 2002 il fatturato dell'azienda cresce a circa 50 milioni di euro, undici anni pi\u00f9 tardi, nel 2013, tocca i 165 milioni.\nNel 2014 Pinko, che conta 150 negozi monomarca nel mondo, 1400 clienti multibrand e 8 outlet store in Italia, avvia un piano di ristrutturazione aziendale annunciando un taglio di 44 dipendenti. Tale scelta, secondo fonti del sindacato di Parma, deriva da una forte contrazione del mercato interno e un calo degli utili negli ultimi due anni quantificato nell'ordine dell'80%. Nel 2016 la societ\u00e0, che raggiunge i 195 milioni di euro di ricavi, entra nel progetto Elite di Borsa italiana.\nNel 2017 la societ\u00e0, in cui sono entrate da tempo anche le figlie di Pietro Negra e Cristina Rubini, Cecilia e Caterina, raggiunge i 207 milioni di ricavi con l'export che incide per il 55% grazie a 200 monomarca di propriet\u00e0 e in franchising.\nTestimonial.\nFra le modelle che hanno prestato la propria immagine per le campagne pubblicitarie Pinko, si possono citare Naomi Campbell, Eva Herzigov\u00e1, Elle MacPherson, Frankie Rayder, Erin Wasson, Carmen Kass. Nel 2007 la cantante Mariah Carey \u00e8 stata la protagonista degli spot televisivi della Pinko."}
{"id": "2387594", "revid": "287204", "url": "https://it.wikipedia.org/wiki?curid=2387594", "title": "Panath\u012bna\u00efkos Athl\u012btikos Omilos 2008-2009", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 2008-2009.\nRosa.\nStaff tecnico.\nAllenatore: Henk ten Cate"}
{"id": "2387599", "revid": "599", "url": "https://it.wikipedia.org/wiki?curid=2387599", "title": "Kaarlo Jaakko Juhani Hintikka", "text": ""}
{"id": "2387600", "revid": "121838227", "url": "https://it.wikipedia.org/wiki?curid=2387600", "title": "Baldraccani", "text": "La famiglia Baldraccani fu un'importante famiglia forlivese, politicamente ghibellina, che si segnal\u00f2 soprattutto nei secoli dal XV al XVII. Protesse anche le arti, tanto che, siccome il suo stemma compare nel dipinto di un pittore per noi anonimo, Federico Zeri ha coniato, per dargli un'identit\u00e0, il nome di Maestro dei Baldraccani.\nNel 1506, il Papa Giulio II, passando solennemente per Forl\u00ec, volle che fosse riconfermata la pace tra i partiti ghibellino e guelfo: anche i Baldraccani vennero invitati, tra i rappresentanti della parte filoimperiale."}
{"id": "2387603", "revid": "599", "url": "https://it.wikipedia.org/wiki?curid=2387603", "title": "Trygve Magnus Haavelmo", "text": ""}
{"id": "2387608", "revid": "250809", "url": "https://it.wikipedia.org/wiki?curid=2387608", "title": "Montes Apenninus", "text": "I Montes Apenninus sono una catena montuosa che si trova sulla Luna e che prende il nome dall'omonima catena montuosa italiana.\nLa catena \u00e8 situata sul lato visibile della Luna e costituisce il bordo Sud-Est del Mare Imbrium ed il bordo Nord-Ovest della Terra Nivium.\nSi estende per circa 600\u00a0km, la vetta pi\u00f9 alta \u00e8 il Monte Huygens, che con i suoi 5500\u00a0m di altezza \u00e8 anche la montagna pi\u00f9 alta della Luna.\nL'Apollo 15 allun\u00f2 nella valle formata dai monti \"Hadley\" ed \"Hadley Delta\", che fanno parte della catena montuosa, compiendo numerose prospezioni geologiche di fondamentale importanza."}
{"id": "2387609", "revid": "339392", "url": "https://it.wikipedia.org/wiki?curid=2387609", "title": "Matilda delle Fiandre", "text": ""}
{"id": "2387612", "revid": "287204", "url": "https://it.wikipedia.org/wiki?curid=2387612", "title": "Panath\u012bna\u00efkos Athl\u012btikos Omilos 2007-2008", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 2007-2008.\nRosa.\n \nAllenatore: Jos\u00e9 Peseiro"}
{"id": "2387613", "revid": "198277", "url": "https://it.wikipedia.org/wiki?curid=2387613", "title": "Coppa Italia 1999-2000 (calcio a 5)", "text": "La Coppa Italia 1999-2000 \u00e8 stata la quindicesima edizione della manifestazione, la prima riservata solamente alle squadre partecipanti al campionato di Serie A. I turni preliminari, ovvero ottavi e quarti, si sono svolti tra il 23 novembre 1999 e il 14 marzo del 2000. La fase finale, denominata \"final four\" si \u00e8 disputata il 10 e 11 aprile 2000 in una sede unica, individuata a Genzano di Roma."}
{"id": "2387614", "revid": "599", "url": "https://it.wikipedia.org/wiki?curid=2387614", "title": "Paul Richard Halmos", "text": ""}
{"id": "2387620", "revid": "1573940", "url": "https://it.wikipedia.org/wiki?curid=2387620", "title": "Ann Demeulemeester", "text": "Biografia.\nDopo essersi diplomata presso la scuola d'arte di Bruges, Ann Demeuleester studia design della moda presso la Reale Accademia di Belle Arti di Anversa dal 1978 al 1981. Nel 1981 si laurea insieme alla classe che diverr\u00e0 conosciuta come la \"Antwerp Six\", ovvero un gruppo di stilisti diventati particolarmente influenti nel campo della moda, che comprende anche Walter Van Beirendonck, Dries van Noten, Dirk Van Saene, Dirk Bikkembergs e Marina Yee.\nDal 1981 la stilista lavora come freelance per diverse case di moda internazionali, sino al 1985, anno in cui insieme al marito, il fotografo Patrick Robyn, fonda il proprio marchio. La Demeuleester presenta la sua prima collezione femminile a Parigi nel 1992, a cui affianca quella maschile nel 1996. Il marchio Ann Demeuleester diventa celebre per lo stile minimalista ed androgino, che unisce elementi della moda maschile con quelli dei guardaroba femminili.\nAnn Demeulemeester ha aperto la sua prima boutique ad Anversa nel 1999 ed attualmente le sue collezioni, che oltre all'abbigliamento include anche accessori e calzature sono vendute in oltre 30 paesi in tutto il mondo.\nA novembre 2013, Ann Demeulemeester ha annunciato il suo addio alla casa di moda. L'uscita \u00e8 stata resa nota tramite una lettera scritta dalla stessa Ann e all'interno del quale c'era anche scritto che il brand avrebbe presentato la collezione donna e uomo ad autunno/inverno 2014 alla settimana della moda donna di Parigi."}
{"id": "2387625", "revid": "599", "url": "https://it.wikipedia.org/wiki?curid=2387625", "title": "Richard Wesley Hamming", "text": ""}
{"id": "2387627", "revid": "24200433", "url": "https://it.wikipedia.org/wiki?curid=2387627", "title": "Lusaziano", "text": ""}
{"id": "2387628", "revid": "110157", "url": "https://it.wikipedia.org/wiki?curid=2387628", "title": "Coppa Italia 1998-1999 (calcio a 5)", "text": "La Coppa Italia 1998-1999 \u00e8 stata la 14\u00aa edizione della manifestazione, l'unica a cui presero parte anche le societ\u00e0 di Serie A2. La competizione ha preso avvio il 19 settembre 1998 e si \u00e8 conclusa il 27 aprile.\nPrima fase.\nAlla prima fase, organizzata in otto triangolari, prendono parte solo le societ\u00e0 di Serie A2 le quali si affrontano reciprocamente in una gara unica. Si qualificano alla fase successiva le prime due classificate di ogni triangolare. Gli incontri sono stati disputati il 19 e il 26 settembre e il 3 ottobre 1998.\nTriangolare 1.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nTriangolare 3.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nTriangolare 5.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nTriangolare 7.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nTriangolare 2.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nTriangolare 4.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nTriangolare 6.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nTriangolare 8.\n!colspan=3|1\u00aa giornata\n!colspan=3|2\u00aa giornata\n!colspan=3|3\u00aa giornata\nSedicesimi di finale.\nLe gare di andata dei sedicesimi di finale si sono disputate il 17 novembre, quelle di ritorno tra il 15 e il 22 dicembre a campi invertiti.\nOttavi di finale.\nLe gare di andata degli ottavi di finale si sono disputate tra luned\u00ec 11 (anticipo Prato - Palmanova) e marted\u00ec 12 gennaio. Il ritorno si \u00e8 giocato il 26 gennaio a campi invertiti.\nQuarti di finale.\nLe gare di andata dei quarti di finale si sono disputate marted\u00ec 9 marzo, quelle di ritorno il 23 marzo a campi invertiti.\nFase finale.\nLa fase finale (\"final four\") si \u00e8 disputata tra il 26 e il 27 aprile 1999 presso il PalaTiziano di Roma."}
{"id": "2387632", "revid": "24200492", "url": "https://it.wikipedia.org/wiki?curid=2387632", "title": "Dipsacacee", "text": ""}
{"id": "2387636", "revid": "1543377", "url": "https://it.wikipedia.org/wiki?curid=2387636", "title": "Give It to Me Right", "text": "Give It to Me Right \u00e8 un brano musicale della cantante canadese R&amp;B Melanie Fiona.\nIl brano.\nScritto da Rod Argent e Andrea Martin, e prodotto da quest'ultimo, \"Give It to Me Right\", \u00e8 il primo singolo estratto da \"The Bridge\", album di debutto di Melanie Fiona. La canzone \u00e8 entrata nella programmazione radiofonica internazionale a partire dal 28 febbraio 2009, mentre il singolo \u00e8 stato reso disponibile a partire dal 16 marzo. La canzone utilizza un campionamento della canzone del 1968 \"Time of the Season\" degli Zombies. Il video musicale del brano \u00e8 stato diretto da Anthony Mandler."}
{"id": "2387638", "revid": "1005847", "url": "https://it.wikipedia.org/wiki?curid=2387638", "title": "Mario Ricciardi", "text": "Biografia.\nSettimo ed ultimo figlio di Edilberto (1857-1914), avvocato ed Ermelinda Argenziano. Dopo aver conseguito la licenza liceale al Liceo T. Tasso di Salerno si laure\u00f2 in Giurisprudenza presso l'Universit\u00e0 di Napoli nel 1930.\nIl 31 luglio 1937 spos\u00f2 Giuseppina Salzano (1909-1995), dalla quale ebbe tre figli: Edilberto (avvocato e sottosegretario alla Giustizia nel Governo Dini), Paolo (avvocato) e Carlo (ingegnere).\nAder\u00ec al Partito Nazionale Monarchico con il quale venne eletto deputato nella I Lagislatura. Mor\u00ec l'8 marzo 1952 prima del termine della Legislatura."}
{"id": "2387639", "revid": "307923", "url": "https://it.wikipedia.org/wiki?curid=2387639", "title": "Balugano da Crema", "text": "Biografia.\nArchitetto lombardo del XIII secolo a cui \u00e8 stata attribuita la Fonte delle Fate a Poggibonsi. Il suo nome viene citato per la prima volta quale \"magister lapidum\" nel libro la Storia di Poggibonsi, scritto da Attilio Ciaspini nel 1850, uno storico locale, il quale afferma di aver letto il nome dell'architetto quale artefice della costruzione in un manoscritto riportante una \"cronica anonima della Sapienza di Siena\".\nNonostante la scarsezza e la poca affidabilit\u00e0 della notizia la critica ha accettato Balugano quale progettista dell'opera."}
{"id": "2387642", "revid": "205250", "url": "https://it.wikipedia.org/wiki?curid=2387642", "title": "Total Cost Management", "text": ""}
{"id": "2387643", "revid": "671029", "url": "https://it.wikipedia.org/wiki?curid=2387643", "title": "Associa\u00e7\u00e3o Atl\u00e9tica Internacional (Limeira)", "text": "LAssocia\u00e7\u00e3o Atl\u00e9tica Internacional, noto anche semplicemente come Internacional, o come Inter-SP o Inter de Limeira, \u00e8 una societ\u00e0 calcistica brasiliana con sede nella citt\u00e0 di Limeira, nello stato di San Paolo.\nStoria.\nIl 2 ottobre 1913, presso il Teatro da Paz, alcuni membri di un club amatoriale chiamato Barroquinha, decisero di far diventare professionistico il loro club, e stabilirono un canone mensile da pagare da parte dei suoi membri e collaboratori. Il 5 ottobre 1913, l'Associa\u00e7\u00e3o Atl\u00e9tica Internacional \u00e8 stato ufficialmente fondato. Il club fu chiamato cos\u00ec in onore dell'Internacional di San Paolo (da non confondere con l'ancora attivo Internacional di Porto Alegre). Secondo alcuni tifosi, il club \u00e8 stato chiamato cos\u00ec per onorare le varie comunit\u00e0 di immigrati presenti a Limeira, come tedeschi, italiani, giapponesi, e portoghesi.\nNel 1926, l'Internacional ha vinto il suo primo titolo, il Campeonato Paulista do Interior.\nNel 1982, il club ha partecipato al Campeonato Brasileiro S\u00e9rie A per la prima volta. L'Inter de Limeira ha terminato al 23\u00ba posto, davanti a grandi club come Cruzeiro e Atl\u00e9tico Paranaense.\nNel 1986, l'Internacional, gestito da Pepe, ha vinto il Campionato Paulista. \u00c8 stata la prima squadra dell'entroterra che vinceva il campionato. In semifinale, l'Inter de Limeira sconfisse il Santos, e in finale, il club sconfisse il Palmeiras.\nNel 1988, l'Inter de Limeira ha vinto il suo primo titolo nazionale, il Campeonato Brasileiro S\u00e9rie B. Nella finale a quattro, il club ha terminato davanti al N\u00e1utico dello stato del Pernambuco, il Ponte Preta dello stato di San Paolo, e l'Americano dello stato di Rio de Janeiro. Il club fu cos\u00ec promosso nel Campeonato Brasileiro S\u00e9rie A dell'anno successivo."}
{"id": "2387651", "revid": "729019", "url": "https://it.wikipedia.org/wiki?curid=2387651", "title": "Dux Sequanicae", "text": "Il Dux Sequanicae era il comandante di truppe di limitanei della diocesi delle Gallie, lungo il tratto di limes alto renano, a sud della fortezza legionaria di \"Argentoratae\"), nell'ambito dell'armata imperiale costituita dal \"Numerus intra Gallias\". Suoi diretti superiori erano al tempo della \"Notitia dignitatum\" (nel 400 circa), sia il \"magister peditum praesentalis\" per le unit\u00e0 di fanteria, sia il \"magister equitum praesentalis\" ed il \"magister equitum per Gallias\" per quelle di cavalleria.\nElenco unit\u00e0.\nEra a capo di una sola unit\u00e0, i \"Milites Latavienses\", posizionati a Olitione."}
{"id": "2387659", "revid": "298055", "url": "https://it.wikipedia.org/wiki?curid=2387659", "title": "Roberto Ferri (personaggio)", "text": ""}
{"id": "2387663", "revid": "24567649", "url": "https://it.wikipedia.org/wiki?curid=2387663", "title": "Basso Impero", "text": ""}
{"id": "2387665", "revid": "80598", "url": "https://it.wikipedia.org/wiki?curid=2387665", "title": "Rare (casa discografica)", "text": "La Rare \u00e8 stata una casa discografica francese, di propriet\u00e0 della Barclay.\nStoria.\nLa Rare venne fondata all'inizio degli anni sessanta in Francia, per iniziativa di Eddie Barclay, uno dei pi\u00f9 importanti produttori discografici francesi, con l'obiettivo di produrre e lanciare nuovi cantanti e gruppi musicali.\nNei primi anni di attivit\u00e0 l'etichetta si dedic\u00f2 al beat, ampliando per\u00f2 ben presto il repertorio ad altri generi.\nIn Italia, l'etichetta aveva una sede a Milano ed era gestita da Gian Piero Simontacchi; oltre che pubblicare edizioni italiane di artisti francesi (come Michele Laurent o i Pop Tops, spagnoli che per\u00f2 incisero spesso in Francia) ha avuto sotto contratto anche artisti italiani come Vanna Brosio, Andrea Mingardi, Don Backy, Ombretta Colli o Piero Focaccia; come per la Barclay, la distribuzione in Italia per molti anni \u00e8 stata curata dalla Jolly, e a partire dagli anni settanta dalla Dischi Ricordi.\nDischi pubblicati in Italia.\nPer la datazione ci si basa sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci si basa sulla numerazione del catalogo, se esistenti, sono riportati oltre all'anno il mese e il giorno (quest'ultimo dato si trova, a volte, stampato sul vinile).\nIl prefisso del catalogo \u00e8 stato, fino ai primi mesi del 1969, SIF NP; Nel corso dell'anno \u00e8 stato cambiato in RAR NP."}
{"id": "2387666", "revid": "154893", "url": "https://it.wikipedia.org/wiki?curid=2387666", "title": "Paraformaldeide", "text": "La paraformaldeide (PFA - formula chimica (CH2O)n / HO(CH2O)nH ) \u00e8 il pi\u00f9 piccolo poliossimetilene, il prodotto di polimerizzazione della formaldeide con un grado tipico di polimerizzazione di 8-100 unit\u00e0. La paraformaldeide ha comunemente un leggero odore di formaldeide, causato dalla decomposizione. La paraformaldeide \u00e8 un poli-acetale.\nSintesi.\nLa paraformaldeide si forma lentamente in una soluzione acquosa della formaldeide come un precipitato bianco, soprattutto se conservata al freddo. Una piccola percentuale di metanolo viene spesso aggiunta come stabilizzatore per limitare l'estensione della polimerizzazione. La formalina in realt\u00e0 contiene infatti molta poca formaldeide gassosa: la maggior parte di essa forma il suo monomero idrato, metandiolo, e brevi catene di poliformaldeide.\nReazioni.\nLa paraformaldeide pu\u00f2 essere depolimerizzata a gas di formaldeide tramite riscaldamento a secco e a soluzione di formaldeide con l'acqua in presenza di una base o di calore. Le soluzioni di formaldeide molto pure cos\u00ec ottenute vengono utilizzate come fissativo nella microscopia e nell'istologia.\nUsi.\nUna volta che la paraformaldeide \u00e8 depolimerizzata, la formaldeide risultante pu\u00f2 essere usata come fumigante, disinfettante, fungicida e fissativo. Catene pi\u00f9 lunghe di poliossimetileni (ad alto peso molecolare) sono utilizzate come termoplastici e sono conosciute come poliossimetileni plastici (POM, \"Delrin\"). La paraformaldeide \u00e8 stata utilizzata in passato nello screditato metodo Sargenti di trattamento canalare.\nLa paraformaldeide \u00e8 usata anche nelle reazioni di condensazione per fabbricare altri idrocarburi come resine, oltre che termoplastiche, termoindurenti, che hanno notevoli applicazioni industriali e nel campo dell'edilizia.\nInsieme al nitrato d'ammonio ed all'anidride acetica \u00e8 impiegata nella sintesi dell'RDX; mentre assieme all'acido nitrico fumante ed all'esametilentetramina, assieme ai reagenti precedenti, serve per la sintesi dell'HMX; entrambi composti chimici impiegati nel campo militare come propellenti e come esplosivi. La paraformaldeide costituisce inoltre il principio attivo della pasta devitalizzante usata dal dentista.\nLa paraformaldeide non \u00e8 un fissativo - deve essere depolimerizzata a formaldeide in soluzione.\nTossicit\u00e0.\nDa agente di rilascio della formaldeide, la paraformaldeide \u00e8 un sospetto cancerogeno. La sua LD50 orale acuta nel ratto \u00e8 592\u00a0mg/kg."}
{"id": "2387669", "revid": "287204", "url": "https://it.wikipedia.org/wiki?curid=2387669", "title": "Casanova (album)", "text": ""}
{"id": "2387674", "revid": "2006538", "url": "https://it.wikipedia.org/wiki?curid=2387674", "title": "Anselmo Fazio", "text": "Biografia.\nAnselmo Fazio o Anselmo di Fazio o Anselmo di Facio o Anselmus Fatius fu un compositore italiano nato a Castrogiovanni, oggi Enna, nella seconda met\u00e0 del XVI secolo, morto agli inizi del XVII secolo. Monaco agostiniano, fu attivo in Sicilia dal 1589 al 1628.\nVisse durante la dominazione aragonese in un'epoca in cui la citt\u00e0 demaniale di Castrogiovanni ospitava un ambiente culturale fervido di un tardo umanesimo. Fu organista, musico e poeta. Sono giunti a noi diversi testi letterari tratti dal \u201cPrimo libro dei madrigali a cinque voci\u201d pubblicato a Messina presso Fausto Bufalino nel 1589. In questi si evidenzia il delicato stile della poesia del Fazio che con arguzia e mestiere tratta del tema amoroso cos\u00ec in voga in quell'epoca. Se pu\u00f2 sembrare inconsueto che un monaco possa interessarsi di musica profana va considerato che in quell'epoca la Chiesa Madre di Enna era sede di una celebre cappella musicale in cui si concentravano gli studi e le attivit\u00e0 di diversi musicisti locali.\nFra questi va citato Matteo de Collitortis, appartenente alla famiglia detentrice del feudo Collotorto in territorio ennese, che oper\u00f2 all'inizio del Cinquecento. Egli fu copista e in parte autore del pi\u00f9 antico trattato musicale siciliano. Va anche nominato il musicista Antonino Russo autore del \u201cThesaurus musices\u201d stampato a Messina nel 1500, la cui unica copia conosciuta si trova presso la Biblioteca Universitaria di Padova."}
{"id": "2387675", "revid": "838137", "url": "https://it.wikipedia.org/wiki?curid=2387675", "title": "Trentino Volley 2009-2010", "text": "Mercato.\nPartenze.\nParticolare \u00e8 la situazione occorsa al giocatore brasiliano Riad. Il giocatore, al termine della stagione 2008-2009, viene dichiarato ceduto, infatti viene terminato il tesseramento con la societ\u00e0. In estate il giocatore si fece operare al ginocchio destro, e ad inizio stagione \u00e8 ancora senza squadra. Superate le prime fasi della riabilitazione ritorna a Trento, dove gli viene permesso di allenarsi con la squadra. Il 23 novembre, a margine della conferenza stampa indetta per la presentazione della nuova edizione della Champions League, viene comunicato il nuovo tesseramento del giocatore con la Trentino Volley. A causa delle norme italiane in caso di pallavolisti nazionali, Riad potr\u00e0 essere utilizzato solamente nella competizione europea.\nStoria.\nLa decima stagione in Serie A1 (pallavolo maschile) della Trentino Volley \u00e8 iniziata con il rinnovo contrattuale dell'allenatore: Radostin Stoj\u010dev ha confermato la sua presenza a Trento fino al 2014. Nella stessa serata di presentazione, \u00e8 stato introdotto anche il \"Gonfalone europeo\", in ricordo della vittoria della CEV Champions League 2008-2009 (maschile) e che affiancher\u00e0 il Gonfalone tricolore sul tetto del PalaTrento.\nL'esordio in campionato \u00e8 avvenuto domenica 27 settembre, in casa contro Top Volley di Latina, con il risultato finale di 3 a 1. In seguito alla vicenda legata alla Pallavolo Pineto il calendario dell'intero campionato \u00e8 stato rivoluzionato, e per la Trentino Volley \u00e8 stato deciso di accordare il turno di riposo alla decima giornata.\nLa seconda giornata porta in dote la prima secca sconfitta: a Vibo Valentia la Tonno Callipo si aggiudica il match per 3 a 0. La sconfitta d\u00e0 una scossa a tutto l'ambiente trentino, che dopo aver sconfitto Monza in casa vince in trasferta contro i Campioni d'Italia di Piacenza, Macerata e Cuneo, le principali contendenti per vittoria finale.\nL'avventura nella Coppa del Mondo per club FIVB \u00e8 iniziata ufficialmente il 31 ottobre, giorno della partenza della squadra. La comitiva si \u00e8 ritrovata davanti al PalaTrento, dove oltre trenta tifosi hanno salutato la partenza dei giocatori in direzione dell'Aeroporto di Milano-Malpensa. La formazione \u00e8 arrivata a Doha alle 8.45, accolta dal comitato organizzatore, dai membri della FIVB e da Andrea Zorzi.\nDopo aver vinto tutte e tre le partite del proprio girone contro i campioni d'Africa dello Zamalek SC per 3-1, i russi dello Zenit Kazan al tie-break e i campioni del Nord e Centro America dei Plataneros de Corozal per 3-0, i campioni d'Europa sono approdati in semifinale, dove hanno battuto agevolmente i campioni d'Asia del Payakan Teheran per 3-0.\nDomenica 8 novembre 2009 la Trentino Betclic ha battuto in finale, con il risultato di 3-0 i polacchi dello Skra Be\u0142chat\u00f3w laureandosi Campioni del Mondo per Club. La squadra, al ritorno in citt\u00e0, \u00e8 stata accolta in piazza da oltre centocinquanta tifosi, nonostante fosse passata la mezzanotte.\nIn campionato la marcia della squadra \u00e8 continuata senza cali, e il primo posto alla fine del girone d'andata ha portato in dote la qualificazione alla Coppa Italia. Dopo aver vinto il quarto di finale in casa (il 30 dicembre 2009 contro Perugia) la formazione giallobl\u00f9 si \u00e8 trasferita, esattamente un mese dopo, al PalaMadigan di Montecatini Terme per disputare la Final Four. Pi\u00f9 di 600 tifosi hanno seguito la squadra in Toscana, che il 30 gennaio 2010 hanno assistito alla vittoria per 3 a 0 sui rivali storici di Modena. La gara finale contro Cuneo, giocata il giorno dopo, si \u00e8 rivelata un match avvincente ed equilibrato, vinto dai trenini con il risultato di 3 a 1. Si \u00e8 trattata della prima vittoria della squadra in Coppa Italia, che porta con s\u00e9 la possibilit\u00e0 di disputare la prossima Supercoppa italiana (trofeo mancante nel palmar\u00e8s trentino) e la prossima edizione della Champions League (la terza di fila).\nLa seconda partecipazione in Champions League prosegu\u00ec a ritmo serrato, e dopo aver vinto il Girone A, la squadra super\u00f2 anche i Playoff 12 e i Playoff 6. L'8 aprile la squadra vol\u00f2 alla volta di \u0141\u00f3d\u017a, in Polonia, dove nel successivo weekend si sarebbe dovuta disputare la Final Four. Il giorno previsto per la semifinale, per\u00f2, venne stravolto dalla notizia della morte del presidente polacco Lech Kaczy\u0144ski e di altre importanti figure politiche nazionali, decedute in seguito all'incidente dell'aereo presidenziale nei pressi dell'aeroporto di Smolensk, in Russia. Questa tragica notizia costrinse la CEV a decidere per un rinvio della manifestazione.\nLe nuove date vennero trovate nel weekend del 1\u00ba e 2 maggio.\nNonostante l'evidente stanchezza causata dal calendario fitto di impegni la squadra, guidata dal cubano Osmany Juantorena (alla fine MVP), riusc\u00ec a riconquistare il torneo, battendo in semifinale gli sloveni dell'ACH Volley Bled, ed in finale i russi della Dinamo Mosca.\nIl 9 maggio 2010, sette giorni dopo la vittoria europea, la squadra fu chiamata per il terzo anno consecutivo ad effettuare l'assalto allo scudetto. Avversari dei trentini nel V-Day (finale in gara unica decisa dalla Lega a causa dei problemi di calendario della Nazionale italiana) il Piemonte Volley, in un remake della finale di Coppa Italia giocata a fine gennaio. Questa volta la vittoria and\u00f2 ai piemontesi che conquistarono cos\u00ec il primo scudetto della loro storia.\nStatistiche.\nStatistiche della stagione agonistica 2009-2010, che ha visto la Trentino Volley impegnata in 4 manifestazioni."}
{"id": "2387676", "revid": "287204", "url": "https://it.wikipedia.org/wiki?curid=2387676", "title": "Masquerade (album)", "text": ""}
{"id": "2387679", "revid": "647919", "url": "https://it.wikipedia.org/wiki?curid=2387679", "title": "Not Quite Jerusalem (original soundtrack)", "text": ""}
{"id": "2387680", "revid": "287204", "url": "https://it.wikipedia.org/wiki?curid=2387680", "title": "Nezumia sclerorhynchus", "text": "Il pesce sorcio spinoso (Nezumia sclerorhynchus) \u00e8 un pesce abissale della famiglia Macrouridae.\nDistribuzione ed habitat.\n\u00c8 diffuso nel mar Mediterraneo e nell'Oceano Atlantico sia orientale che occidentale. Nei mari italiani \u00e8 raro.\nFrequenta fondi fangosi e si pesca principalmente tra 200 e 700 m anche se in Atlantico \u00e8 stato catturato a 3655 metri.\nDescrizione.\nHa il tipico aspetto dei pesci topo, con coda lunga e sottile e grandi occhi. Il muso \u00e8 abbastanza appuntito. Le pinne dorsali sono due, la prima alta, breve ed impiantata su una gibbosit\u00e0, il suo secondo raggio \u00e8 spinoso e seghettato, la seconda invece \u00e8 lunga e molto bassa e giunge all'estremit\u00e0 del corpo, cos\u00ec come la pinna anale. Pinna caudale del tutto assente. Un piccolo barbiglio \u00e8 presente sotto la mascella inferiore. Fra le pinne ventrali c'\u00e8 un fotoforo. Le squame portano piccoli dentelli avvertibili sotto le dita. \u00c8 molto simile ala specie Nezumia aequalis, pi\u00f9 comune in Oceano Atlantico.\nIl colore \u00e8 bruno pi\u00f9 o meno scuro, con riflessi violetti.\nMisura fino a 20 cm.\nAlimentazione.\nSi ciba di animaletti bentonici.\nBiologia.\nDel tutto ignota.\nPesca.\nDel tutto occasionale."}
{"id": "2387681", "revid": "767487", "url": "https://it.wikipedia.org/wiki?curid=2387681", "title": "K\u00e1ntorj\u00e1nosi", "text": "K\u00e1ntorj\u00e1nosi \u00e8 un comune dell'Ungheria di 2249 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2387682", "revid": "287204", "url": "https://it.wikipedia.org/wiki?curid=2387682", "title": "Pop Disaster Tour", "text": "Il Pop Disaster Tour \u00e8 stata una tourn\u00e9e durata due mesi a cui hanno preso parte oltre ai Blink-182, anche i Green Day. Il primo concerto fu il 17 aprile 2002 a Bakersfield, e i gruppi d'apertura erano i Jimmy Eat World ed i Saves the Day, e si concluse il successivo 17 giugno a Minneapolis. Mtv programm\u00f2 anche un documentario sulla sua emittente chiamato proprio come il nome del tour.\nPerformance.\nGreen Day.\nI Green Day sono stati i primi degli headliner, a eseguire la loro solita scaletta della durata di circa un'ora e venti minuti. Come la band ha fatto a molti dei loro spettacoli precedenti, quando hanno suonato una cover degli Operation Ivy,\nhanno invitato gli spettatori a suonare la canzone.\nBlink-182.\nLo spettacolo si \u00e8 concluso con la performance dei Blink-182.\nLa loro solita scaletta \u00e8 durata circa un'ora e cinque minuti."}
{"id": "2387684", "revid": "281901", "url": "https://it.wikipedia.org/wiki?curid=2387684", "title": "Pesce sorcio spinoso", "text": ""}
{"id": "2387685", "revid": "842111", "url": "https://it.wikipedia.org/wiki?curid=2387685", "title": "Papagena (album)", "text": ""}
{"id": "2387687", "revid": "24201096", "url": "https://it.wikipedia.org/wiki?curid=2387687", "title": "Fancoil", "text": ""}
{"id": "2387688", "revid": "767487", "url": "https://it.wikipedia.org/wiki?curid=2387688", "title": "K\u00e9k", "text": "K\u00e9k \u00e8 un comune dell'Ungheria di 2067 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2387690", "revid": "24201104", "url": "https://it.wikipedia.org/wiki?curid=2387690", "title": "Fan Coil", "text": ""}
{"id": "2387691", "revid": "729019", "url": "https://it.wikipedia.org/wiki?curid=2387691", "title": "Nakajima G5N", "text": "Il Nakajima G5N \"Shinzan\" (in giapponese \u6df1\u5c71, \"Bombardiere sperimentale Nakajima Shinzan\", nome in codice alleato \"Liz\") era un prototipo di bombardiere pesante quadrimotore ad ala bassa realizzato dall'azienda giapponese Nakajima Hik\u014dki Kabushiki Kaisha negli anni quaranta.\nA seguito delle prove di volo, giudicate insoddisfacenti per il ruolo previsto, venne convertito in aereo da trasporto a lungo raggio ed utilizzato dalla Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese.\nStoria.\nSviluppo.\nLe crescenti tensioni tra il Giappone e gli Stati Uniti d'America sul controllo del territori sull'Oceano Pacifico esort\u00f2 la Marina imperiale giapponese a dotarsi di un bombardiere pesante a lungo raggio per poter raggiungere obiettivi distanti dal territorio nazionale\ndato che per la tipologia del nuovo mezzo aereo non era possibile utilizzarlo dalle portaerei ma da basi terrestri. A questo scopo richiese dalla produzione aziendale nazionale che le fossero proposte delle soluzioni che per\u00f2 l'attuale tecnologia a disposizione non fu in grado di soddisfare. Per ironia della sorte venne sfruttata un'opportunit\u00e0 proprio per iniziativa degli statunitensi.\nDopo l'abbandono dello sviluppo del prototipo dell'aereo di linea Douglas DC-4E, nell'autunno del 1939 il progetto venne acquistato dalla giapponese Nakajima che lo utilizz\u00f2 per svilupparne un velivolo ad uso militare. Le dimensioni ne suggerivano infatti un possibile utilizzo come bombardiere pesante e ne venne perci\u00f2 avviata la realizzazione di un prototipo da proporre alla Dai-Nippon Teikoku Kaigun K\u014dk\u016b Hombu, la componente aerea della Marina imperiale, che fino a quel momento poteva disporre solamente di bombardieri medi bimotori.\nRispetto al modello originale statunitense le modifiche riguardarono essenzialmente la fusoliera, caratterizzata da un muso ampiamente finestrato, e l'impennaggio di coda che, data che venne meno l'esigenza di una struttura pi\u00f9 bassa necessaria per l'hangaraggio, venne trasformata da tri a bideriva; l'ala ed il carrello d'atterraggio rimasero invece invariati.\nIl prototipo venne realizzato negli stabilimenti aziendali di Koizumi (Gunma) e portato in volo per la prima volta il 10 aprile 1941. I risultati delle prove di volo per\u00f2 risultarono inferiori alle aspettative sia come prestazioni velocistiche che come raggio d'azione, insufficienti per le reali esigenze tattiche della Marina imperiale.\nIl secondo prototipo venne realizzato dotandolo di una nuova motorizzazione, 2 radiali Mitsubishi Kasei 12 da 1\u00a0530 CV (1\u00a0125\u00a0kW) ciascuno, portati successivamente a 4 come nel progetto originale. Anche questo per\u00f2 non riusc\u00ec a fornire i risultati attesi.\nIl progetto per\u00f2 non venne del tutto abbandonato e la Marina, bench\u00e9 non avesse autorizzato la produzione in grande serie del velivolo, richiese di realizzare il G5N e contemporaneamente di sviluppare una versione che potesse ovviare alle basse prestazioni del prototipo. La seconda versione, designata G5N2, venne equipaggiata da una diversa motorizzazione che per\u00f2 esprimeva una potenza inferiore ed aveva un peso a vuoto superiore dovuto al completo equipaggiamento di difesa. Il progetto venne quindi definitivamente abbandonato, convertendo alcuni degli esemplari realizzati ad un ruolo di aereo da trasporto a lungo raggio.\nImpiego operativo.\nA causa delle ridotte prestazioni il G5N \"Shinzan\" non venne mai utilizzato nel ruolo per il quale era stato realizzato. Dei 6 esemplari di serie certamente realizzati, 4, 2 G5N1 e 2 G5N2, ridesignati G5N2-L, vennero utilizzati dalla Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese, come aereo da trasporto a lungo raggio fino al 1945, durante le fasi della seconda guerra mondiale.\nDescrizione tecnica.\nIl G5N \"Shinzan\" era un velivolo imponente e dall'aspetto moderno per lo standard giapponese dell'epoca, basato essenzialmente su bombardieri bimotori: quadrimotore ad ala bassa e doppia deriva con carrello interamente retrattile."}
{"id": "2387692", "revid": "767487", "url": "https://it.wikipedia.org/wiki?curid=2387692", "title": "K\u00e9kcse", "text": "K\u00e9kcse \u00e8 un comune dell'Ungheria di 1662 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2387693", "revid": "228587", "url": "https://it.wikipedia.org/wiki?curid=2387693", "title": "Marco Polo (disambigua)", "text": "Marco Polo \u00e8 stato un mercante, ambasciatore ed esploratore veneziano.\nMarco Polo pu\u00f2 inoltre riferirsi a:"}
{"id": "2387694", "revid": "729019", "url": "https://it.wikipedia.org/wiki?curid=2387694", "title": "K\u00e9rsemj\u00e9n", "text": "K\u00e9rsemj\u00e9n \u00e8 un comune dell'Ungheria di 338 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2387695", "revid": "767487", "url": "https://it.wikipedia.org/wiki?curid=2387695", "title": "Kisar", "text": "Kisar \u00e8 un comune dell'Ungheria di 1123 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2387696", "revid": "729019", "url": "https://it.wikipedia.org/wiki?curid=2387696", "title": "IX Giochi del Mediterraneo", "text": "I IX Giochi del Mediterraneo si sono svolti a Casablanca, Marocco, dal 3 al 17 settembre 1983.\nAll'edizione parteciparono 16 nazioni i cui 2048 atleti gareggiarono in 162 eventi di 20 diverse discipline sportive.\nDiscipline.\nSport:\nSport dimostrativi:"}
{"id": "2387699", "revid": "287204", "url": "https://it.wikipedia.org/wiki?curid=2387699", "title": "Turn Around &amp; Count 2 Ten", "text": "Turn Around And Count 2 Ten \u00e8 un brano musicale del gruppo Dead or Alive, pubblicato nel 1988 come singolo estratto dal loro album \"Nude\", che sarebbe uscito l'anno dopo.\nNonostante il gruppo sia noto soprattutto per la hit \"You Spin Me Round (Like a Record)\", questo brano rimane uno dei pi\u00f9 famosi dei Dead or Alive. Anche se il singolo si piazz\u00f2 solamente alla posizione numero 70 della classifica inglese, rimase in testa alla classifica giapponese per 17 settimane, tanto che agli Awards giapponesi l'album \"Nude\" che lo contiene vinse il titolo di miglior album dell'anno.\nIl video \u00e8 uno dei pi\u00f9 colorati tra quelli della band, ed \u00e8 anche l'ultimo video in cui appaiono Tim Lever e Mike Percy, che lasciarono il gruppo nello stesso anno."}
{"id": "2387700", "revid": "729019", "url": "https://it.wikipedia.org/wiki?curid=2387700", "title": "Kish\u00f3dos", "text": "Kish\u00f3dos \u00e8 un comune dell'Ungheria di 88 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2387702", "revid": "916580", "url": "https://it.wikipedia.org/wiki?curid=2387702", "title": "Brother Industries", "text": " \u00e8 un'azienda giapponese produttrice di una gran variet\u00e0 di dispositivi, tra cui macchine per cucire, macchine utensili, etichettatrici, macchine per scrivere, fax, stampanti ed altri apparecchi elettronici. \u00c8 quotata nella Borsa di Tokyo e fornisce i suoi prodotti sia con il proprio marchio sia come OEM in collaborazione con altre aziende.\nStoria.\nBrother fu fondata a Nagoya nel 1908 con il nome di Yasui Sewing Machine Co. (produceva solo macchine per cucire). Nel 1954 fu creata la prima filiale oltreoceano, negli Stati Uniti d'America, la Brother International Corporation. Nel 1958 fu fondata a Dublino una societ\u00e0 di vendita per l'Europa. Solo nel 1962 adott\u00f2 la denominazione attuale di Brother Industries Ltd. L'azienda entr\u00f2 nel mercato delle stampanti durante la collaborazione con Centronics.\nNel 1968 la societ\u00e0 trasfer\u00ec la sede nel Regno Unito, ad Audenshaw, Manchester, dopo aver acquisito la Jones Sewing Machine Company, una storica azienda britannica di macchine da cucire. Nel 1985 apre una fabbrica a Wrexham dopo avere aperto un altro centro produttivo a Taiwan. Alla fine degli anni ottanta entra nel mondo delle stampanti laser e fax.\nNel dicembre 2011 Brother ha diversificato le attivit\u00e0 acquisendo Nefsis, societ\u00e0 innovatrice nel software di collaborazione e conferenza remota basato sul web. Nel novembre 2012 annuncia di aver costruito l'ultima macchina per scrivere fatta nel Regno Unito nella sua fabbrica nel nord del Galles. L'ultima macchina \u00e8 donata al Museo della Scienza di Londra.\nBrother \u00e8 stata sponsor del dal 1989 al 1999."}
{"id": "2387704", "revid": "767487", "url": "https://it.wikipedia.org/wiki?curid=2387704", "title": "Kisl\u00e9ta", "text": "Kisl\u00e9ta \u00e8 un comune dell'Ungheria di 1950 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2387706", "revid": "834", "url": "https://it.wikipedia.org/wiki?curid=2387706", "title": "Phrenology (album)", "text": ""}
{"id": "2387708", "revid": "1305772", "url": "https://it.wikipedia.org/wiki?curid=2387708", "title": "Things Fall Apart", "text": ""}
{"id": "2387709", "revid": "729019", "url": "https://it.wikipedia.org/wiki?curid=2387709", "title": "Kisnam\u00e9ny", "text": "Kisnam\u00e9ny \u00e8 un comune dell'Ungheria di 341 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2387711", "revid": "767487", "url": "https://it.wikipedia.org/wiki?curid=2387711", "title": "Jaume Bartumeu", "text": "Biografia.\nMembro del Partito Socialdemocratico e presidente del partito dal 2000 al 2004, attualmente \u00e8 presidente del consiglio generale del Partito Socialdemocratico.\nNel mese di maggio del 2009 venne eletto capo del governo di Andorra."}
{"id": "2387712", "revid": "110157", "url": "https://it.wikipedia.org/wiki?curid=2387712", "title": "Kispal\u00e1d", "text": "Kispal\u00e1d \u00e8 un comune dell'Ungheria di 557 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2387713", "revid": "339392", "url": "https://it.wikipedia.org/wiki?curid=2387713", "title": "Missili su Lampedusa", "text": ""}
{"id": "2387716", "revid": "767487", "url": "https://it.wikipedia.org/wiki?curid=2387716", "title": "Kisszekeres", "text": "Kisszekeres \u00e8 un comune dell'Ungheria di 601 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2387717", "revid": "1684799", "url": "https://it.wikipedia.org/wiki?curid=2387717", "title": "The Tipping Point (album)", "text": ""}
{"id": "2387718", "revid": "729019", "url": "https://it.wikipedia.org/wiki?curid=2387718", "title": "Dux Pannoniae secundae", "text": "Il Dux Pannoniae secundae era il comandante di truppe di limitanei della diocesi dell'Illirico, e facenti parte dell'armata imperiale del \"Numerus intra Illyricum\". Suo diretto superiore era al tempo della \"Notitia dignitatum\" (nel 400 circa), il \"comes Illyrici\", che a sua volta dipendeva dal \"magister peditum praesentalis\" per le unit\u00e0 di fanteria, e dal \"magister equitum praesentalis\" per quelle di cavalleria.\nElenco unit\u00e0.\nEra a capo di 18 unit\u00e0 (o distaccamenti) di fanteria, 18 di cavalleria e 5 flotte, come risulterebbe dalla \"Notitia dignitatum\":\nlegioni di limitanei:\naltre unit\u00e0 di fanteria:\nunit\u00e0 di cavalleria:\nmarina militare romana:"}
{"id": "2387719", "revid": "124346231", "url": "https://it.wikipedia.org/wiki?curid=2387719", "title": "Antonio De Bellis", "text": "Biografia.\n\u00c8 nato e cresciuto a Taranto. Suo padre, operaio dell\u2019Arsenale, mor\u00ec quando Tonino aveva 12 anni. Inizi\u00f2 a giocare a calcio per strada, fu scoperto da un prete dell\u2019Istituto Salesiano e a 17 anni fu tesserato dal Taranto.\nSposato con la palermitana Giusy, dalla quale ha avuto tre figli, vive a Palermo.\nCaratteristiche Tecniche.\nEra un terzino abile nell'elevazione.\nCarriera.\nGiocatore.\nInizia la carriera nel , la squadra della sua citt\u00e0 natale, con cui gioca 43 partite di campionato nel biennio 1955-1957 in Serie B.\nNel 1957, a 20 anni, passa, per volont\u00e0 di Tot\u00f2 Vilardo, al neoretrocesso , rimanendo sempre tra i cadetti, per 25 milioni di lire.\nDebutta con i rosanero gi\u00e0 alla prima giornata del campionato 1957-1958, il 15 settembre, nella gara vittoriosa, tra le mura amiche, contro la . \nUn paio di anni dopo arriver\u00e0 anche l'esordio in Serie A, nel 1959-1960, precisamente il 20 settembre in -Palermo (1-0).\nHa giocato per undici stagioni nel capoluogo siciliano, inframezzate da un periodo di tre anni nel : il suo trasferimento ai lagunari, allora, fu determinato da ragioni pratiche, legate al servizio militare. I calciatori prestavano servizio presso la Compagnia di atleti a Bologna e per allenarsi con la squadra di appartenenza dovevano chiedere regolare permesso.\nIn carriera segn\u00f2 solo un gol, nella partita di Coppa Italia 1964-1965 vinta in rimonta dal Palermo 4-3 sul . \u00c8 stato uno dei giocatori preferiti dal tecnico Carmelo Di Bella.\nL\u2019ultima partita con i siciliani \u00e8 datata 21 febbraio 1971, giorno in cui il Palermo pareggia in casa con il , entrambe neoretrocesse dalla A.\n\u00c8 al terzo posto nella classifica dei calciatori pi\u00f9 presenti in maglia rosanero, complessivamente con 280 partite ufficiali all'attivo: 211 in Serie B, 47 in Serie A, 17 in Coppa Italia e 5 nelle Coppe Europee.\nAllenatore.\nHa allenato per la prima volta il nella stagione 1975-1976, subentrando a Benigno De Grandi alla 10\u00aa giornata. Proveniente dal settore giovanile, porta il club dagli ultimi posti della Serie B alla disputa di un girone di ritorno di alto livello, a 7 punti dalla zona promozione per la Serie A. Al termine dell'annata regolare, decide di dimettersi a causa di contrasti con alcuni giocatori, ma ritorna sulla panchina rosanero per la stagione seguente, venendo poi esonerato dopo la 29\u00aa giornata.\nA distanza di due anni, scende di categoria in Serie C2 per allenare il , nel 1979-1980, sostituendo Paolo Ferrario alla tredicesima giornata e venendo di nuovo sollevato dall'incarico alla trentesima di giornata.\nRitorna quindi a Palermo, dove si susseguono per lui nuove esperienze in societ\u00e0: prima \u00e8 responsabile del settore giovanile rosanero, per poi divenirne allenatore nel 1983-1984 (nel frattempo, sino al 1983, la formazione primavera era stata allenata da Zden\u011bk Zeman, lanciando, tra gli altri: Onofrio Barone, Bigliardi, La Rosa, Giacomo Modica, Maurizio Miranda e Antonio Maurizio Schillaci); in seguito, nella successiva stagione 1984-1985, con il Palermo retrocesso, per la prima volta nella sua storia sul campo, in Serie C1, va a ricoprire il ruolo di vice per Domenico Rosati, che inoltre sostituisce in occasione della partita, poi vinta a tavolino, disputata contro la . Resta tecnico in seconda anche l'anno dopo, in cui la squadra rosanero, ritornata immediatamente in Serie B, raggiunge la salvezza, ma alla cui fine vedr\u00e0 la societ\u00e0 rinunciare all'iscrizione per l'annata successiva e fallire tristemente nel settembre 1986.\nVi \u00e8 infine una terza esperienza di De Bellis da allenatore in seconda nel Palermo, nel triennio 1988-1991, al cui termine il Palermo, dopo tre tentativi, riconquista la seconda serie. L'estate seguente ritorna ad allenare nelle giovanili del Palermo per l'anno 1991-1992.\nNella stagione 1995-1996 in Serie B, \u00e8 chiamato per affiancare Ignazio Arcoleo, che ancora non aveva il patentino per allenare in cadetteria. L\u2019annata a venire, una volta che Arcoleo ottenne il patentino per allenare in B, ne divenne suo allenatore in seconda, ma questi fu poi esonerato nell'aprile del 1997 dopo la sconfitta con il Cesena e sostituito da Giampiero Vitali: De Bellis fu dunque vice anche del tecnico milanese, ma questo avvicendamento in panchina \u00e8 stato l'estremo tentativo di cambiare l'inerzia del torneo che, nei fatti, si \u00e8 trattato di un cambio che non ha giovato per evitare l'epilogo della retrocessione, con il penultimo posto finale.\nAlla fine si ritira e, sempre nel 1997, apre una scuola calcio a Palermo, assieme all'ex giocatore Alvaro Biagini."}
{"id": "2387722", "revid": "106908", "url": "https://it.wikipedia.org/wiki?curid=2387722", "title": "Packer", "text": ""}
{"id": "2387725", "revid": "1318658", "url": "https://it.wikipedia.org/wiki?curid=2387725", "title": "Omero di Bisanzio", "text": "Omero di Bisanzio o Omero il giovane (Nome latino: Homerus; nome greco:\u1f4d\u03bc\u03b7\u03c1\u03bf\u03c2), fu un poeta greco III secolo a.C., uno dei poeti della Pleiade del Canone alessandrino.\nBiografia.\nNon si sa molto della vita e delle opere di Omero il giovane. Secondo Suda era figlio del grammatico Andromaco e della poetessa Mer\u00f2 di Bisanzio; nato a Bisanzio sarebbe vissuto ad Alessandria d'Egitto all'epoca di Tolomeo Filadelfo (circa 280 a.C.). Il numero dei suoi drammi \u00e8 stabilito in modo non univoco a 45, 47, e 57. I suoi poemi sono persi completamente, e non se ne sa niente tranne il titolo di uno di essi, \"Eurypyleia\". Una statua a lui dedicata era posta di fronte ai bagni di Zeusippo a Bisanzio."}
{"id": "2387728", "revid": "55935", "url": "https://it.wikipedia.org/wiki?curid=2387728", "title": "Omero il giovane", "text": ""}
{"id": "2387731", "revid": "155634", "url": "https://it.wikipedia.org/wiki?curid=2387731", "title": "Patrick Biggs", "text": "Biografia.\nFiglio di padre australiano e madre canadese, Biggs all'et\u00e0 di cinque anni si trasfer\u00ec con la famiglia dall'Australia a Ottawa, in Canada, dove inizi\u00f2 a prendere parte alla prime gare di sci.\nAttivo in gare FIS dal dicembre del 1997, in Nor-Am Cup esord\u00ec il 9 marzo 2000 a Osler Bluffs in slalom speciale, senza completare la prova, e colse la prima vittoria, nonch\u00e9 primo podio, il 3 gennaio 2005 a Sunday River in slalom gigante. Pochi giorni dopo, il 9 gennaio, esord\u00ec in Coppa del Mondo nello slalom speciale di Chamonix ottenendo il 10\u00ba posto, risultato ripetuto una settimana dopo sulle nevi di Wengen; tali piazzamenti sarebbero rimasti i migliori di Biggs nel massimo circuito internazionale. in febbraio venne convocato per i Mondiali di Bormio/Santa Caterina Valfurva, dove conquist\u00f2 il 9\u00ba posto nella prova di slalom speciale.\nUn anno dopo fu presente ai XX Giochi olimpici invernali di , suo esordio olimpico, dove non concluse lo slalom speciale, mentre nel 2007 ai Mondiali di \u00c5re, sua ultima partecipazione iridata, si piazz\u00f2 nuovamente 9\u00ba nello slalom speciale. Il 9 marzo 2008 colse la sua ultima vittoria in Nor-Am Cup, a Georgian Peaks in slalom speciale; ai XXI Giochi olimpici invernali di , suo congedo olimpico, concluse al 35\u00ba posto la gara di slalom gigante.\nIl 18 marzo 2010 colse l'ultimo podio in Nor-Am Cup, a Waterville Valley in slalom speciale (2\u00ba) e si ritir\u00f2 dall'attivit\u00e0 agonistica ai massimi livelli durante la stagione 2011-2012 (la sua ultima gara in Coppa del Mondo fu lo slalom speciale di Schladming del 24 gennaio, che non complet\u00f2), pur continuando da allora a prendere parte ad alcune gare minori: l'ultima fu uno slalom speciale FIS disputato il 13 febbraio 2016 a Camp Fortune, che chiuse al 5\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nGS = slalom gigante\nSL = slalom speciale\nSouth American Cup.\nSouth American Cup - vittorie.\nLegenda:\nSL = slalom speciale\nAustralia New Zealand Cup.\nAustralia New Zealand Cup - vittorie.\nLegenda:\nSL = slalom speciale"}
{"id": "2387732", "revid": "1851848", "url": "https://it.wikipedia.org/wiki?curid=2387732", "title": "Enzo Benedetti", "text": "Biografia.\nBenedetti nasce a Vezzano Ligure, in Provincia della Spezia, in Liguria.\nHa sposato una ragazza palermitana. Muore a il 2 gennaio 2017, ad 85 anni, 5 mesi prima di compiere il suo 86\u00ba compleanno.\nCaratteristiche tecniche.\nEra un mediano in grado di giocare in tutte le aree del campo: quindi veniva considerato un jolly.\nCarriera.\nGiocatore.\nApprodo allo Spezia.\nIncomincia la carriera da calciatore muovendo i primi passi nel Carpanesi Boys di La Spezia, per poi essere prelevato proprio dal primo club dell'omonima citt\u00e0 ligure, lo . La squadra disputa il campionato di Serie C 1951-1952 e Benedetti colleziona 24 presenze. Lo Spezia, al termine della stagione, sar\u00e0 per\u00f2 assorbito nella nuova IV Serie (Serie D dell'epoca).\nLatina e Chinotto Neri.\nProprio in tale livello calcistico passer\u00e0 in seguito nel per l'edizione 1952-1953, giocando nella , squadra calcistica di Roma, per il biennio successivo 1953-1955, con la quale ottiene un secondo posto consecutivo.\nPalermo.\nDopo l'esperienza a Roma, passa al appena l'estate successiva, che si appresta a disputare la Serie B 1955-1956. Otterr\u00e0 la promozione nella Serie A 1956-1957 con un secondo posto finale. Ha successivamente esordito in massima categoria, con la maglia rosanero e per la sua prima volta, il 18 settembre 1956, in Palermo- (3-1).\nCon i siciliani gioc\u00f2 10 stagioni consecutive, sino al 1964-1965, divenendone capitano dal 1955, dopo il suo primo arrivo in Sicilia, al 1962.\nCon loro realizz\u00f2 anche il suo primo e unico gol in carriera, nonch\u00e9 della bandiera, nella partita in trasferta contro il valevole per la terza giornata del girone H di Coppa Italia 1958, persa 4-2.\nIn carriera ha totalizzato complessivamente 101 presenze in Serie A e 172 presenze in Serie B, contribuendo a 3 promozioni in massima serie con il Palermo.\nPer quanto riguarda le dispute nelle coppe nazionali e internazionali, ha disputato 11 partite di Coppa Italia segnando una rete e altre 4 partite (2 a testa) tra Coppa delle Alpi 1960 e Coppa Mitropa 1960.\nDel Palermo \u00e8 soprattutto il secondo giocatore pi\u00f9 presente nella storia della societ\u00e0 con 288 apparizioni in assoluto, dietro Roberto Biffi.\nAllenatore.\nDopo che ebbe smesso di giocare gli fu affidata la guida della formazione \u201cDe Martino\u201d del .\nNel Campionato Primavera 1966-67 guid\u00f2 la squadra fino alla finale del torneo riservato alle squadre di Serie B.\nComincia la propria carriera da allenatore in prima squadra nella Serie D 1970-1971, con il , che guida alla vittoria del campionato dilettantistico portandolo in Serie C, in particolare dopo aver vinto uno spareggio con il lancio della moneta contro la squadra dei di Palermo.\nLa stagione seguente, ove \u00e8 confermato, ottiene la salvezza.\nAllena poi i club di , , , e , tra la Serie C e le categorie minori.\nNella stagione 1979-1980 port\u00f2 la formazione romana del all'unica promozione in Serie C2, conquistando il secondo posto del girone D della Serie D alle spalle del Sant'Elena Quartu, ma l'annata successiva venne esonerato.\nL'anno dopo divent\u00f2 anche tecnico della Nazionale di calcio femminile dell'Italia, per il biennio seguente."}
{"id": "2387733", "revid": "767487", "url": "https://it.wikipedia.org/wiki?curid=2387733", "title": "Passing Strange", "text": "Passing Strange \u00e8 un documentario del 2009, diretto da Spike Lee, tratto dal musical di Stew.\nTrama.\nSpike Lee riprende tre volte il musical: due volte con la presenza del pubblico e una volta con il teatro vuoto.\nAlla fine del 1970, un giovane artista afroamericano lascia Los Angeles e parte per l'Europa, alla ricerca di se stesso."}
{"id": "2387738", "revid": "767487", "url": "https://it.wikipedia.org/wiki?curid=2387738", "title": "Antichrist (film)", "text": "Antichrist \u00e8 un film del 2009 scritto e diretto da Lars von Trier e interpretato da Willem Dafoe e Charlotte Gainsbourg.\nTrama.\nIl film \u00e8 diviso in quattro capitoli:\nIl figlio di una coppia muore tragicamente, cadendo da una finestra rimasta aperta, mentre i due genitori stanno facendo sesso. Il marito, psicoterapeuta, decide di aiutare personalmente la moglie a superare il trauma, pur conscio della non ortodossia del comportamento. I due decidono di ritirarsi in una casa nel bosco di Eden allo scopo di vincere e superare le paure recondite della moglie, legate alla presunta malignit\u00e0 della natura. Il percorso terapeutico porta a svelare l'ambiguit\u00e0 della donna, che aveva passato l'estate precedente con il figlioletto proprio a Eden, per scrivere una tesi sulla persecuzione delle donne identificate come streghe. Quando il marito scopre le pulsioni distruttive della moglie, la vicenda diventa follemente tragica e si consuma in una spirale di crescente violenza semi-cosciente.\nProduzione.\nLa pellicola \u00e8 stata dedicata alla memoria del regista sovietico Andrej Tarkovskij.\nColonna sonora.\nIl brano di musica classica che fa da sfondo al prologo e all'epilogo \u00e8 l'aria \"Lascia ch'io pianga\" di Georg Friedrich H\u00e4ndel.\nCritica.\nIl film si sviluppa attorno a due soli attori (Willem Dafoe e Charlotte Gainsbourg). Nel film, in cui compaiono suggestioni di film horror ed erotici, si accavallano aspetti simbolici psicoanalitici, filosofici e onirici tesi a descrivere il lungo periodo di depressione vissuto dal regista."}
{"id": "2387741", "revid": "287204", "url": "https://it.wikipedia.org/wiki?curid=2387741", "title": "Madeleine Delbr\u00eal", "text": "Biografia e pensiero.\nA diciassette anni Madeleine professa un ateismo radicale e profondo, al punto da scrivere: \u00abDio \u00e8 morto... viva la morte\u00bb. L'incontro con alcuni amici cristiani e in particolare l'ingresso nei domenicani del ragazzo che amava, la spingono a prendere in considerazione la possibilit\u00e0 dell'esistenza di Dio. Questo passo, fondato sulla riflessione e sulla preghiera, la conduce alla conversione, a un incontro con Dio che da quel giorno - molto probabilmente il 29 marzo 1924, in occasione di una visita alla chiesa di San Domenico a Parigi - occupa tutto l'orizzonte della sua vita.\nAssistente sociale attivissima, opera nella periferia operaia di Parigi, a Ivry-sur-Seine, condividendo una semplice vita fraterna con alcune compagne a partire dal 1933, con il desiderio di installarsi in una sorta di \"vita di famiglia\" con gli uomini e le donne del suo quartiere.\nLa presenza di una municipalit\u00e0 comunista la mette a contatto con un contesto segnato da un aspro confronto tra comunisti e cattolici. Mossa dalla carit\u00e0 e dalle gravi emergenze della popolazione, non esita a collaborare con tutti su obiettivi particolari, ma sempre prendendo le distanze dall'ateismo marxista e senza rinunciare a offrire le ragioni evangeliche delle sue scelte.\nFin dai primi tempi del suo lavoro come assistente sociale, avverte la necessit\u00e0 di un impegno per lo sviluppo di politiche sociali pi\u00f9 adeguate:Le sue pubblicazioni denotano talento poetico e una profonda vena mistica, come appare in questo componimento emblematicamente ambientato in un bar e che ha il tratto inconfondibile di una preghiera:Dopo trent'anni di vita a Ivry accanto ai comunisti, gi\u00e0 agli inizi degli anni sessanta, Madeleine arriva a formulare la convinzione che l'ateismo comunista \u00e8 ormai datato, mentre altri ateismi ben pi\u00f9 impegnativi sono alle porte. Per lei proprio questi ambienti atei sono una \u00abterra favorevole per la nostra conversione\u00bb, una provocazione a riscoprire la fede come un dono inaudito, la sua originalit\u00e0 e la sua bellezza.\nIn questo modo Madeleine rilegge e attualizza come fatto epocale l'insegnamento di san Giovanni della Croce sulla \"notte dello spirito\". Cos\u00ec infatti scriveva a un'amica nel 1960:\nIl 26 gennaio 2018 papa Francesco riconosce le virt\u00f9 eroiche della serva di Dio e la proclama venerabile.\nEredit\u00e0.\nMadeleine \u00e8 considerata una delle personalit\u00e0 spirituali pi\u00f9 significative del XX secolo.\nLa sua causa di beatificazione \u00e8 stata introdotta a Roma nel 1994 dall'allora vescovo di Cr\u00e9teil, mons. Fran\u00e7ois Fr\u00e9telli\u00e8re.\n\u00c8 in corso la pubblicazione delle \"Opere Complete\" presso Nouvelle Cit\u00e9 e in traduzione italiana presso Gribaudi."}
{"id": "2387745", "revid": "767487", "url": "https://it.wikipedia.org/wiki?curid=2387745", "title": "Giampiero Grevi", "text": "Biografia.\n\u00c8 morto nella clinica Villa Verde di Reggio Emilia dov'era ricoverato per un'infezione, prima di contrarre la COVID-19.\nCarriera.\nClub.\nHa esordito in Serie A con la maglia del il 20 settembre 1959 in -Palermo (1-0).\n\u00c8 uno dei giocatori pi\u00f9 rappresentativi della storia della , con la quale ha collezionato 289 presenze.\nFu squalificato a vita dopo una testata in faccia ad un arbitro, ma venne amnistiato dopo la vittoria dell' agli Europei di calcio del 1968."}
{"id": "2387746", "revid": "484362", "url": "https://it.wikipedia.org/wiki?curid=2387746", "title": "Pigmento", "text": "Un pigmento \u00e8 un composto, relativamente insolubile o non dissolto, in grado di cambiare il colore della luce riflessa o trasmessa, come risultato dell'assorbimento selettivo di determinate lunghezze d'onda della luce. Tipicamente si presenta come una polvere fine che pu\u00f2 essere dispersa, non a livello molecolare, nel materiale da colorare o in un fluido o in un legante che ne agevola l'applicazione sulla superficie.\nIn ambito artistico viene definito come: \"Qualunque polvere organica o inorganica relativamente insolubile, colorata o incolore, usata per conferire colore aggiungendovi del materiale fluido o un legante\".\nSecondo il \"Colour Index\": \"I pigmenti sono polveri fini di composti organici o inorganici, colorati, neri, bianchi o fluorescenti che di solito sono insolubili nel veicolo o substrato in cui sono incorporati ed essenzialmente inerti fisicamente e chimicamente. Alterano l'aspetto mediante assorbimento selettivo e/o diffusione della luce. I pigmenti sono generalmente dispersi in veicoli o substrati per l'applicazione, come ad esempio nelle attivit\u00e0 manufatturiere o negli inchiostri, vernici, materie plastiche o altri materiali polimerici. I pigmenti mantengono una struttura cristallina o particellare durante tutto il processo di colorazione\".\nDeve essere distinto dai coloranti, che sono solubili nel mezzo/veicolo di applicazione o nel materiale che si intende colorare. I coloranti ed i pigmenti si differenziano tra di loro per il metodo di applicazione pi\u00f9 che per la loro natura chimica. Praticamente una sostanza, indipendentemente dalla solubilit\u00e0, viene considerato pigmento anzich\u00e9 colorante se per colorare viene dispersa anzich\u00e9 dissolta. Sono considerati pigmenti e classificati come \"toner\", anche i coloranti solubili resi sostanzialmente insolubili precipitandoli con sali metallici o poliacidi complessi (es. acido fosfomolibdico). \nPossono essere classificati come pigmenti anche le lacche realizzati fissando stabilmente dei coloranti su sostanze insolubili ( es. alumina, resine, copolimeri di stirene acrilato ).\nI pigmenti possono essere classificati a seconda del colore, della composizione chimica o della loro origine (naturale o sintetica).\nClassificazione.\nLa classificazione dei pigmenti si basa sulla loro natura ed origine, per cui i pigmenti possono essere suddivisi principalmente in:\nLa classificazione chimica pi\u00f9 adottata \u00e8 quella della AATCC (\"American Association of Textile Chemists and Colorists\") nel Colour Index, insieme ai coloranti, in base alla struttura chimica.\nCaratteristiche.\nLe caratteristiche principali di un pigmento commerciale, inteso come il composto puro o miscelato in un veicolo che ne agevola l'applicazione, sono:\nI pigmenti sono commercializzati in polvere, pasta o dispersi in un mezzo appropriato, ma si tratta in ogni caso di particelle estremamente fini, dell'ordine dei micrometri o anche meno. \nDisponibilit\u00e0.\nIn natura i pigmenti inorganici si trovano in rocce e minerali e spesso richiedono lunghe lavorazioni per essere purificati; un esempio noto a tutti \u00e8 il blu oltremare che nel passato veniva estratto dal prezioso lapislazzuli.\nIn biologia, il pigmento \u00e8 ogni materiale colorato presente nelle cellule vegetali e animali. Molte strutture biologiche, come pelle, peli, occhi e capelli contengono pigmenti, come la melanina, presenti in cellule specializzate dette cromatofori.\nNei vegetali, i pigmenti sono contenuti nei plastidi, specificatamente nei cloroplasti, e sono rappresentati da clorofille (verde), carotenoidi e flavonoidi (giallo-arancione), tannini, presenti nella corteccia, e pigmenti florali, tra cui gli antociani.\nTipi di pigmento.\nPigmenti ad assorbimento.\nLa maggioranza dei pigmenti agiscono assorbendo alcune lunghezze d'onda della luce incidente e riflettendo le rimanenti lunghezze d'onda in tutte le direzioni. \nUna qualunque sostanza ci appare colorata solo in presenza di luce perch\u00e9 \u00e8 formata da molecole in grado di assorbire selettivamente la luce incidente a ben determinate fasce di lunghezza d'onda, riflettendo il resto. Nel caso del bianco tutte le lunghezze d'onda vengono riflesse, mentre nel nero tutte le lunghezze d'onda vengono assorbite.Un fotone che colpisce una molecola del pigmento, eccita un elettrone facendolo passare da uno stato fondamentale ad uno stato eccitato su un orbitale pi\u00f9 esterno. Solo i fotoni di una ben determinata energia sono in grado di farlo e sono quelli corrispondenti alle lunghezze d'onda assorbite. La luce riflessa sar\u00e0 priva di queste lunghezze d'onda e ci apparir\u00e0 colorata. L'energia assorbita dall'elettrone viene normalmente restituita a lunghezze d'onda che cadono all'esterno della fascia visibile (ad esempio nell'infrarosso) e quindi non sar\u00e0 percepibile dal nostro occhio. \nPigmenti metallici.\nI pigmenti metallici sono costituiti da metalli come alluminio, rame, bronzo, zinco, ottone ecc. Tipicamente hanno un alto indice di rifrazione e trasmittanza nulla. Con l'aspetto di micro-lamine hanno una superficie di riflessione relativamente ampia e piana. Le particelle grazie alla loro forma piatta sono facilmente sovrapponibili e orientabili. Tendono a riflettere la luce in una sola direzione risultando da un certo angolo di visione particolarmente brillanti. L'alluminio permette di realizzare rivestimenti che emulano l'argento, l'ottone per avere un effetto dorato. Utilizzando alluminio anodizzato con coloranti o pigmenti organici si pu\u00f2 ottenere qualsiasi colore. Possono essere utilizzati per creare colori metallici o miscelati a pigmenti ad assorbimento per creare punti di luccichio.\nPigmenti a interferenza o perlescenti.\nI pigmenti perlescenti o a interferenza hanno come quelli metallici un'ampia e piana superficie di riflessione ma un minimo spessore e trasmittanza non nulla. Hanno l'aspetto di microscopiche scaglie cristalline. Per ottenere uno spessore minimo, la tecnica pi\u00f9 comune consiste nel rivestire a film sottile con uno o pi\u00f9 metalli o ossidi metallici delle micro-scaglie di mica o di silice. Lasciandosi attraversare da alcune lunghezze d'onda visibili agiscono come filtri interferenziali. Per la particolare forma e dimensione delle particelle, per la sovrapposizione di pi\u00f9 superfici di riflessione in modo che la luce che attraversa la prima superficie pu\u00f2 essere riflessa dalle successive, per la distanza tra le superfici di riflessione (spessore del substrato), per effetto dell'interferenza, si pu\u00f2 generare qualsiasi colore e questo cambia a seconda dell'angolo di visione, creando l'effetto iridescente del pigmento. Pigmenti ad interferenza monocromatici permettono di vedere da diversi angoli un colore di assorbimento ( es. verde) ed il suo complementare (es. blu), come colore di interferenza.\nPigmenti fotoluminescenti.\nI pigmenti fluorescenti sono polveri di sostanze in grado di assorbire radiazioni elettromagnetiche, sotto forma di luce ultravioletta, ed emettere istantaneamente luce visibile. Quando la luce emessa persiste per tempi pi\u00f9 lunghi si tratta pi\u00f9 propriamente di pigmenti fosforescenti. La sostanza luminescente viene eccitata da un fotone ad alta energia che la colpisce e rilassandosi, cio\u00e8 tornando allo stato fondamentale, emette un fotone a pi\u00f9 bassa energia (lunghezza d'onda maggiore). Molti composti possono essere utilizzati per produrre pigmenti luminescenti. Il pi\u00f9 comune \u00e8 il ZnS con cui a seconda di come \u00e8 dopato si pu\u00f2 emettere luce a diverse lunghezze d'onda (diversi colori). ZnS:Ag \u21d2 luce blu, ZnS:Cu \u21d2 luce verde. ZnS:Mn \u21d2 luce rosso-arancio (590 nm).\nUtilizzo.\nIl principale campo di applicazione dei pigmenti \u00e8 quello delle vernici, ma trovano largo impiego anche nei seguenti campi: \nI pigmenti sono inoltre impiegati nella realizzazione delle opere d'arte e alla loro stabilit\u00e0 si deve la resistenza al tempo.\nSviluppi.\nLa chimica dei coloranti e dei pigmenti immette sul mercato nuovi prodotti in misura inferiore rispetto al campo farmaceutico. \nLa ragione principale risiede nei costi di ricerca, brevetto, e produzione, che non sempre vengono ripagati in tempi accettabili. \nTuttavia, esistono molteplici pubblicazioni accademiche e private che indagano lo sviluppo di nuovi pigmenti in applicazioni innovative, come nell'optoelettronica, o nei settori pi\u00f9 maturi, come la tintura di materiali plastici (aspirinato di rame)."}
{"id": "2387750", "revid": "12109", "url": "https://it.wikipedia.org/wiki?curid=2387750", "title": "Chiusura verticale", "text": "In edilizia le chiusure verticali si distinguono in esterne ed interne.\nChiusura verticale esterna.\nLe chiusure verticali esterne costituiscono l'inviluppo verticale esterno dell'organismo architettonico.\nPossono essere:\nAgli effetti della funzione protettiva le chiusure verticali esterne devono assicurare sia un sufficiente grado di difesa igrotermica e acustica allo spazio interno sia presentare caratteristiche di inalterabilit\u00e0, resistenza agli agenti atmosferici e resistenza gli urti, per quanto riguarda la durevolezza.\nChiusura verticale interna.\nLe chiusure verticali interne consentono la suddivisione verticale dello spazio interno dell'organismo architettonico.\nQuesta \u00e8 ottenuta mediante le partizioni interne portanti o portate (tramezzo) che non devono assolvere i compiti complessi e contrastanti di protezione delle chiusure verticali esterne ma sostanzialmente provvedere solo agli effetti della migliore fruibilit\u00e0, all'isolamento acustico tra vano e vano. "}
{"id": "2387752", "revid": "838137", "url": "https://it.wikipedia.org/wiki?curid=2387752", "title": "Nuoto ai IX Giochi del Mediterraneo", "text": "Le gare di nuoto ai Giochi del Mediterraneo 1983 si sono svolte nel settembre 1983 a Casablanca, in Marocco. Il programma ha visto lo svolgimento di 29 specialit\u00e0 complessive, di cui 15 maschili e 14 femminili."}
{"id": "2387753", "revid": "599013", "url": "https://it.wikipedia.org/wiki?curid=2387753", "title": "Alberto Latini", "text": "Carriera.\nHa disputato 9 incontri nel campionato di Serie A 1959-1960 con la maglia del , esordendo in massima serie il 20 settembre 1959 in Palermo- (2-1).\nHa inoltre totalizzato 68 presenze e 2 reti in Serie B nelle file di Palermo e , conquistando coi rosanero la promozione in Serie A nella stagione 1958-1959."}
{"id": "2387756", "revid": "48318", "url": "https://it.wikipedia.org/wiki?curid=2387756", "title": "Forse/Cercami ancora", "text": "Forse/Cercami ancora, \u00e8 un singolo pubblicato nel 1979 dell'artista aretino Pupo.\nIl singolo, tratto dall'album \"Gelato al cioccolato\", \u00e8 in formato 45 giri."}
{"id": "2387762", "revid": "287204", "url": "https://it.wikipedia.org/wiki?curid=2387762", "title": "Etmopterus spinax", "text": "Il sagr\u00ec (Etmopterus spinax) conosciuto anche come sagr\u00ec nero (Regolamento (CE) N. 218/2009) (Decisione di Esecuzione (UE) 2016/1251) (Regolamento (UE) 2016/2285) o moretto o squalo lanterna ventre di velluto \u00e8 un piccolo squalo abissale della famiglia Etmopteridae.\nDistribuzione e habitat.\nQuesta specie \u00e8 diffusa nel mar Mediterraneo occidentale, dove \u00e8 abbastanza comune, e nell'Oceano Atlantico orientale tra l'Islanda e l'Africa tropicale.\nVive ad alte o altissime profondit\u00e0, fino a 2000 metri ma \u00e8 stato catturato anche a soli 70 metri.\nDescrizione.\nQuesto squaletto si pu\u00f2 facilmente riconoscere per l'aspetto generale, oltre che per il fatto di essere il pi\u00f9 piccolo Squaliforme mediterraneo (raggiunge solo eccezionalmente i 50\u00a0cm). Le pinne dorsali sono entrambe armate di una spina velenosa, lunga e ben visibile, le pinne pettorali sono grandi, quasi quanto le pinne ventrali. La pinna anale \u00e8 completamente assente. La pinna caudale porta un distinto lobo superiore. L'occhio \u00e8 grande, verdastro, anche la bocca \u00e8 grande. Le narici sono molto pi\u00f9 vicine alla punta del muso che alla bocca. Su ventre e fianchi sono presenti numerosi fotofori, piccoli ma che producono una luce assai intensa.\nIl colore \u00e8 nero o scuro ma non uniforme, infatti \u00e8 molto pi\u00f9 scuro sul ventre e sui due lobi della pinna caudale.\nAlimentazione.\nSpecie molto vorace. Si nutre soprattutto di pesci, crostacei e molluschi.\nRiproduzione.\nSi tratta di una specie vivipara, partorisce 15-20 piccoli in estate.\nPesca.\nSi cattura con reti a strascico e palamiti ma non ha nessun valore dato che la carne non \u00e8 commestibile."}
{"id": "2387765", "revid": "767487", "url": "https://it.wikipedia.org/wiki?curid=2387765", "title": "Kobe Doin' Work", "text": "Kobe Doin' Work \u00e8 un documentario del 2009, diretto da Spike Lee.\nTrama.\nIl documentario racconta un giorno nella vita del celebre cestista statunitense Kobe Bryant, precisamente il 13 aprile 2008, giorno che vedeva la sfida tra Los Angeles Lakers e San Antonio Spurs. Lo stesso Bryant offre un commento azione per azione della partita e delle esclusive riprese negli spogliatoi."}
{"id": "2387770", "revid": "281901", "url": "https://it.wikipedia.org/wiki?curid=2387770", "title": "Sagr\u00ec nero", "text": ""}
{"id": "2387771", "revid": "15756", "url": "https://it.wikipedia.org/wiki?curid=2387771", "title": "Ella Chen", "text": "\u00c8 il membro pi\u00f9 anziano del gruppo pop taiwanese S.H.E. Il suo nome, 'Ella', che vuol dire \"coraggio\", le \u00e8 stato dato dalla HIM Management Co. dopo averle somministrato un test sulla personalit\u00e0.\nCarriera.\nElla Chen si \u00e8 diplomata alle scuole superiori, ma non ha frequentato l'universit\u00e0 a causa della sua passione per il canto. L'8 agosto 2000, la HIM International Music ha tenuto una 'Competizione Universale per il Talento e per la Bellezza', in cerca di nuove artiste da mettere sotto contratto con l'etichetta discografica. Durante un viaggio di piacere con sua sorella a Taipei, Ella scopr\u00ec che sua sorella l'aveva iscritta di nascosto alla competizione di canto. Intimidita dal gran numero di concorrenti, e preoccupata di sembrare ridicola a causa della sua personalit\u00e0 da maschiaccio, la Chen ha quasi dato forfait prima ancora del primo round. Sua sorella maggiore, tuttavia, l'ha convinta a rimanere. La voce profonda della Chen ha catturato l'attenzione dei discografici, e l'ha aiutata ad andare avanti fino al round finale. La sua voce da contralto \u00e8 nota per la sua natura forte e bellissima.\u00b7\nAlla fine del concorso, la Chen \u00e8 tornata alle sue occupazioni in un ospedale locale, ma ha ricevuto una telefonata dalla HIM International che le richiedeva un'ulteriore audizione. Dopo che furono fatte delle registrazioni di prova, la Chen ha firmato il contratto come parte del nuovo gruppo femminile S.H.E.\nDurante la sua carriera con le S.H.E, Ella \u00e8 stata il membro pi\u00f9 incline a incidenti e infortuni. Il 29 luglio fu mandata all'ospedale dopo essere saltata dal terzo piano di un edificio ed essersi rotta l'anca. Torn\u00f2 dall'ospedale appena tre settimane pi\u00f9 tardi per la promozione dell'album delle S.H.E. \"Super Star\". Nel 2005, durante le riprese di \"Reaching for the Stars\", Ella si \u00e8 bruciata le orecchie e i capelli con una candela, cosicch\u00e9 i membri della crew l'hanno dovuta portare al National Taiwan University Hospital. Per permettere una pronta guarigione, Ella \u00e8 dovuta stare lontana dalle riprese per circa due giorni.\nImmagine.\nNel 2007, la Chen \u00e8 stata votata dai fan su internet come artista pi\u00f9 modesta (senza pretese). Dei tre membri delle S.H.E, Ella \u00e8 la pi\u00f9 schietta. Sin dalla pubblicazione del primo album delle S.H.E nel 2001, Ella \u00e8 sempre stata quella che ha risposto pi\u00f9 prontamente alle domande dei giornalisti. Essendo il maschiaccio delle S.H.E, Ella \u00e8 spesso oggetto di scherzi e dispetti mirati alla sua femminilit\u00e0 e al suo orientamento sessuale, ma solitamente incassa i colpi con un sorriso. La gente online l'ha perfino etichettata come una delle quattro pi\u00f9 famose ragazze maschiaccio cinesi del secolo passato. La sua inusuale voce profonda le ha fatto guadagnare il ruolo di voce principale come doppiatrice di Arthur nella versione cinese di \"Arthur e i Minimei\".\nVita privata.\nChen \u00e8 la terza di quattro figli, ha due sorelle maggiori ed un fratello minore. Aveva un cane di nome Qiang Qiang, tuttavia il cane \u00e8 morto e come risultato Ella ha scritto il testo e composto la musica di una canzone dedicata esclusivamente al suo animale domestico deceduto. Ha pubblicato l'EP contenente la canzone e per ridurre i costi ha sbrigato molte delle attivit\u00e0 ad esso relativo da sola (come disegnare la copertina dell'EP) cosicch\u00e9 i profitti, tutti destinati ad un'associazione per dare una casa agli animali randagi, sarebbero stati pi\u00f9 alti."}
{"id": "2387772", "revid": "287204", "url": "https://it.wikipedia.org/wiki?curid=2387772", "title": "Chiusura verticale esterna", "text": ""}
{"id": "2387778", "revid": "599013", "url": "https://it.wikipedia.org/wiki?curid=2387778", "title": "Gianni Sandri", "text": "Finita la carriera sportiva si \u00e8 trasferito a Castellammare del Golfo per vivere.\nCarriera.\nHa esordito in Serie A con la maglia dell' il 2 maggio 1954 in -Udinese (3-1).\nHa giocato in massima serie anche con la maglia del ."}
{"id": "2387780", "revid": "1573940", "url": "https://it.wikipedia.org/wiki?curid=2387780", "title": "Trigonopoma pauciperforatum", "text": "Trigonopoma pauciperforatum () \u00e8 un pesce osseo d'acqua dolce appartenente alla famiglia Cyprinidae. Spesso nota con il sinonimo \"Rasbora pauciperforata\"\nDistribuzione e habitat.\nDiffusa in Asia sudorientale dalla Thailandia e la Cambogia alla penisola Malese e alle isole dell'Indonesia. Vive in ruscelli a corrente lenta, stagni poco profondi e paludi della foresta pluviale, su substrati torbosi e ricchi di vegetazione. Vive in acqua a pH acido, tenera e di colore scuro per la presenza di tannino ma limpida. Risulta introdotta nelle Filippine ma \u00e8 ignoto se sia o meno naturalizzata.\nDescrizione.\nIl corpo di questa specie \u00e8 snello e allungato, con pinne lunghe. La pinna dorsale, soprattutto, ha un'altezza maggiore di quella del corpo. La linea laterale \u00e8 incompleta. Misura fino a 7\u00a0cm.\nBiologia.\nFrequenta gli strati superficiali dell'acqua.\nAlimentazione.\nSi nutre di zooplancton e, in minor misura, di insetti.\nAcquariofilia.\nComune ospite degli acquari.\nConservazione.\nSpecie comune non ritenuta minacciata dalla IUCN. I fenomeni di degradazione dell'ambiente comuni nel sud est asiatico non sembrano influire sulle popolazioni di questa specie."}
{"id": "2387781", "revid": "287204", "url": "https://it.wikipedia.org/wiki?curid=2387781", "title": "Amanda Moore", "text": "Carriera.\nNata in una famiglia militare, Amanda Moore diventa celebre nel mondo della moda, posando come cow-girl in un servizio fotografico di Patrick Demarchelier per \"Amica\". Dal 2000 al 2005 la Moore \u00e8 una presenza fissa sulle riviste di moda e sulle passerelle internazionali. Compare su \"Marie Claire\", \"Vogue\", \"Num\u00e9ro\", \"Glamour\" e \"Mixte\" e sfila, fra gli altri, per Alberta Ferretti, Bottega Veneta, Costume National, Emilio Pucci, Jil Sander, John Richmond, Missoni, Nina Ricci, Vera Wang, Cacharel, Fendi, Kenzo, Michael Kors, Narciso Rodriguez, Calvin Klein, C\u00e9line, Chlo\u00e9, Genny, Balenciaga, Hugo Boss, Dolce &amp; Gabbana, Donna Karan, Gucci, Miu Miu, Prada, Sonia Rykiel, Stella McCartney, Yohji Yamamoto e Yves Saint Laurent. Amanda Moore \u00e8 inoltre stata la protagonista delle campagne pubblicitarie di Carolina Herrera, Gap, Armani, iBlues, John Varvatos, Lanvin, Oscar de la Renta, Tommy Hilfiger, Ungaro Fever, Valentino ed Yves Saint Laurent Beauty.\nDichiaratamente lesbica, la modella \u00e8 stata citata nel 2004 come icona gay dal New York Times. La Moore ha pi\u00f9 volte dichiarato di non aver mai desiderato di diventare una modella, dato che il suo sogno era di essere una giocatrice di basket, e che al di fuori delle passerelle non ami lo stile di vita delle sue colleghe. I lavori di Amanda Moore si sono rapidamente diradati dopo il 2005, facendo speculare su un suo eventuale abbandono delle scene, in seguito smentito da una sua apparizione sulla copertina di \"Vogue Italia\", e su un servizio di 32 pagine, in cui fotografata da Steven Meisel, sfoggiava un nuovo look androgino.\nNel 2004 Amanda Moore \u00e8 stata inoltre stata una delle modelle protagoniste del calendario Pirelli, ambientato a Londra e fotografata da Nick Knight."}
{"id": "2387782", "revid": "767487", "url": "https://it.wikipedia.org/wiki?curid=2387782", "title": "Protoplasma", "text": "In citologia con il termine protoplasma si indica il complesso di sostanze contenute nella cellula che sono circondate dalla membrana cellulare.\nL'etimo \u00e8 stato coniato da Purkyne nel 1839 e in seguito, nel 1844, usato da Mohl per indicare una sostanza vivente attiva all'interno delle cellule. Il protoplasma era stato gi\u00e0 descritto nel 1774 dall'abate Bonaventura Corti.\nIl protoplasma \u00e8 composto di una mistura di piccole molecole come ioni, amminoacidi, monosaccaridi e acqua, e da macromolecole come acidi nucleici, proteine, lipidi e polisaccaridi.\nNegli eucarioti la parte del protoplasma esterna al nucleo cellulare \u00e8 detta citoplasma, mentre quella interna si chiama nucleoplasma.\nLo stato del protoplasma dal punto di vista fisico \u00e8 tuttora oggetto di numerose ricerche, in quanto pu\u00f2 passare reversibilmente dallo stato di sol allo stato di gel."}
{"id": "2387783", "revid": "339392", "url": "https://it.wikipedia.org/wiki?curid=2387783", "title": "Rasbora linea rossa", "text": ""}
{"id": "2387792", "revid": "44876", "url": "https://it.wikipedia.org/wiki?curid=2387792", "title": "Eliseo Lodi", "text": "Carriera.\nHa esordito in Serie A con la maglia del l'11 settembre 1949 in -Palermo (1-0).\nIl 10 luglio 1960 ha disputato il ritorno della sfida contro il Di\u00f3sgy\u0151ri valevole per la Coppa Mitropa 1960."}
{"id": "2387794", "revid": "1543377", "url": "https://it.wikipedia.org/wiki?curid=2387794", "title": "Sora no Sphere", "text": "Sora no Sphere (\u30bd\u30e9\u30ce\u30b9\u30d5\u30a3\u30a2 - Sfera del Cielo) \u00e8 il nono album di Akino Arai pubblicato il 29 aprile 2009, successivo a Sora no Uta, ultima raccolta di brani dell'artista.\nIl disco.\n\"Sora no Sphere\" \u00e8 un album j-pop di tredici tracce in cui \u00e8 possibile riscontrare il marchio della cantautrice in ogni singola canzone. Il lavoro mantiene infatti intatto lo stile di Akino Arai passando da veloci canzoni pop-rock a ballate sussurrate con una forte componente pianistica, con alcune eco sperimentali.\nL'album si apre con la veloce \"Haleakala\" dalle connotazioni tendenti al rock in cui si pu\u00f2 notare una evoluzione della cantautrice nella gestione dei cori e delle voci secondarie. La traccia seguente \"Monday, Tuesday\" (dall'inglese \"\"Luned\u00ec, Marted\u00ec\") cambia tono e con un arrangiamento di archi introduce l'ascoltatore al lato pi\u00f9 cupo dell'opera a cui si far\u00e0 ritorno da \"Inshou\" in poi.\nMentre \"Terminal\", \"Orient Line\" e \"Wings of Blue\" possiedono caratteristiche vivaci ed esprimono una prorompente gioia musicale (specialmente l'ultima delle tre, con un beat che ricorda in qualche modo \"Reve\", canzone presente in Furu Platinum), \"Inshou\", \"Mizu\", \"NORUBURINKA\" e \"The Tree of Life\" rappresentano la loro controparte ideale, pregne di atmosfere drammatiche e struggenti.\nL'album si chiude con \"Taiyou no tou\" in cui la flebile voce di Akino Arai (e vari cori della stessa) si amalgama con una linea di chitarra dal tono indefinibile, in bilico tra il malinconico e il distaccato. Vanno menzionate infine le tracce \"Lhasa\", il cui accompagnamento tipicamente orientale dona al brano una dimensione particolare, difficile da riscontrare in tutta la produzione della cantautrice, e \"Mizu\" (dal giapponese \"acqua\"\") brano altamente drammatico in cui il pianoforte e gli archi sottolineano dolcemente le parole francesi che ne compongono il testo.,"}
{"id": "2387796", "revid": "1798099", "url": "https://it.wikipedia.org/wiki?curid=2387796", "title": "Marcello Giovannetti", "text": ""}
{"id": "2387799", "revid": "125592626", "url": "https://it.wikipedia.org/wiki?curid=2387799", "title": "Il viaggio di Parvana", "text": "Il viaggio di Parvana (\"Parvana's Journey\") \u00e8 un libro della scrittrice canadese Deborah Ellis.\nTrama.\nLa protagonista di questo libro \u00e8 Parvana, una ragazza afghana a cui muore il padre durante il loro viaggio nei campi profughi in cerca del resto della propria famiglia. Durante il viaggio, la ragazza incontra tre nuovi compagni: Hassan.autonomamente, viene ritrovato da solo in un villaggio bombardato; Asif, un ragazzo scontroso e antipatico, viene trovato da Parvana in una piccola grotta, egli per\u00f2 sembra essere molto gentile e disposto con il piccolo, che accudisce e aiuta. Asif si unisce alla piccola combriccola e insieme partono alla ricerca dei genitori di Parvana ed un eventuale posto con cibo e acqua in abbondanza; dopo pochi giorni dalla partenza, i tre incontrano una nuova bambina, Leila. Essa abita in una piccola casa sporca, con la compagnia di una nonna molto anziana, che sembra essere sempre addormentata, vista la sua posizione perennemente rannicchiata. I bambini allora si insediano in questo posto che, dopo alcune fatiche, sembra rispecchiare lo splendido posto che Parvana chiama \"La Verde Vallata\". Infatti hanno acqua e cibo in abbondanza, che si rinnova in continuazione grazie ad un campo minato, il quale uccide chiunque passi sulla sua superficie, dando cos\u00ec doni ai bambini quali animali, camion carichi di provviste, ecc.\nPresto per\u00f2 sentono gli aerei bombardare le colline vicine fino a quando una delle bombe cade proprio sul loro accampamento. Muore soltanto la nonna che non potendo camminare rimane da sola nella casetta. I bambini (Parvana, Hassan, Asif e Leila) si rimettono in cammino non potendo pi\u00f9 rimanere in quel posto. Dopo giorni di interminabili cammini e con gli stomaci vuoti, trovano un campo profughi dopo aver assistito ad un bombardamento proprio davanti a loro. Cos\u00ec vengono assistiti per il minimo indispensabile per la sopravvivenza (dato che il numero dei bisognosi saliva man mano che i bombardamenti facevano feriti e morti) ma pi\u00f9 di tutti Hassan, che viene adagiato in una culla dalla dottoressa. Per la disidratazione il piccolo rimane al campo, dove rimane al sicuro e al caldo. I bambini, intanto, si costruiscono un piccolo riparo al di fuori della struttura. Le persone senza riparo continuano ad aumentare, rendendo cos\u00ec la vita al campo pi\u00f9 dura del previsto: l'acqua potabile inizia a scarseggiare, ci sono interminabili code senza esiti per le provviste e la tosse di Asif e Leila inizia a peggiorare, fino a quando, un giorno, degli aerei iniziano a sorvolare il campo creando paura e angoscia tra tutti. Subito per\u00f2 iniziano a cadere piccoli pacchetti gialli per tutto il perimetro, fin sopra al campo minato poco distante. A prima vista, nessuno prova a toccarli, ma dopo aver capito grazie a un bambino coraggioso che si trattava solamente di cibo, si crea un violento ammasso di persone che scalcia e grida pur di riuscire a prendere un pacchetto. Presto i pacchetti di cibo finiscono e gli unici rimanenti si trovano sul campo minato. Nessuno prova a scavalcare i fili di ferro che lo delimitano, tranne Leila, che entra nel campo minato. Leila aveva gi\u00e0 avuto esperienze con campi minati, e dice di essere protetta dalla terra grazie a un piccolo rito che ogni giorno compiva. Questa volta per\u00f2, la bambina viene colpita da una mina, attirando cos\u00ec una donna curiosa e preoccupata. Parvana, inginocchiata sulla bambina e sotto shock, riconosce il viso (attraverso il Burqa) della madre, abbracciandola. Il libro finisce cos\u00ec, con la madre, Parvana, Asif, la sorella Nooria e Hassan che si uniscono in una nuova famiglia."}
{"id": "2387809", "revid": "767487", "url": "https://it.wikipedia.org/wiki?curid=2387809", "title": "Donell Taylor", "text": "Carriera.\nDal 2011 milita nella Trenkwalder Reggio Emilia, con cui ha conquistato la promozione in Serie A a suon di canestri pesanti. L'anno successivo la Reggiana raggiunse i playoff scudetto (nonostante fosse una neopromossa) anche grazie alla favolosa stagione di Donell che vinse la classifica marcatori della Serie A 2012-2013.\nIl 22 luglio 2013 viene ingaggiato dalla Reyer Venezia Mestre.\nIl 9 settembre 2016 viene ingaggiato dalla polisportiva Agropoli, compagine militante nel girone ovest della serie A2 Citro\u00ebn."}
{"id": "2387810", "revid": "307923", "url": "https://it.wikipedia.org/wiki?curid=2387810", "title": "Episodi di Saving Grace (terza stagione)", "text": "La terza ed ultima stagione della serie televisiva Saving Grace \u00e8 stata trasmessa in prima visione assoluta negli Stati Uniti d'America dal canale via cavo TNT dal 16 giugno 2009 al 21 giugno 2010.\nIn Italia, la stagione \u00e8 stata trasmessa in prima visione dal canale pay Mya, della piattaforma Mediaset Premium, dal 22 gennaio 2010 all'8 aprile 2011, mentre in chiaro \u00e8 stata trasmessa da Italia 1 dal 12 giugno al 10 luglio 2012"}
{"id": "2387812", "revid": "1442080", "url": "https://it.wikipedia.org/wiki?curid=2387812", "title": "Opera collettiva", "text": "Le opere collettive sono opere formate mediante l'unione di lavori o frammenti di lavori di autori diversi e riuniti da un coordinatore con un determinato scopo. \nL'opera collettiva \u00e8 una tipologia specifica di opera complessa. Si caratterizza per essere realizzata da pi\u00f9 autori, i quali possono utilizzarla separatamente bench\u00e9 risulti una creazione unica.\nLe opere collettive sono per lo pi\u00f9 a carattere scientifico, didattico o divulgativo. Classici esempi sono le enciclopedie, le riviste, i giornali e le antologie.\nDefinizione nel diritto italiano.\nIl diritto d'autore \u00e8 regolamentato dalla Legge 22 aprile 1941, n. 633 . Di seguito si riportano i riferimenti agli articoli di legge di maggior rilevanza. \nCome recita l'Art. 3 della Legge sul diritto d'autore, per le opere collettive valgono le stesse norme che proteggono le opere originali:\nLa caratteristica che contraddistingue un'opera collettiva \u00e8 non tanto la raccolta o la riunione di opere autonome, quanto l'organizzazione di un complesso progetto, la scelta dei collaboratori e l'organizzazione e la direzione dell'attivit\u00e0 creativa volta ad attuare il progetto stesso.\nAutore.\nA tale proposito l'Art. 7 della legge sul diritto d'autore considera autore dell'opera colui che organizza e dirige la creazione della stessa:\nQuello che caratterizza l'opera collettiva non \u00e8 tanto l'elemento strutturale, quanto la coesistenza di due livelli creativi: quello dei singoli contributi che compongono l'opera e quello dell'ideazione dell'opera totale e della scelta e coordinamento dei contributi o dell'organizzazione e direzione dell'attivit\u00e0 creativa svolta dai collaboratori.\nCollaboratori.\nAnche le singole parti dell'opera collettiva sono considerate come opere creative, per cui il diritto di singola utilizzazione spetta ad ogni singolo creatore dell'opera. Ci\u00f2 \u00e8 dichiarato al comma 2 dell'Art. 38 della legge sul diritto d'autore affermando:\nInoltre l'Art. 38 dispone anche che nell'opera collettiva, salvo patto contrario, \ndove per editore si intende la persona fisica o giuridica che assume il rischio economico e sostiene i costi imposti dalla creazione e dalla pubblicazione dell'opera.\nNell'ambito di tali opere bisogna dunque distinguere tre soggetti titolari di diritti distinti: l'autore, ovvero colui che organizza e dirige la creazione dell'opera, l'editore che \u00e8 invece titolare dei soli diritti di utilizzazione economica e i singoli autori delle parti dell'opera a cui spettano i diritti sulle medesime parti.\nRiutilizzo.\nL'Art. 42 consente l'utilizzo del singolo frammento da parte dell'autore purch\u00e9 venga indicata l'opera collettiva da cui \u00e8 tratto, nonch\u00e9 la data di pubblicazione:\nDurata del diritto.\nA differenza delle opere indicate dall'articolo 10 della legge del diritto d'autore, per le opere collettive l'Art. 26 stabilisce due ipotesi per quanto riguarda la durata del diritto.\nL'Art. 26 comma I recita che:\nL'Art. 26 comma II stabilisce invece che:\nDiritto francese.\nNel diritto francese l'opera collettiva \u00e8 definita dall'articolo 113-2 alinea 3 del \"[Code de la propri\u00e9t\u00e9 intellectuelle\" come l'opera \"creata sotto l'iniziativa di una persona fisica o morale che la edita, la pubblica sotto la sua direzione e il suo nome, e nella quale la contribuzione personale dei diversi autori partecipanti alla sua elaborazione si fonde nell'insieme in vista della quale \u00e8 concepita senza che sia possibile attribuire a ciascuno un diritto distinto sull'insieme realizzato\".\nIn pratica l'opera collettiva si definisce grazie a due criteri."}
{"id": "2387813", "revid": "36426", "url": "https://it.wikipedia.org/wiki?curid=2387813", "title": "Lettere apostoliche", "text": ""}
{"id": "2387814", "revid": "240277", "url": "https://it.wikipedia.org/wiki?curid=2387814", "title": "Trofeo Ta\u00e7i Oil", "text": "Il Trofeo Ta\u00e7i Oil \u00e8 una manifestazione calcistica amichevole nata nel 2008 e organizzata dall'azienda petrolifera albanese Ta\u00e7i Oil International con il patrocinio dell'UNICEF.\nSi svolge a Tirana e vi partecipa una squadra albanese e un club europeo.\nEdizioni.\n2009.\nSono stati devoluti 50.000 euro all'UNICEF per il progetto \"Albania Reads\" ed altri 50.000 euro alla Fondazione Bambini Albanesi \"Domenick Scaglione\".\n2010.\nPartita sospesa per 90 minuti a causa di un black out."}
{"id": "2387815", "revid": "277167", "url": "https://it.wikipedia.org/wiki?curid=2387815", "title": "Grouting", "text": ""}
{"id": "2387816", "revid": "1573940", "url": "https://it.wikipedia.org/wiki?curid=2387816", "title": "Palazzo Antonio Sauli", "text": "Il palazzo Antonio Sauli \u00e8 un edificio sito in piazza Sauli al civico 3 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nAntonio Sauli, ricco mercante e banchiere, nonch\u00e9 figlio del fondatore della basilica di Carignano, scelse due antiche \"domus\" dei Leccavela su cui impostare il proprio palazzo che, costruito intorno al 1492, conserva ancora la torre di questa famiglia. Compreso per la prima volta nei rolli del 1588 a nome di Lorenzo Sauli (doge della Repubblica di Genova nel 1599-1601) e in seguito inserito anche nel rollo successivo, dopo il rinnovo esteriore del 1619 operato dai fratelli Ottavio e Gio. Antonio, il palazzo fu ricompreso anche nel rollo del 1614.\nAlla fine del XVII secolo, per assenza di eredi maschi, l'edificio pass\u00f2 dapprima ai Grimaldi e poi, nel Settecento, fu acquistato dalla famiglia Rapallino che lo possiede tuttora.\nL'originario impianto tardomedievale si \u00e8 conservato, malgrado le tramezzature e le soppalcature che lo adattarono ad appartamenti. Attraverso il portale marmoreo si accede all'atrio con volta a ombrello e, tramite lo scalone, ai due piani nobili con altri portali e soffitti originari."}
{"id": "2387820", "revid": "1318658", "url": "https://it.wikipedia.org/wiki?curid=2387820", "title": "Industria culturale", "text": "Il termine industria culturale \u00e8 un paradigma socio-culturale introdotto e usato per la prima volta da Max Horkheimer e Theodor W. Adorno, due filosofi appartenenti alla Scuola di Francoforte. Il concetto apparve in \"Dialettica dell'Illuminismo\" (1947) per indicare il processo di riduzione della cultura a merce di consumo.\nL'ideologia.\nCon la nozione di \"industria culturale\" i due filosofi francofortesi volevano mettere a fuoco l'ambigua complessit\u00e0 dell'ideologia capitalista che sembrava sopprimere la dialettica tra cultura e societ\u00e0. Cos\u00ec l'\"industria culturale\" arriva a designare, innanzitutto, una fabbrica del consenso che ha liquidato la funzione critica della cultura, soffocandone la capacit\u00e0 di elevare la protesta contro le condizioni dell'esistente. Essa fonda la sua funzione sociale sull'obbedienza, lasciando che le catene del consenso s'intreccino con i desideri e le aspettative dei consumatori.\nQuesto sistema, legato a processi di standardizzazione e razionalizzazione distributiva per rispondere alle esigenze di un mercato di massa, \u00e8 definito industriale perch\u00e9 assimilato alle forme organizzative dell'industria piuttosto che ad una produzione logico-razionale. Infatti, sostengono i due filosofi, gli unici residui individualistici che permangono all'interno di una cultura cos\u00ec prodotta vengono utilizzati strumentalmente per rafforzare l'illusione che di opere d'arte si tratti e non di merci. L'industria culturale non \u00e8, per Horkheimer e Adorno un prodotto della tecnologia o dei mezzi di comunicazione di massa, bens\u00ec degli interessi economici del capitalismo. Infatti, per loro il potere della tecnica era il potere degli economicamente pi\u00f9 forti e quindi la tecnologia era vista come legittimazione del potere costituito.\n\"Film radio e settimanali costituiscono un sistema. Ogni settore \u00e8 armonizzato in s\u00e9 e tutti fra loro [...] Film e radio non hanno pi\u00f9 bisogno di spacciarsi per arte. La verit\u00e0 che non sono altro che affari serve loro da ideologia, che dovrebbe legittimare gli scarti che producono volutamente.\" (Horkheimer e Adorno, 1947; trad. it. 1966, pp.\u00a0130\u2013131).\nFunzionamento e obiettivi.\nLa funzione ideologica dell'industria, da quanto emerge nella \"Dialettica\", si esprime nei processi di feticizzazione della cultura. Il carattere di feticcio dei prodotti culturali indica, richiamando la nozione marxista di feticismo delle merci, l'astratto \u201cessere-per-altro\u201d dei prodotti di consumo ovvero il valore di scambio che domina la cultura capitalistica alienata, per cui un'opera ha un valore determinato dal mercato e non perch\u00e9 \u00e8 di per s\u00e9 qualcosa. In quanto bene utile ad ottenere una distrazione momentanea, la cultura ridotta a feticcio assolve una funzione sociale degradata. L'arte soggiace alla logica del profitto, il valore di scambio si sostituisce al valore estetico. L'industria culturale, cos\u00ec facendo, produce un sistema che esclude \u201cil nuovo\u201d considerandolo \u201crischio inutile\u201d ed elegge lo stereotipo a norma. Tuttavia riesce a occultare questa uguaglianza e a costruire parvenze di originalit\u00e0 e distinzione con l'obiettivo di giustificare la necessit\u00e0 di sempre nuovi consumi e creare l'illusione di una concorrenza e una possibilit\u00e0 di scelta. Cos\u00ec, per esempio, attraverso i meccanismi di riproduzione in serie, l'industria culturale produce differenze di valore dei prodotti che non corrispondono a differenze oggettive, bens\u00ec a una galleria di clich\u00e9 che vengono diversamente organizzati a seconda dello scopo. L'imperativo \u00e8 \u201cnon lasciare nulla come \u00e8, perch\u00e9 tutto resti tale e quale\u201d, manomettere tutto per adeguarlo agli schemi di un'\"originalit\u00e0 sapientemente organizzata\". In tal modo le merci saranno immediatamente riconoscibili come appartenenti al sistema.\nL'industria culturale, in conclusione, sforner\u00e0 prodotti che avranno solo una parvenza d'armonia, un'armonia che altro non \u00e8 che condiscendenza nei confronti di una totalit\u00e0 data. Ad esempio in un film il rapporto tra parti e il tutto verr\u00e0 risolto a favore dell'effetto calcolato con precisione e l'unit\u00e0 dell'opera si frantumer\u00e0 in momenti \"gustosi\", nel piacere dell'attimo e della facciata.\n\"Divertirsi significa essere d'accordo. Divertirsi significa ogni volta: non doverci pensare, dimenticare il dolore anche l\u00e0 dove viene mostrato\" (\"ivi\", p.\u00a0156).\nL'industria culturale, secondo Horkheimer e Adorno, interviene in modo pervasivo sulle modalit\u00e0 di fruizione dei beni, sapientemente contraddistinta dall'\"amusement\" e dall'\"easy listening\". Allo scopo di ottenere la manipolazione degli individui, l'industria culturale vuole che l'occasione di fruizione debba poter essere ottenuta senza alcuno sforzo da parte del consumatore. Per ottenere ci\u00f2 ricorre allo strumento dello stereotipo, vale a dire alla stabilizzazione di alcuni elementi utili per la loro riconoscibilit\u00e0 in futuro. Inoltre, secondo gli studiosi della Scuola di Francoforte, i rapporti esistenti tra i diversi messaggi trasmessi dai prodotti dell'industria culturale, non sono casuali e \"manifestano la tendenza a canalizzare la reazione del pubblico [...]. La maggioranza degli spettacoli televisivi oggi punta alla produzione, o almeno alla riproduzione, di molta mediocrit\u00e0, di inerzia intellettuale, e di credulit\u00e0, che sembrano andar bene con i credi dei totalitari, anche se l'esplicito messaggio superficiale degli spettatori pu\u00f2 essere anti-totalitario\" (\"ivi\", p.\u00a0385).\nDibattito.\nIl pessimismo dei due filosofi francofortesi ha dato presto avvio ad un lungo dibattito sulla cultura di massa. Il loro approccio \u00e8 stato sottoposto a revisione a partire dall'analisi di Walter Benjamin che, pur condividendo la posizione adorniana sulla \u201crazionalit\u00e0 illuministica\u201d ha individuato proprio nel processo tecnologico e nei nuovi mezzi di comunicazione di massa, come la fotografia e il cinema, la leva per l'emancipazione sociale delle masse e per una possibile democratizzazione culturale.\nEdgar Morin.\nUn altro studioso, il francese Edgar Morin con il suo \"L'esprit du temps\", \u00e8 arrivato a sostenere che l'industria culturale non fosse solo uno strumento ideologico utilizzato per manipolare le coscienze, ma anche un'enorme officina di elaborazioni dei desideri e delle attese collettive. Lo studioso, conducendo analisi sull'industria cinematografica, ha parlato di \u201cindustria dell'immaginario\u201d, un'industria che mette in scena sogni collettivi in un impasto di realt\u00e0 e desiderio, produzione mirata al consumo e aspettative inconsce, risultato della collaborazione tra chi produce e chi fruisce. Cosicch\u00e9, per Morin, l'immaginario sociale scaturisce dalla dialettica tra l'industria culturale e la massa dei destinatari, cui viene conferito un ruolo attivo. La dialettica tra il mondo della produzione e i bisogni culturali si risolve in un reciproco adattamento: l'industria culturale, dal canto suo, utilizza come strutture costanti, su cui organizza la produzione, le forme archetipiche dell'immaginario con cui lo spirito umano ordina da sempre i propri sogni; e la massa d'altro canto vede riconosciuti i propri sogni proprio grazie alla manipolazione. Inoltre l'utilizzo delle strutture costanti (situazioni-tipo, personaggi-tipo, generi...) consente di piegare la necessit\u00e0 d'innovazione della creazione con le esigenze di standardizzazione della produzione industriale. Tuttavia la continua ripresa dei clich\u00e9 consente s\u00ec di utilizzare formule sperimentate, ma anche di sperimentare nuovi significati, spesso non previsti dal sistema produttivo. A detta di Morin \u00e8 proprio questa contraddizione dinamica tra invenzione e standardizzazione a consentire, da un lato, l'immenso catalogo di stereotipi su cui si regge la produzione di massa, dall'altro il permanere di una certa creativit\u00e0 e originalit\u00e0, presupposto basilare di qualsiasi consumo culturale.\nAltri studiosi si sono cimentati nella trattazione del concetto di industria culturale.\nNoam Chomsky.\nIl linguista americano Noam Chomsky, uno dei critici pi\u00f9 radicali del \"potere dei media\" nell'epoca dei regimi totalitari, sostiene che la diffusione di prodotti culturali standardizzati costituisca la minaccia ai valori pi\u00f9 elevati della cultura come strumento di costante critica nei confronti della vita e di ogni suo problema. Secondo lo studioso, l'obiettivo delle culture totalitarie era quello di dominare gli individui in modo da distrarli, propinando loro semplificazioni e illusioni emotivamente potenti, lasciandoli fare cose prive d'importanza: urlare per una squadra di calcio o divertirsi con una soap opera. L'importante \u00e8 che l'individuo rimanga incollato al cosiddetto \"tubo catodico\".\nNicholas Garnham.\nIn tempi pi\u00f9 recenti, il ricercatore inglese Nicholas Garnham, sulla scia di studi volti ad analizzare le logiche che governano la produzione di opere culturali, parla per la prima volta di \"Industrie culturali\". L'utilizzo plurale dell'espressione esprime uno scostamento dello studioso dall'accezione originaria che legava l'industria culturale alla cultura di massa. L'obiettivo di Garnham infatti era quello di individuare le caratteristiche proprie degli apparati di governo e di direzione della televisione e dell'editoria.\nNel suo \"Capitalism and Communication\" (1990) arriva a sostenere che le \"industrie culturali\" sono quelle istituzioni che nella nostra societ\u00e0 impiegano i modi di produzione e di organizzazione caratteristici delle compagnie industriali per produrre e diffondere beni e servizi culturali.\nCos\u00ec, secondo Garnham, l'editoria, le imprese discografiche, le organizzazioni sportive e commerciali, utilizzano mezzi tecnologici di produzione e distribuzione ad alta intensit\u00e0 di capitale, con un alto grado di divisione del lavoro e forme gerarchiche di organizzazione manageriale che hanno come fine l'efficienza se non addirittura la massimizzazione dei profitti.\nNel tempo ci sono state molte altre ricostruzioni del concetto d'industria culturale, alcune ideologiche, altre storiche, che hanno messo a punto tutta una serie di temi connessi.\nUnesco.\nProbabilmente la definizione pi\u00f9 chiara del concetto di \"industria culturale\" \u00e8 quella avanzata dall'UNESCO nel 1982 che faceva rientrare all'interno di quest'espressione la produzione e riproduzione di beni e servizi culturali, immagazzinati e distribuiti con criteri industriali e commerciali su larga scala, in conformit\u00e0 a strategie basate su considerazioni economiche piuttosto che su strategie concernenti lo sviluppo culturale delle societ\u00e0 (UNESCO 1982, p.\u00a021)."}
{"id": "2387823", "revid": "661526", "url": "https://it.wikipedia.org/wiki?curid=2387823", "title": "Victory Records", "text": "La Victory Records \u00e8 un'etichetta discografica fondata da Tony Brummel e con sede a Chicago, Illinois.\nIl fondatore \u00e8 divenuto celebre per la sua critica al negozio di download digitale della Apple, iTunes, il quale, secondo il produttore, \u00abruba l'anima alla musica\u00bb. Attualmente, comunque, la musica pubblicata dalla Victory \u00e8 acquistabile anche su iTunes, mostrando come Brummel sia tornato sui suoi passi.; alcuni album della Victory sono stati pubblicati anche dalla iTunes australiana.\nStoria.\nOriginalmente incentrata sui gruppi hardcore punk, la Victory si \u00e8 poi specializzata anche nel metalcore, nell'indie rock, nel post-hardcore, nello ska punk e nel pop rock. L'etichetta ha pubblicato diversi album che hanno venduto oltre 250.000 copie, tra le quali il disco di platino \"The Silence in Black and White\", il triplo disco d'oro \"If Only You Were Lonely\", entrambi degli Hawthorne Heights, e gli album dei Taking Back Sunday \"Tell All Your Friends\" e \"Where You Want to Be\".\nAll'inizio del 2002, il 25% dell'etichetta \u00e8 stato acquisito dalla Universal Music Group. L'operazione, comunque, \u00e8 stata ritirata l'anno successivo dalla Victory. La Victory \u00e8 attualmente distribuita dalla RED Distribution, di propriet\u00e0 della Sony Music."}
{"id": "2387825", "revid": "287204", "url": "https://it.wikipedia.org/wiki?curid=2387825", "title": "Saundatti-Yellamma", "text": "Saundatti-Yellamma (o semplicemente Saundatti) \u00e8 una citt\u00e0 dell'India di 38.212 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 46' 60 N e 75\u00b0 7' 0 E e ha un'altitudine di 610 .\nSociet\u00e0.\nEvoluzione demografica.\nAl censimento del 2001 la popolazione di Saundatti-Yellamma assommava a 38.212 persone, delle quali 19.426 maschi e 18.786 femmine. I bambini di et\u00e0 inferiore o uguale ai sei anni assommavano a 5.162, dei quali 2.577 maschi e 2.585 femmine. Infine, coloro che erano in grado di saper almeno leggere e scrivere erano 23.169, dei quali 13.600 maschi e 9.569 femmine."}
{"id": "2387830", "revid": "287204", "url": "https://it.wikipedia.org/wiki?curid=2387830", "title": "Zhou Jianchao", "text": "Nel 2006 divenne, all'et\u00e0 di 17 anni, il 20\u00ba grande maestro cinese.\nNella lista FIDE di maggio 2010 \u00e8 86\u00ba al mondo, con 2652 punti Elo.\nTra i principali risultati:"}
{"id": "2387833", "revid": "1442080", "url": "https://it.wikipedia.org/wiki?curid=2387833", "title": "HMS Hermione (74)", "text": "La HMS \"Hermione\" \u00e8 stata un incrociatore leggero Classe Dido della Royal Navy. Venne impostato nei cantieri Alexander Stephen &amp; Sons di Glasgow il 6 ottobre 1937, varato il 18 maggio 1939 ed entr\u00f2 in servizio il 25 marzo 1941, in piena Seconda guerra mondiale.\nServizio.\nDopo che gli ultimi lavori furono completati, nel maggio 1941, la \"Hermione\" entr\u00f2 nel Secondo Squadrone Incrociatori della \"Home Fleet\", partecipando subito alla caccia alla Bismarck con il 2\u00ba Squadrone incrociatori al comando del Contrammiraglio Curteis. In giugno venne trasferita presso la \"Mediterranean Fleet\", Primo Squadrone Incrociatori e la Forza H e partecip\u00f2 alla scorta alle portaerei \"Ark Royal\" e \"Furious\" partite da Gibilterra per lanciare i propri aerei verso Malta, dove sarebbero stati utilizzati contro gli attacchi aerei e navali nemici.\nNel luglio successivo partecip\u00f2 alla scorta all'incrociatore da battaglia \"Renown\", alla corazzata \"Nelson\" e alla portaerei \"Ark Royal\" nel mediterraneo orientale e durante una missione di attacco contro un aeroporto ad Alghero. Sempre in luglio queste navi da guerra scortarono a Malta un convoglio soprannominato Operazione Substance, composto da tredici mercantili. Tutte le navi riuscirono a raggiungere la meta, anche una nave cisterna colpita da un siluro ma quasi illesa. Subito dopo essere stato colpito il mercantile aveva ridotto la velocit\u00e0 ed era stato lasciato indietro dal convoglio con la scorta del cacciatorpediniere \"Nestor\", della Royal Australian Navy. Durante la notte il mercantile riusc\u00ec a tornare alla velocit\u00e0 di dieci nodi ma all'alba ancora si trovava lontano dal porto di arrivo. In questa situazione il cacciatorpediniere affront\u00f2 da solo un attacco aereo tedesco. Solo a questo punto la \"Hermione\" giunse sul posto in aiuto, vista anche la scarsit\u00e0 di munizioni antiaeree del \"Nestor\".\nIl 2 agosto seguente un aereo della \"Ark Royal\" individu\u00f2 il sottomarino italiano \"Tembien\" in emersione e l'\"Hermione\", direttasi velocemente sul posto, lo speron\u00f2 affondandolo. In settembre scort\u00f2 nuovamente l\"'Ark Royal\" sempre con lo scopo di rifornire la base di Malta di nuovi aerei. Nella seconda parte del mese scort\u00f2 un altro convoglio di mercantili verso l'isola. In novembre partecip\u00f2 alla scorta alla nave da battaglia \"Malaya\" e alle portaerei \"Argus\" e nuovamente \"Ark Royal\" sempre con lo scopo di rifornire Malta di caccia. Durante questa missione il sottomarino U-205 attacc\u00f2 il gruppo da battaglia con una salva di tre siluri, nessuno dei quali and\u00f2 a segno. Poche ore dopo un altro U-Boot colp\u00ec la portaerei \"Ark Royal\" con un siluro, causandone l'affondamento il giorno successivo, mentre stava per raggiungere Gibilterra a rimorchio.\nNel marzo 1942 un altro tentativo di trasferire aerei a Malta, questa volta con le portaerei \"Argus\" ed \"Eagle\" fall\u00ec a causa delle avverse condizioni climatiche. L'operazione venne ripetuta pochi giorni dopo e questa volta 16 caccia Supermarine Spitfire riuscirono a raggiungere l'isola. Sempre in marzo l\"'Hermione\" scort\u00f2 il convoglio di invasione diretto a Durban per l'Operazione Ironclad, che prevedeva l'invasione del Madagascar.\nNell'aprile seguente la nave, giunta a Freetown in Sierra Leone, si trasfer\u00ec a Simon's Town, in Sudafrica, per entrare in bacino di carenaggio per delle limitate riparazioni. Dopo tre giorni torn\u00f2 in servizio e si trasfer\u00ec nelle acque a Nord Ovest del Madagascar. In giugno torn\u00f2 nel Mediterraneo entrando nel Quindicesimo Squadrone Incrociatori insieme alle navi della stessa classe \"Cleopatra\", \"Dido\" ed \"Euryalus\".\nIl 16 giugno, tornando ad Alessandria d'Egitto dopo il fallimento dell'Operazione Vigorous, sfociata nella battaglia di mezzo giugno, la nave venne silurata dal sottomarino tedesco U-205 a nord di Sollum, affondando in pochi minuti. Nel naufragio morirono 87 membri dell'equipaggio."}
{"id": "2387835", "revid": "74801", "url": "https://it.wikipedia.org/wiki?curid=2387835", "title": "Chimaera monstrosa", "text": "Chimaera monstrosa (), conosciuta comunemente come Chimera, \u00e8 un pesce cartilagineo abissale della famiglia Chimaeridae.\nDistribuzione e habitat.\nQuesta specie \u00e8 diffusa nell'Oceano Atlantico tra l'Islanda e la Norvegia fino all'Africa del nord e alle isole Azzorre, compreso il mar Mediterraneo. \u00c8 rarissima nel mar Adriatico.\nVive su fondali fangosi molto profondi, fino a , anche se \u00e8 pi\u00f9 comune a .\nDescrizione.\nLa Chimera ha un aspetto cos\u00ec strano da essere inconfondibile. Possiede un muso arrotondato caratteristico, simile a quello di un coniglio, con occhi molto grandi di colore scuro e bocca abbastanza piccola. La prima pinna dorsale \u00e8 alta ed \u00e8 armata di una spina rigida molto evidente e connessa ad una ghiandola velenosa. La seconda dorsale \u00e8 molto bassa e lunga; la pinna anale \u00e8 piccola; la pinna caudale \u00e8 piccola e termina con un lungo filamento. Le pinne pettorali sono molto grandi e sono a punta. Esiste il dimorfismo sessuale: i maschi hanno un'appendice curva sulla fronte, chiamata clasper che si crede serva a trattenere la femmina durante la copula.\nIl colore \u00e8 argenteo con macchie e strisce beige o bruno chiaro. Le pinne hanno un orlo scuro.\nMisura in genere circa di lunghezza, ma pu\u00f2 arrivare fino a . Pu\u00f2 raggiungere i di peso. Nonostante sia un condroitto \u00e8 sprovvista di scaglie placoidi: presenta quindi una pelle nuda. I grandi occhi sono uno strumento utile per vedere a profondit\u00e0 elevate. Presenta una sola fessura branchiale per lato.\nRiproduzione.\nAvviene tutto l'anno ma con maggior frequenza in estate. La fecondazione \u00e8 interna e le femmine depongono capsule ovigere lunghe fino a , che daranno alla luce dei giovani gi\u00e0 simili agli adulti.\nAlimentazione.\nSi ciba di invertebrati e piccoli pesci, nell'Oceano Atlantico si nutre in prevalenza di aringhe.\nPesca e conservazione.\nQuesto pesce non ha nessun valore alimentare o commerciale dato che le carni non sono commestibili ma ci\u00f2 nonostante si cattura con le reti a strascico, soprattutto per la cattura dei gamberi e con i palamiti. Si tratta di una specie a lentissima riproduzione e queste catture accidentali possono mettere in serio pericolo le popolazioni.\nPericolo per l'uomo.\nLa puntura del raggio spinoso della prima pinna dorsale provoca forti dolori."}
{"id": "2387836", "revid": "1573940", "url": "https://it.wikipedia.org/wiki?curid=2387836", "title": "Palazzo Gio Battista Saluzzo", "text": "Il palazzo Gio Battista Saluzzo \u00e8 un edificio sito in via Chiabrera al civico 7 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nLa famiglia Saluzzo, ascritta all'\"albergo\" Calvi nel 1528, costruisce il palazzo sulla piazza dove si affacciano due edifici dell'\"albergo\" Giustiniani. Gio. Batta Saluzzo, governatore di Savona, ambasciatore presso i re di Spagna e Francia, pi\u00f9 volte senatore della Repubblica di Genova \u00e8 il primo proprietario della famiglia a comparire nei rolli dal 1588, pochi anni dopo la costruzione del palazzo.\nLe solide facciate dipinte indicano due piani nobili e introducono, attraverso il sobrio portale, a un grande atrio ornato di colonne e da un ninfeo. Il monumentale scalone loggiato, che sale sino al secondo dei due piani nobili, conduce agli appartamenti affrescati. I bombardamenti della seconda guerra mondiale hanno in parte danneggiato il palazzo che conserva gli affreschi \"Mercurio con la Fama e l'Eternit\u00e0\" di Domenico Piola, \"Aurora che esce dall'Oceano\" e \"Nettuno e Anfitrite\" di Gregorio De Ferrari."}
{"id": "2387838", "revid": "1005847", "url": "https://it.wikipedia.org/wiki?curid=2387838", "title": "Casimiro Vizzini", "text": " \u00c9 stato parlamentare nazionale alla Camera dei deputati dal 1958 al 1968, e massimo dirigente del Palermo Calcio dal 1957 al 1964.\nBiografia.\nNato a Palermo nel 1920, laureato in giurisprudenza e scienze politiche e sociali, svolse la professione di avvocato.\nResidente a Roma dal 1973, a causa di un grave ictus che lo colp\u00ec nel 1993, fu costretto a vivere nella sedia a rotelle. Nel 2003, sub\u00ec un delicato intervento dal quale non si era pi\u00f9 ripreso, morendo nel reparto di rianimazione dell'Ospedale San Giovanni, all'et\u00e0 di 83 anni.\nFu padre di Carlo, pi\u00f9 volte parlamentare nazionale e ministro, e di Gianfranco, vicepresidente del Palermo Calcio nella seconda met\u00e0 degli anni novanta.\nAttivit\u00e0 politica.\nVizzini inizi\u00f2 la sua attivit\u00e0 politica come militante del Partito Socialista Italiano di Unit\u00e0 Proletaria. Nel gennaio del 1947, insieme a Giuseppe Saragat, fond\u00f2 il Partito Socialista dei Lavoratori Italiani che, nel 1951, assunse la denominazione di Partito Socialista Democratico Italiano, dopo la fusione con il nuovo Partito Socialista Unitario di Giuseppe Romita.\nNel 1956, fu eletto consigliere comunale a Palermo, e nello stesso anno ebbe l'incarico di asessore per le imposte, tasse e patrimonio nella giunta guidata da Luciano Maugeri. In occasione delle elezioni politiche del 1958 si candid\u00f2 alla Camera dei Deputati, nella Circoscrizione Palermo-Trapani-Agrigento-Caltanissetta, risultando l'unico eletto nel PSDI. Nel corso della III legislatura, fu componente della IV commissione parlamentare della Camera. Candidatosi nuovamente alle elezioni politiche del 1963, nella medesima circoscrizione, riusc\u00ec ad ottenere l'elezione a deputato. Nel corso della IV legislatura, \u00e8 stato segretario della IV commissione parlamentare della Camera. Vizzini si candid\u00f2 sempre per la Camera dei deputati anche alle elezioni politiche del 1968 nella lista unificata PSI-PSDI, e alle elezioni politiche del 1972 con il PSDI, ed in ambedue le competizioni elettorali non riusc\u00ec ad ottenere il seggio parlamentare, risultando tuttavia il primo dei non eletti.\n\u00c9 stato membro della Commissione consultiva della Regione Siciliana per l'Agricoltura e per l'Industria.\nAttivit\u00e0 nello sport.\nDal 1957 al 1964, Vizzini \u00e8 stato dapprima commissario straordinario e poi presidente dell'Unione Sportiva Palermo. Primo politico di rilevo a ricoprire una carica importante in seno alla societ\u00e0 rosanero, con lui venne inaugurato quel connubio calcio-politica che si sarebbe presto diffuso in tutte le altre realt\u00e0. \nCon lui il Palermo conobbe una stagione d'oro, raggiungendo sotto la sua guida il massimo risultato della sua storia centenaria, l'ottavo posto in Serie A nella stagione 1961-62, record poi battuto molti anni pi\u00f9 tardi, quando la societ\u00e0 rosanero fu di propriet\u00e0 dell'imprenditore friulano Maurizio Zamparini."}
{"id": "2387839", "revid": "448277", "url": "https://it.wikipedia.org/wiki?curid=2387839", "title": "Elezioni presidenziali tedesche del 2009", "text": ""}
{"id": "2387840", "revid": "287204", "url": "https://it.wikipedia.org/wiki?curid=2387840", "title": "Savanur", "text": "Savanur \u00e8 una citt\u00e0 dell'India di 35.561 abitanti, situata nel distretto di Haveri, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 14\u00b0 58' 0 N e 75\u00b0 20' 60 E e ha un'altitudine di 573 .\nSociet\u00e0.\nEvoluzione demografica.\nAl censimento del 2001 la popolazione di Savanur assommava a 35.561 persone, delle quali 18.344 maschi e 17.217 femmine. I bambini di et\u00e0 inferiore o uguale ai sei anni assommavano a 5.532, dei quali 2.777 maschi e 2.755 femmine. Infine, coloro che erano in grado di saper almeno leggere e scrivere erano 17.380, dei quali 9.986 maschi e 7.394 femmine."}
{"id": "2387841", "revid": "290948", "url": "https://it.wikipedia.org/wiki?curid=2387841", "title": "Stato tensionale", "text": ""}
{"id": "2387845", "revid": "767487", "url": "https://it.wikipedia.org/wiki?curid=2387845", "title": "Paolo Morosi", "text": "Carriera.\nGiocatore.\nHa esordito in Serie A con la maglia della il 2 febbraio 1958 in -Fiorentina (3-1), disputando in massima serie con i viola 14 partite e segnando 4 reti. Con la squadra viola vince due Coppe dell'Amicizia italo-francese e perse la finale di Coppa Italia 1958.\nDopo tre campionati di Serie B con le maglie di Palermo, e Padova, passa alla Lucchese in Serie C per giocare infine gli ultimi dieci anni della sua carriera con la Torres. HA disputato pi\u00f9 di trecentotrentatre partite con la maglia rosso blu (Torres),in dieci campionati in serie C. Nell'anno 1960/61,con il Palermo, sono saliti in serie A.\nAllenatore.\nNella stagione 1990-1991 \u00e8 arrivato quarto in classifica nel campionato sardo di Promozione con il Castelsardo, che \u00e8 cos\u00ec stato ammesso nel nascente campionato di Eccellenza. L'anno successivo ha allenato per alcune partite l'Ilvarsenal in Eccellenza. Ha allenato per quattro anni il Porto Torres in promozione vincendo un campionato e tre secondo posto, il primo anno persero per lo spareggio della monetina per andare in quarta serie a Nuoro. Ha allenato per diversi anni il settore giovanile della Torres."}
{"id": "2387846", "revid": "247222", "url": "https://it.wikipedia.org/wiki?curid=2387846", "title": "Gidiuli", "text": "Biografia.\nTrasferitosi in Emilia-Romagna, debutta nel gruppo beat modenese \"i Condors\", con il nome d'arte \"Pino di Lecce\", per poi iniziare la carriera solista.\nDopo le prime esibizioni nei concorsi canori della sua regione, partecipa al con il suo nome completo al Festival di castrocaro 1965, con le canzoni \"La casa del sole\" e \"Da quando sei andata via\", arrivando alla fase finale.\nViene cos\u00ec notato da Walter Guertler che gli propone un contratto discografico con la Jolly e lo fa debuttare con il primo disco; nel 1966 partecipa al Festivalbar con \"Grazie\".\nNello stesso anno partecipa a Settevoci, il noto programma televisivo canoro condotto da Pippo Baudo nelle puntate di domenica 18 dicembre con \"Grazie\" ed in quella di domenica 25 dicembre con \"Sei contenta\", cover di un successo di Sonny &amp; Cher.\nNel 1967 partecipa al Festival di Sanremo, scelto da Domenico Modugno per presentare insieme a lui la canzone \"Sopra i tetti azzurri del mio pazzo amore\".\nNello stesso anno partecipa anche a Un disco per l'estate 1967 con \"Tanto\"; \u00e8 inoltre ospite in alcune trasmissioni televisive, come la citata Settevoci, e si esibisce dal vivo in giro per l'Italia con il suo gruppo, Gidiuli &amp; The Douglas Group (in cui, tra i musicisti, vi \u00e8 il futuro disc jockey Gianni Riso).\nDopo altre incisioni, abbandona l'attivit\u00e0 musicale.\nTrascorre la sua vita a Vignola, nel Modenese, e muore al Policlinico di Modena il 19 ottobre 2009."}
{"id": "2387849", "revid": "1573940", "url": "https://it.wikipedia.org/wiki?curid=2387849", "title": "Palazzo Vincenzo Giustiniani Banca", "text": "Il palazzo Vincenzo Giustiniani Banca \u00e8 un edificio sito in via dei Giustiniani al civico 11 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nConosciuto attraverso fonti letterarie del XIX secolo come palazzo Franzoni, sede dal 1826 dell'omonima Libreria, viene edificato tra il 1550 e il 1582 dal cardinale-letterato Vincenzo Giustiniani Banca su un'area di antico insediamento familiare e lungo un asse viario strategico di penetrazione interna.\nPropriet\u00e0 del casato per oltre tre secoli, cui Vincenzo Giustiniani nobilmente lo aveva dedicato con una \"Pia lascita\", l'edificio compare nei rolli a nome di Pier Giuseppe Giustiniane, principale legatario dello stesso lascito. Il palazzo, che conserva un organismo unitario tuttora leggibile, caratterizzato da un tradizionale prospetto simmetrico, \u00e8 giunto fino ad oggi praticamente inalterato - se si eccettua l'intervento settecentesco di tamponamento parziale dell'imponente scala loggiata sul cortile - e costituisce ancora adesso un raro esempio di costruzione autonoma rispetto al contesto edilizio circostante."}
{"id": "2387852", "revid": "1748167", "url": "https://it.wikipedia.org/wiki?curid=2387852", "title": "Goran Pandev", "text": "Considerato il calciatore pi\u00f9 forte della storia del calcio macedone, dal 2013 detiene il record di marcature con la sua nazionale (38), con cui ha raggiunto il primo posto anche nella classifica di presenze (122). Nella sua carriera agonistica, Pandev ha militato quasi esclusivamente in Italia, dove ha vestito diverse maglie: , , , (con cui ha ottenuto i maggiori successi in carriera), , e . In Italia ha vinto dieci trofei: uno scudetto, cinque Coppe Italia (di cui 4 consecutive), due Supercoppe italiane, una Champions League e una Coppa del mondo per club.\nDetiene il record di vittorie del premio Calciatore macedone dell'anno (in campionati stranieri), titolo che gli \u00e8 stato assegnato nel 2004, nel 2006, nel 2007, nel 2008, nel 2010 e nel 2020. Si trova inoltre al sesto posto nella classifica dei migliori marcatori della Serie A in attivit\u00e0, con 101 centri in 493 partite.\nBiografia.\nGoran si \u00e8 sposato con Nadica, dalla quale ha avuto tre figli.\nNel 2010 ha fondato a Strumica l', dapprima soltanto accademia giovanile, poi dal 2014 squadra senior, arrivata nel 2017 in Prva Liga, massima serie macedone. In essa milita il fratello Sa\u0161ko, di 4 anni pi\u00f9 giovane.\nIl 25 febbraio 2019 riceve la cittadinanza italiana.\nCaratteristiche tecniche.\nMancino naturale, anche molto abile con il piede debole, dotato di ottimo dribbling e tecnica, vede bene la porta nonostante agisca da seconda punta o da trequartista. \u00c8 un attaccante che predilige farsi servire in area di rigore, dove pu\u00f2 sfruttare le sue doti di tempismo e opportunismo. \u00c8 inoltre molto abile nel mandare i suoi compagni a rete.\nCarriera.\nClub.\nGli esordi con Inter, Spezia e Ancona.\nLa carriera professionistica di Pandev comincia a 16 anni, quando era gi\u00e0 titolare della squadra della sua citt\u00e0, il . L'esperienza nel campionato macedone dura solo una stagione, dato che l'Inter lo porta in Italia nell'estate del 2001, investendo euro.\nNella stagione 2001-2002 non scende mai in campo con la prima squadra, ma con la formazione Primavera vince il torneo di Viareggio a febbraio e il campionato Primavera a giugno. La squadra meneghina decide di cederlo a titolo di prestito allo : in Liguria raccoglie 22 presenze e mette a segno 4 gol nel campionato di Serie C1.\nNella stagione 2003-2004 l'Inter lo cede in prestito all', neopromosso in massima serie. Con i marchigiani, oltre a esordire in Serie A nella partita Ancona- disputata il 2 novembre 2003, Pandev colleziona 20 presenze e una rete segnata il 7 dicembre 2003 in trasferta contro il Bologna.\nLazio.\nArrivato in compropriet\u00e0 nel 2004 alla Lazio nell'ambito dell'affare che ha portato Dejan Stankovi\u0107 all'Inter, realizza il suo primo gol con la maglia biancoceleste in Coppa UEFA contro il nella gara in trasferta vinta per 3-0 il 16 settembre 2004. Nella stessa partita realizza il suo primo gol anche il compagno d'attacco Tommaso Rocchi, con cui si trova subito in sintonia. Il 28 novembre successivo segna il suo primo gol in campionato con i biancocelesti, nella sfida casalinga persa per 2-3 contro il . Pandev si ripete nella gara successiva contro la , terminata con il punteggio di 2-1 per i bianconeri. Questo suo gol sar\u00e0 ricordato dal giocatore macedone come uno dei pi\u00f9 belli della sua intera carriera. La Lazio chiude la stagione al tredicesimo posto in classifica e Pandev totalizza 25 presenze e 3 reti.\nCon l'arrivo del tecnico Delio Rossi nella stagione 2005-2006, Pandev diventa titolare fisso. Gi\u00e0 dal primo impegno stagionale contro il del 28 agosto 2005, l'attaccante macedone realizza il gol della vittoria che permettere alla Lazio di trionfare sugli avversari. Segna la sua prima doppietta in maglia biancoceleste nella partita vinta per 3-1 contro il del 15 aprile 2006. La Lazio chiude al sesto posto in classifica, ma a causa delle sentenze dovute a Calciopoli scende al sedicesimo posto. Pandev disputa 41 incontri stagionali, di cui 35 in campionato, e firma 11 reti.\nNella sessione estiva del calciomercato del 2006 la Lazio decide di acquistare a titolo definitivo l'intero cartellino del giocatore, trovando per\u00f2 l'opposizione dell', che vorrebbe portarlo in Friuli-Venezia Giulia. L'acquisto si perfeziona a seguito dell'apertura delle buste con un'offerta di circa 4 milioni di euro. Inizia bene la stagione 2006-2007 segnando il gol decisivo nel primo turno di Coppa Italia contro il Rende. Il suo primo gol in campionato arriva il 5 novembre 2006, nella gara pareggiata 1-1 contro l'. A fine stagione, Pandev segna 11 gol in 33 partite di campionato contribuendo a portare la Lazio alla qualificazione in Champions League.\nLa nuova stagione comincia con il gol al primo impegno stagionale contro il del 25 agosto 2007. Il giocatore macedone \u00e8 protagonista anche in Champions League. Durante la fase a gironi del torneo, realizza una doppietta contro il all'Olimpico. Termina la stagione segnando 19 gol in 44 partite, 14 in campionato e 5 in 7 incontri di Champions.\nL'11 gennaio 2009, alla prima partita dell'anno, realizza la sua prima tripletta in Serie A contro la in una partita finita 2-3. Pandev \u00e8 stato uno dei protagonisti della vittoria della Lazio della Coppa Italia 2008-2009, dove si \u00e8 laureato capocannoniere mettendo a segno 6 reti: due al (5-1), una contro (2-0), (1-2), Torino (3-1) e (2-1), quest'ultima sconfitta in semifinale. Ha raggiunto quota 64 gol con la maglia biancoceleste, a pari merito con Renzo Garlaschelli, risultando cos\u00ec il settimo giocatore pi\u00f9 prolifico nella storia del club ed il primo invece per quanto riguarda i giocatori stranieri. Dopo la stagione 2008-2009 viene messo fuori rosa a causa di alcune lamentele riguardo al mancato rinnovo del contratto. La Lazio vince la Supercoppa italiana 2009 (2-1 sull'Inter), ma Pandev non \u00e8 nemmeno convocato per la competizione. A seguito dei rifiuti di Lotito di rescindere il contratto, il giocatore minaccia anche di adire le vie legali per perseguire il suo scopo, ossia lasciare la Lazio. Il 23 dicembre 2009 viene accolto il ricorso di Pandev al collegio arbitrale della Lega Calcio. Il giocatore riesce cos\u00ec a svincolarsi, mentre la Lazio viene condannata a pagare un risarcimento danni di 160.000 euro al macedone, pi\u00f9 le spese processuali.\nIn cinque stagioni con la maglia della Lazio ha giocato complessivamente 159 partite segnando 48 gol e ha vinto una Coppa Italia.\nRitorno all'Inter.\nIl 4 gennaio 2010 firma un quinquennale da \u20ac 3 milioni di annui (a salire) con l'Inter, gi\u00e0 sua ex squadra: veste la maglia numero 27. Sotto la guida di Jos\u00e9 Mourinho, il 6 gennaio esordisce in campionato nella partita Chievo-Inter (0-1). Segna il suo primo gol con la maglia dell'Inter il 16 gennaio 2010, contro il (2-2), e replica il 24 gennaio successivo nel derby contro il Milan, siglando su punizione la rete del definitivo 2-0, derby concluso peraltro in nove uomini a causa delle espulsioni di Sneijder e L\u00facio. Il 7 febbraio segna il suo terzo e ultimo gol stagionale con l'Inter nella partita vinta 3-0 contro il Cagliari. Il 5 maggio si aggiudica la Coppa Italia contro la , vincendo cos\u00ec il suo primo titolo con la maglia nerazzurra e la seconda Coppa Italia consecutiva. Il 16, nella gara vinta per 0-1 contro il , l'Inter vince lo scudetto (il primo personale per Pandev), chiudendo il campionato davanti alla Roma. Il 22 Pandev e l'Inter conquistano anche la Champions League. Pandev conclude la stagione con 3 gol in 27 partite, conquistando il \"treble classico\" con la squadra nerazzurra.\nCon il nuovo allenatore Rafael Ben\u00edtez, vince subito la Supercoppa italiana contro la Roma(quarto trofeo nel corso dell'anno): il macedone \u00e8 autore, in chiusura di primo tempo, del momentaneo pareggio prima della doppietta di Samuel Eto'o. Il 18 dicembre, l'Inter si laurea campione del Mondo sconfiggendo per 3-0 il grazie anche ad una sua rete. In campionato l'Inter arriva seconda, dietro al Milan.\nIl 15 marzo 2011, in -Inter di Champions League, segna a due minuti dalla fine il decisivo gol del 3-2 che qualifica i nerazzurri ai quarti: sar\u00e0 lui stesso a definirlo il gol pi\u00f9 importante della sua carriera. Nella finale di Coppa Italia vinta per 3-1 sul , regala un assist a Diego Milito per la terza rete. In una stagione e mezza a Milano ha disputato 69 partite, segnando 8 gol (5 in campionato), e vinto sei trofei: uno scudetto, due Coppe Italia, una Supercoppa italiana, una Champions League ed un Mondiale per club.\nNapoli.\nIl 26 agosto 2011 passa, con la formula del prestito, al dove indossa la maglia numero 29: esordisce il 10 settembre, nella trasferta di Cesena vinta per 3-1 in cui colpisce la traversa. Segna le prime reti il 29 novembre, realizzando una doppietta nella gara pareggiata 3-3 contro la Juventus: in campionato colleziona 30 presenze e 6 gol. Il 20 maggio 2012 vince la Coppa Italia, dopo il 2-0 inflitto alla Juventus: risultato decisivo negli ottavi contro il Cesena, diviene il primo calciatore a centrare quattro successi - per di pi\u00f9 consecutivi - nella competizione.\nIl 6 giugno viene definitivamente acquistato dalla societ\u00e0 partenopea per 7,5 milioni di euro firmando un contratto con scadenza nel 2015 ed opzione per un ulteriore anno.\nIn seguito alla cessione di Ezequiel Lavezzi al , diviene titolare a supporto di Edinson Cavani nel 3-5-1-1 di Walter Mazzarri. Segna una rete in Supercoppa italiana contro la Juventus, nella sconfitta per 4-2. Durante la partita viene espulso per un insulto all\u2019assistente arbitrale. Il 16 settembre, in Napoli-Parma di campionato, segna un gol e fornisce un assist a Lorenzo Insigne contribuendo alla vittoria partenopea (3-1).. Gioca 33 incontri di campionato segnando 6 reti.\nAll'inizio della nuova stagione, Pandev ritrova l'allenatore Rafael Ben\u00edtez, suo tecnico all'Inter. Il 28 settembre 2013, nella sesta giornata di campionato contro il Genoa, Pandev realizza una doppietta (primi gol stagionali per lui), contribuendo alla vittoria dei partenopei per 2-0. Il 20 marzo 2014 segna il suo primo gol in Europa League contro il , fissando il temporaneo 1-0 per i partenopei (la partita terminer\u00e0 2-2, risultato che non permette al Napoli di accedere ai quarti di finale della competizione). Il 3 maggio 2014 vince la sua quinta Coppa Italia (la seconda con il Napoli) con un 3-1 ai danni della allo Stadio Olimpico di Roma.\nGalatasaray.\nIl 1\u00ba settembre 2014 passa a titolo definitivo ai turchi del , firmando un contratto annuale. Esordisce in campionato il 13 settembre seguente subentrando al 76' ad Y\u0131lmaz in Galatasaray-, sfida pareggiata per 0-0. Tre giorni dopo esordisce in Champions League con la nuova maglia, giocando titolare per poi uscire nel secondo tempo la prima partita della fase a gironi pareggiata 1-1 contro l'. I primi gol con la maglia del Galatasaray arrivano il 16 dicembre, in Coppa di Turchia, contro il Bal\u00e7ova Belediyespor: segna una tripletta e contribuisce al successo della sua squadra per 6-1.\nGenoa.\nIl 23 febbraio 2015 raggiunge un accordo con il , con cui firma un contratto valido a partire dalla stagione 2015-2016. Il 7 luglio viene ufficializzato il suo tesseramento da parte del club. Fa il suo esordio in maglia rossobl\u00f9 il 23 agosto in occasione della sconfitta esterna per 1-0 alla prima giornata contro il Palermo.\nLa stagione successiva segna il suo primo gol con la maglia rossobl\u00f9 il 12 agosto 2016 nel 3\u00ba turno di Coppa Italia contro il vinto 3-2. Si ripete il 1\u00ba dicembre con una doppietta nel 4\u00ba turno terminato 4-3 contro il . Segna il suo primo gol in Serie A con la maglia rossobl\u00f9 il 15 aprile 2017 contro la (sua ex squadra), contribuendo al pareggio per 2-2.\nL'anno dopo, prima con Juri\u0107 poi con Ballardini in panchina, gioca da titolare e colleziona complessivamente, tra campionato e Coppa Italia, 33 presenze e 5 gol contribuendo alla salvezza del club.\nNella stagione 2018-2019 parte ancora come punto fermo dell'attacco genoano; con il ritorno di Juri\u0107 alla guida della squadra trova meno spazio, venendo relegato in panchina. Anche con l'arrivo di Cesare Prandelli in panchina, Pandev continua a giocare da subentrato. Il 3 marzo 2019 gioca, contro il Frosinone, la sua 400esima partita in Serie A. Due settimane pi\u00f9 tardi torna a segnare (non accadeva dal 2-0 al Chievo di settembre) nell'inatteso successo per 2-0 sulla Juventus capolista.\nNell'annata 2019-2020 \u00e8 sempre titolare, complice anche il grave infortunio di Christian Kouam\u00e9. Nel gennaio 2020 annuncia che si ritirer\u00e0 al termine della stagione, salvo poi tornare sui propri passi a causa della pandemia di COVID-19 e del conseguente rinvio del . Conclude la stagione con 9 gol in campionato, che contribuiscono alla salvezza del club ligure, ottenuta all'ultima giornata a scapito del Lecce: per Pandev \u00e8 la migliore performance realizzativa stagionale dal 2008.\nIl 4 novembre 2020, in occasione del recupero della terza giornata di campionato contro il Torino, raggiunge il traguardo delle 450 presenze in Serie A. Il 21 aprile 2021, con una doppietta nel pareggio interno per 2-2 contro il Benevento, raggiunge quota 100 gol in Serie A (\u00e8 il primo macedone ad aver raggiunto questa soglia in uno dei 5 maggiori campionati europei) mentre tre giorni dopo tocca quota 150 presenze in A con il Genoa in occasione del derby ligure vinto con lo Spezia per 2-0.\nIl 13 agosto 2021, dopo essersi svincolato inizialmente dal club (aveva intenzione di ritirarsi dopo Euro 2020), torna sui propri passi firmando un'estensione del contratto fino al 30 giugno 2022.\nTuttavia in questa stagione non segna neanche un gol terminando la sua esperienza con il Genoa dopo quasi sette anni con 187 presenze e 32 reti.\nParma.\nIl 31 gennaio 2022, viene ceduto a titolo definitivo al , in Serie B, legandosi al club ducale fino al termine della stagione. A 39 anni, il successivo 5 febbraio fa il suo esordio nel campionato cadetto contro il Benevento. Il 12 febbraio segna il primo gol con i ducali, avviando la rimonta del successo casalingo sul Pordenone per 4-1. \nNazionale.\nPandev ha esordito in nazionale il 21 agosto 2002, nella partita amichevole Macedonia- (5-0), nella quale ha segnato una rete al quinto minuto di gioco. Considerato il giocatore tecnicamente pi\u00f9 dotato della sua nazionale, ne \u00e8 diventato il capitano e il leader indiscusso; \u00e8 il primatista di presenze e il migliore marcatore della storia della selezione.\nIl 18 agosto 2004 ha segnato un gol nella partita contro l', valida per le qualificazioni al campionato mondiale di calcio 2006. Pandev si \u00e8 dimostrato determinante anche nelle successive gare di qualificazione, andando ancora a segno contro i (2-2) il 9 ottobre successivo. Il 4 giugno 2005 ha realizzato la sua prima doppietta in nazionale, ai danni dell'Armenia. Pandev ha poi segnato un gol alla Repubblica Ceca, incontro perso per 6-1, l'8 giugno successivo. Nonostante le prestazioni ottime dell'attaccante macedone, la nazionale non \u00e8 riuscita a qualificarsi al campionato del mondo del 2006.\nNelle qualificazioni al campionato europeo di calcio 2008, Pandev \u00e8 andato a segno nelle due gare contro . Pandev ha poi segnato un gol durante le qualificazioni al campionato mondiale di calcio 2010, su rigore nella partita persa per 1-2 contro i Paesi Bassi.\nIl 12 agosto 2009 ha segnato una doppietta nel primo tempo dell'amichevole contro i campioni d'Europa in carica della , doppietta che ha portato la Macedonia in vantaggio di due gol, risultato poi ribaltato nel secondo tempo dagli spagnoli, vincenti per 3-2. Grazie a questi due gol, Pandev ha superato Gjorgji Hristov e si \u00e8 issato al primo posto della classifica di marcature per la squadra macedone.\nNel 2013 ha annunciato il ritiro dalla nazionale, salvo poi ritornarci nel marzo 2016. Il 2 settembre 2017 \u00e8 tornato a segnare nelle qualificazioni al campionato del mondo, mettendo a segno la rete dello 0-1 che ha consentito alla nazionale macedone di battere Israele.\nIl 21 marzo 2019, nella partita contro la valida per le qualificazioni a Euro 2020, ha tagliato il traguardo delle 100 presenze in nazionale, agganciando Goce Sedloski in vetta alla classifica di apparizioni con la selezione macedone. Nella gara successiva (pareggiata per 1-1 in trasferta con la ) ha superato Sedloski, diventando il primatista di presenze con la sua nazionale.\nIl 12 novembre 2020, nello spareggio giocato a Tbilisi contro la , segna il gol della vittoria che permette alla Macedonia del Nord di qualificarsi per la prima volta ad un campionato europeo.\nIl 31 marzo 2021 segna uno dei due gol con cui la Macedonia del Nord batte per 2-1 la Germania a Duisburg, alla terza giornata delle qualificazioni europee al . Per i tedeschi \u00e8 soltanto la terza sconfitta in 87 anni nelle qualificazioni ai Mondiali (le prime due erano arrivate contro il nel 1985 e l' nel 2001).\nConvocato per la fase finale del campionato d'Europa 2020, posticipato all'estate del 2021 a causa dello scoppio della pandemia di Covid-19, nella partita inaugurale del Gruppo C disputatasi il 13 giugno a Bucarest contro l' e persa 3-1, realizza il primo storico gol della Macedonia del Nord all'Europeo; in virt\u00f9 di ci\u00f2, egli diventa il secondo marcatore pi\u00f9 anziano nella storia del torneo a 37 anni e 321 giorni, alle spalle del primatista assoluto, ovvero l'austriaco Ivica Vasti\u0107. Il cammino alla rassegna continentale della Macedonia tuttavia, si ferma ai gironi, arrivando ultima con 0 punti in classifica, e il 21 giugno Pandev disputa la sua ultima partita in Nazionale - la numero 122 con 38 gol segnati - nella sconfitta con l\u2019Olanda (3-0), venendo celebrato dagli avversari (maglietta con il 122, appunto il numero delle sue presenze), dai tifosi (standing ovation al momento della sostituzione) e dai compagni (pasillo d\u2019onore).\nStatistiche.\nGoran Pandev, tra club, nazionale maggiore e nazionali giovanili, ha collezionato 788 partite segnando 188 reti, alla media di 0,25 reti a partita.\nPresenze e reti nei club.\n\"Statistiche aggiornate al 13 febbraio 2022.\"\nRecord.\n\"Dati aggiornati al 13 giugno 2021.\""}
{"id": "2387853", "revid": "388937", "url": "https://it.wikipedia.org/wiki?curid=2387853", "title": "Pattini a rotelle", "text": ""}
{"id": "2387854", "revid": "3115", "url": "https://it.wikipedia.org/wiki?curid=2387854", "title": "Fioravante Baldi", "text": "Fratello minore di Giuseppe e Adelmo, anch'essi calciatori, era pertanto conosciuto anche come Baldi III.\nCarriera.\nGiocatore.\nMessosi in luce con due campionati nel Foggia fra terza e seconda serie, nel 1934 venne acquistato dal Torino, con cui esord\u00ec in Serie A con il 30 settembre 1934 in Torino- (3-1) mettendo a segno un gol.\nCon i granata divent\u00f2 una delle \"bandiere\", disputando nove stagioni dal 1934 al 1943 assistendo alla nascita del Grande Torino, ed emergendo, soprattutto nelle prime stagioni, come buon realizzatore (35 reti nei primi 4 campionati, risultato rilevante per un centrocampista).\nAllenatore.\nPort\u00f2 la ad un 5\u00ba posto in Serie A che sar\u00e0 il miglior risultato di tutta la storia della societ\u00e0 ferrarese. Allen\u00f2 in due riprese il \"suo\" Torino, nella stagione 1956-1957 e l'anno dopo, nella stagione 1957-1958, quando subentr\u00f2 a Blagoje Marjanovi\u0107.\nDa allenatore del fu esonerato durante l'ultima giornata di campionato della stagione 1960-1961, giocata a Foggia, fra il primo e il secondo tempo, poi culminata con il ritorno in Serie A dei rosanero; guid\u00f2 anche il Napoli nel campionato di Serie B 1961-1962 fino alla 21\u00aa giornata, quando fu sostituito da Bruno Pesaola."}
{"id": "2387856", "revid": "80598", "url": "https://it.wikipedia.org/wiki?curid=2387856", "title": "Giuseppe Gidiuli", "text": ""}
{"id": "2387867", "revid": "2134764", "url": "https://it.wikipedia.org/wiki?curid=2387867", "title": "Vladimir Krsti\u0107", "text": ""}
{"id": "2387868", "revid": "287204", "url": "https://it.wikipedia.org/wiki?curid=2387868", "title": "Vladimir Krstic", "text": ""}
{"id": "2387872", "revid": "1924342", "url": "https://it.wikipedia.org/wiki?curid=2387872", "title": "The Bridge (Melanie Fiona)", "text": "The Bridge \u00e8 l'album di debutto della cantante canadese Melanie Fiona. In uscita negli USA il 18 agosto 2009, l'album contiene 13 tracce, pi\u00f9 tre bonus track, che spaziano dall'R&amp;B al soul fino al reggae. L'album \u00e8 stato anticipato dal singolo \"Give It To Me Right\"."}
{"id": "2387875", "revid": "2091899", "url": "https://it.wikipedia.org/wiki?curid=2387875", "title": "Mercedes-Benz M102", "text": "La sigla Mercedes-Benz M102 (o Daimler-Benz M102) indica una famiglia di motori a scoppio prodotti dal 1980 al 1993 dalla Casa tedesca Mercedes-Benz.\nProfilo e caratteristiche.\nI motori \"M102\" sono nati per sostituire i precedenti motori M115, rispetto ai quali risultano essere pi\u00f9 moderni come progettazione, pi\u00f9 leggeri e migliori come rendimento. L'unico aspetto in comune con i motori \"M115\" stava nell'architettura a 4 cilindri in linea. Le varie versioni comprese nella famiglia dei motori \"M102\" avevano molte caratteristiche differenti tra loro. Possono essere a carburatore o ad iniezione e con distribuzione a due o a quattro valvole per cilindro. Questi motori sono nati inizialmente in configurazione monoalbero e nelle versioni da 2 e da 2.3 litri. Solo successivamente sono arrivate anche le pi\u00f9 potenti versioni bialbero plurivalvole, con l'aggiunta di una nuova versione da 1.8 litri che andava a completare verso il basso questa famiglia, pi\u00f9 una versione da 2.5 litri e 16 valvole, al vertice dei motori \"M102\". \nAltre caratteristiche fondamentali comuni ai motori \"M102\" erano la testata in lega di alluminio ed il monoblocco in ghisa. L'albero a gomiti aveva 5 supporti di banco. Le camere di scoppio erano di tipo emisferico, con valvole posizionate a V.\nLa produzione dei motori \"M102\" cess\u00f2 nel 1993, quando vennero soppiantati dai motori M111.\nDi seguito vengono descritte pi\u00f9 in dettaglio le varie versioni dei motori \"M102\".\nVersione da 2 litri.\nIl 2 litri \"M102\" \u00e8 stato prodotto sia con alimentazione a carburatore, sia nella pi\u00f9 moderna configurazione ad iniezione. Questo motore aveva una cilindrata di 1997 cm\u00b3 (alesaggio e corsa: 89x80.25 mm).\nAssieme al 2.3 \"M102\" ha sancito nel 1980 il debutto di questa famiglia sotto il cofano di vari modelli della Casa tedesca.\nA carburatore (M102V20).\nI primi 2 litri \"M102\" a debuttare sono stati quelli a carburatore. Nella famiglia di motori \"M102\", solo quelli da 2 litri erano anche a carburatore. Ne sono esistite tre varianti. Quella di base era siglata 102.920 ed erogava 109 CV. Su tale base \u00e8 stata realizzata una variante meno potente, poich\u00e9 dotata di un asse a camme meno spinto e di un carburatore di prestazioni inferiori. La terza variante, siglata 102.924, proponeva la pi\u00f9 moderna soluzione della distribuzione a punterie idrauliche. Era stata prodotta con e senza catalizzatore ed ha esordito nel 1984, con il lancio della nuova serie di berline.\nDi seguito vengono riassunte le caratteristiche dei motori \"M102\" da 2 litri a carburatore:\nAd iniezione (M102E20).\nAl contrario delle versioni a carburatore, che erano pi\u00f9 di una, \u00e8 esistito un solo 2 litri \"M102\" ad iniezione, disponibile per\u00f2 con o senza catalizzatore. Tale versione, siglata M102.962, era caratterizzata da un rapporto di compressione pari a 9.1:1 e montava un sistema di iniezione Bosch \"KE-Jetronic\". Poteva raggiungere una potenza massima di 122 CV a 5100 giri/min (118 CV nella versione catalizzata), con un picco di coppia pari a 178 N\u00b7m a 3500 giri/min (172 N\u00b7m nella versione catalizzata).\nTale motore ha trovato applicazione nei seguenti modelli:\nVersione da 2.3 litri.\nLanciato nel 1980, il 2.3 litri \"M102\" ha segnato anch'esso il debutto della famiglia \"M102\". Chiamato a sostituire l'equivalente unit\u00e0 motrice della famiglia \"M115\", questo motore era disponibile anch'esso sia ad iniezione sia a carburatore (sebbene quest'ultimo avesse trovato applicazione solo in un modello specifico) ed era in pratica una versione ad alesaggio maggiorato del 2 litri. Qui il diametro dei cilindri \u00e8 stato portato infatti da 89 a 95.5 mm, con conseguente aumento di cilindrata da 1997 a 2299 cc. Il 2.3 \"M102\" \u00e8 stato prodotto in cinque varianti: una a carburatore, tre monoalbero a due valvole per cilindro, una bialbero a 4 valvole per cilindro. Quest'ultima era la pi\u00f9 potente del gruppo e recava la sigla 102.983. Delle tre monoalbero a iniezione, solo la versione base (la prima in ordine cronologico) montava l'iniezione meccanica Bosch \"K-Jetronic\", mentre le altre montavano la \"KE-Jetronic\".\nMotori M102V23 carburatore.\nIl 2.3 M102 a carburatore ha rimpiazzato nel 1986 le corrispondenti unit\u00e0 M115 da 90 e 102 CV. Esso eroga 109 CV a 5300 giri/min, con una coppia massima di 174 Nm a 2000 giri/min. \u00c8 stato montato solo sulla \"Mercedes-Benz 230G\" prodotta dal 1986 al 1989.\nMotori M102E23 iniezione monoalbero.\nNella seguente tabella vengono riassunte le caratteristiche dei vari motori \"M102\" da 2.3 litri con distribuzione monoalbero a due valvole per cilindro:\nMotore M102E23 iniezione bialbero.\n\u00c8 esistito un solo 2.3 M102 con distribuzione bialbero plurivalvole. Tale motore deriva direttamente dagli altri 2.3 della stessa famiglia, ma \u00e8 stato sapientemente rivisitato dai tecnici dell'inglese Cosworth, un'azienda da sempre specializzata nella produzione di motori ad alte prestazioni, e che di l\u00ec a poco sarebbe divenuta famosa per le sue applicazioni a modelli Ford. Tornando a questo nuovo e potente motore, i tecnici Cosworth hanno mantenuto pressoch\u00e9 inalterato il monoblocco, ma hanno riprogettato la testata, sempre in lega leggera, ma a quattro valvole per cilindro e con due assi a camme in testa. Sono state inoltre ridisegnate le camere di scoppio, ora caratterizzate da una pi\u00f9 alta turbolenza e quindi in grado di fornire un miglior rendimento al propulsore. Anche lo scarico \u00e8 stato rivisto e sfruttava in maniera ottimale i fenomeni di risonanza, in modo da avere una decompressione all'apertura delle valvole di scarico, tale da generare un risucchio che avrebbe attirato in maniera pi\u00f9 decisa i gas in entrata dal lato aspirazione. \u00c8 stato anche aumentato il rapporto di compressione, ora pari a ben 10.5:1.\nIl motore risultante portava la sigla 102.983 ed era in grado di erogare una potenza massima di 185 CV a 6200 giri/min, con coppia massima di 235 N\u00b7m a 4500 giri/min. Ma a partire dal 1985, il rapporto di compressione \u00e8 stato abbassato a 9.7:1, con conseguente diminuzione delle prestazioni (potenza massima di 177 CV a 5800 giri/min e coppia massima di 230 N\u00b7m a 4750 giri/min). Inoltre, di questo motore \u00e8 esistita anche una variante catalizzata, in cui la potenza sub\u00ec un ulteriore calo, portandosi a 170 CV, con picco di coppia pari a 220 N\u00b7m.\nIn ogni caso, tale motore ha avuto una ed una sola applicazione, vale a dire la \"Mercedes-Benz 190E 2.3-16\", prodotta dal 1983 al 1988.\nVersioni da 2.5 litri.\nI motori \"M102\" da 2.5 litri sono stati innanzitutto due, a loro volta prodotti in pi\u00f9 varianti. Tali motori avevano in comune il tipo di distribuzione, in entrambi i casi bialbero in testa con quattro valvole per cilindro. Sono stati riservati alle versioni superiori della gamma \"W201\". Il 2.5 litri \"M102\" meno potente \u00e8 stato introdotto nel 1988 ed erogava gi\u00e0 204 CV (che diventavano 195 CV nella versione catalizzata) ed andava a sostituire il motore \"102.983\" da 2.3 litri descritto poco sopra.\nL'altro 2.5 litri \"M102\", introdotto l'anno seguente, era invece frutto di un nuovo progetto ed andava ad equipaggiare la \"190 Evo\", prodotta in due edizioni, ognuna spinta da una configurazione differente di quest'ultimo motore.\nPer maggior chiarezza, le diverse versioni e varianti del 2.5 litri \"M102\" sono state riassunte nella seguente tabella:\nCome ultima precisazione, va ricordato che il 2.5 \"M102\" pi\u00f9 prestante, quello da 235 CV, \u00e8 stato prodotto solo in versione catalizzata.\nVersione da 1.8 litri.\nNel 1990, per completare la famiglia \"M102\" anche nella zona bassa, \u00e8 stato introdotta la versione da 1.8 litri, praticamente una versione a corsa pi\u00f9 corta del 2 litri \"M102\". Tale versione aveva le seguenti caratteristiche:"}
{"id": "2387876", "revid": "1272592", "url": "https://it.wikipedia.org/wiki?curid=2387876", "title": "Ventaroli", "text": " \nVentaroli \u00e8 una frazione di 149 abitanti del comune di Carinola distante dal comune capoluogo circa 30 km in provincia di Caserta.\nEventi.\nOgni anno in questo piccolo borgo si svolge una festa patronale, dove partecipano molti gruppi musicali.\nMonumenti e luoghi d'interesse.\nChiesa di Santa Maria in Foro Claudio.\nNella piccola frazione si trova la chiesa di Santa Maria in Foro Claudio, comunemente conosciuta come \"Episcopio\", cattedrale dal VI secolo all'XI secolo nonch\u00e9 sede vescovile prima del trasferimento di questa a Carinola intorno all'anno mille, \u00e8 altres\u00ec conosciuta per avere dato i natali al padre di Matilde Serao, che nel borgo dimor\u00f2 nel 1860, per alcuni anni, vi si conserva la casa.\nSanta Maria in Foro Claudio \u00e8 una piccola Basilica paleocristiana fondata tra il V ed il VI secolo d.C. sui resti di un tempio romano. Conosciuta anche con il nome di Episcopio di Ventaroli, a partire dal VI secolo fino al 1099 fu sede episcopale (sede poi trasferita a Carinola, vedi Vescovi di Carinola). \nInestimabile gioiello di architettura paleocristiana italiana, al suo interno affreschi di inestimabile valore per le trame che in essi vi sono impresse (realizzati dal X al XVI secolo circa, di gusto tardocomneno popolareggiante) testimoniano l'unicit\u00e0 del monumento. Attualmente \u00e8 possibile visitarla tutte le domeniche alle ore 18.30 poco prima della Santa messa.\nNegli ultimi anni l'Episcopio \u00e8 stato soggetto a un brutto atto vandalico, il furto dell'intera arcata principale.\nAltri monumenti.\nLa piazzetta principale del paese dove \u00e8 possibile ammirare il campanile e la statua di Padre Pio. \nLa casa d'infanzia (appartenente per\u00f2 ad altra famiglia) ove Matilde Serao visse parte della sua infanzia, oltre lo stemma nobiliare sul portone vi \u00e8 una lapide ricordo della grande scrittrice. Ogni anno il Comune di Carinola organizza un premio di poesia intitolato a Matilde Serao.\nMatilde Serao.\nMatilde Serao nata a Patrasso (1856-1927) da Francesco, avvocato e giornalista nativo di Ventaroli, ma residente a Napoli che nel 1848 aveva dovuto lasciare la citt\u00e0 perch\u00e9 anti-borbonico e ricercato. Durante l'esilio in Grecia trov\u00f2 lavoro come insegnante, qui conobbe e spos\u00f2 Paolina Borely, e nacque Matilde. Del paese natale del padre ebbe a scrivere:\nNel 1860 la famiglia Serao ritorna a Napoli, in attesa della caduta del regno borbonico e del re Francesco II. Data la situazione ancora turbolentapericolosa, \nerano infatti ancora in corso scontri e rivolte nel regno e a Napoli in particolare, Francesco Serao invia la moglie e la figlia a Ventaroli, dove ancora risiedevano dei parenti per un soggiorno sicuramente pi\u00f9 tranquillo. Qui appunto Matilde pass\u00f2 un breve periodo della sua infanzia, periodo che ritorner\u00e0 spesso nell'ambientazione della sua letteratura, basti ricordare (tra l'altro la Novella Canituccia che racconta di ciccotto, maiale allevato nelle campagne di Ventaroli da canituccia e quivi successivamente macellato). \nCos\u00ec descrive la sua casa a Ventaroli in uno scritto del 1878 Matilde Serao: \n\"\u201cEra una grande casa di provincia, con un portone sempre chiuso, quello nobile, pei signori che vi davano un forte picchio col bastone, e un portone sempre spalancato, quello dove passavano i carri di grano, di vino, di carbone, di pasta [\u2026] Avevamo allora per noi i cameroni vuoti dove si stendeva il bucato nei giorni di pioggia, le larghe terrazze sotto il sole a cui arrivavamo arrampicandoci per le ripide scalette di legno, la grande loggia del primo piano, piena di maggiorana e di basilico\u2026 la dispensa del cortile dove si conservavano i salami e i formaggi\u2026 i granai dove rotolavamo gi\u00f9 dalle montagne di grano\u2026\u201d.\""}
{"id": "2387877", "revid": "767487", "url": "https://it.wikipedia.org/wiki?curid=2387877", "title": "Metin Oktay", "text": "Biografia.\n\u00c8 scomparso nel 1991 a Istanbul all'et\u00e0 di 55 anni a seguito di un incidente stradale. Ogni anno, nell'anniversario della sua morte, la sua tomba \u00e8 meta di pellegrinaggio per calciatori e tifosi del Galatasaray. La societ\u00e0 gli ha inoltre dedicato il proprio centro sportivo d'allenamento a Florya.\nCarriera.\nInizia la carriera nel 1954-1955, quando gioca 18 partite, segnando 17 gol, con la maglia dell'\u0130zmirspor.\nDal 1955 al 1961 gioca con il Galatasaray, per un totale di 105 presenze e 103 gol.\nNel 1961 viene acquistato dalla societ\u00e0 italiana del , e per il suo trasferimento viene concordata un'amichevole fra le due squadre. In Sicilia gioca la sola stagione 1961-1962, con 12 presenze e 3 gol all'attivo, per poi far ritorno al Galatasaray dove gioca per altre sette stagioni, chiudendo con 298 presenze e 285 gol. Il ritorno al Galatasaray, che gli concesse un ricco ingaggio, piuttosto che tornare all'\u0130zmirspor fu la causa del divorzio dalla moglie Oya Sar\u0131. Nel derby contro il Be\u015fikta\u015f segn\u00f2 in totale 13 gol, mentre 19 sono le reti segnate al Fenerbah\u00e7e. Nella squadra in cui tifava da bambino fu anche soprannominato \"ta\u00e7s\u0131z Kral\" (in lingua italiana \"Re senza corona\")."}
{"id": "2387881", "revid": "599013", "url": "https://it.wikipedia.org/wiki?curid=2387881", "title": "Jo\u0161ko Poljak", "text": ""}
{"id": "2387883", "revid": "124637185", "url": "https://it.wikipedia.org/wiki?curid=2387883", "title": "Progressione del record italiano dei 100 m stile libero", "text": "Nota: fino al 1956 i primati italiani erano validi sia se ottenuti in vasca lunga (olimpica) che corta, e molto spesso venivano ottenuti in piscine da 33 o da 25 metri, che a causa del maggior numero di virate danno un vantaggio sensibile in velocit\u00e0; in seguito sono stati ritenuti validi solo i primati ottenuti in vasca da 50 metri, e a causa di ci\u00f2 \u00e8 possibile che un primato, ottenuto \"dopo\" il cambio di regolamento in vasca lunga, sia \"inferiore\" a uno ottenuto in precedenza. I primati in vasca corta sono diventati ufficiali solo dopo il 1980.\nUomini.\nVasca lunga.\nLegenda: \nVasca corta.\nLegenda: \nDonne.\nVasca lunga.\nLegenda: \nVasca corta.\nLegenda: "}
{"id": "2387885", "revid": "599013", "url": "https://it.wikipedia.org/wiki?curid=2387885", "title": "Giancarlo Prato", "text": "Carriera.\nHa esordito in Serie A con la maglia del il 18 maggio 1958 in Verona-Torino (2-0).\nHa giocato in massima serie anche con e , per un totale di 28 presenze 4 reti.\nHa inoltre collezionato 98 presenze e 2 reti in Serie B, tutte con la maglia del , con cui ha trascorso la seconda parte della carriera, disputando 5 campionati cadetti."}
{"id": "2387888", "revid": "287204", "url": "https://it.wikipedia.org/wiki?curid=2387888", "title": "Josko Poljak", "text": ""}
{"id": "2387890", "revid": "125762391", "url": "https://it.wikipedia.org/wiki?curid=2387890", "title": "Sonia Scotti", "text": "Biografia.\nNata in una famiglia di attori, ha esordito come attrice nel 1951, all'et\u00e0 di cinque anni, nel film \"Bellissima\" di Luchino Visconti, in cui canta \"Trieste mia\". Gi\u00e0 da bambina ha iniziato a doppiare, lavorando in molti film importanti tra i quali \"I vitelloni\" (1953) e \"La strada\" (1954).\nNel 1965 appare nel film horror \"Sfida al diavolo\" cantando la canzone \"Ti hanno visto\", pubblicata l'anno successivo come singolo (\"Ti hanno visto\" / \"Cono panna e fragola\", Philips) sotto il nome d'arte di Sonia.\nHa anche doppiato Rem nell'anime \"Death Note\" e Yubaba/Zeniba nel film d'animazione \"La citt\u00e0 incantata\". Dalla 23\u00aa stagione in poi presta la voce a Marge Simpson ne \"I Simpson\", sostituendo Li\u00f9 Bosisio.\nNel luglio 2013 ha ricevuto il \"Leggio d'oro\" per la voce femminile dell'anno.\nHa trascorso numerosi anni col padre in Argentina, dove ha partecipato a vari spettacoli televisivi, intraprendendo inoltre la carriera di showgirl e di cantante.\nSorella del doppiatore Eugenio Marinelli, \u00e8 vedova del doppiatore Vittorio Amandola e ha due figli, Rachele Paolelli, attrice e doppiatrice, e Mario Alessandro Paolelli, ingegnere e commediografo. \nHa prestato la voce all'attrice Whoopi Goldberg nella maggior parte dei suoi film e ad altre attrici come Glenn Close e Judi Dench (nella saga di 007)."}
{"id": "2387891", "revid": "131358", "url": "https://it.wikipedia.org/wiki?curid=2387891", "title": "Trofeo Taci", "text": ""}
{"id": "2387896", "revid": "36426", "url": "https://it.wikipedia.org/wiki?curid=2387896", "title": "Oratorio dei Bini", "text": ""}
{"id": "2387899", "revid": "124581039", "url": "https://it.wikipedia.org/wiki?curid=2387899", "title": "Andrij Volokitin", "text": "Nella lista FIDE di marzo 2013 ha un raggiunto il suo massimo punteggio Elo pari a 2725, al 25\u00ba posto nel mondo e al 3\u00ba posto tra i giocatori ucraini, dopo Vasyl' Ivan\u010duk e Ruslan Ponomar\u00ebv .\nTra i principali risultati i seguenti:\nHa partecipato in terza scacchiera alle Olimpiadi di Calvi\u00e0 2004, vincendo l'oro di squadra con l'Ucraina."}
{"id": "2387902", "revid": "767487", "url": "https://it.wikipedia.org/wiki?curid=2387902", "title": "Luigi De Robertis", "text": "Carriera.\nHa esordito in Serie A con la maglia del il 21 settembre 1958 in Bari- (0-0).\nHa giocato nella massima serie anche con e .\nNel 1967 si trasfer\u00ec negli Stati Uniti dove gioc\u00f2 per i , con cui ottenne il terzo posto della Western Division della NPSL, non qualificandosi per la finale della competizione.\nLa stagione seguente De Robertis, a seguito del trasferimento degli \"Spurs\" a Kansas City, gioca nei Kansas City Spurs con cui giunge alle semifinali della neonata NASL."}
{"id": "2387903", "revid": "339392", "url": "https://it.wikipedia.org/wiki?curid=2387903", "title": "Andrei Volotikin", "text": ""}
{"id": "2387910", "revid": "2126444", "url": "https://it.wikipedia.org/wiki?curid=2387910", "title": "Compagnia Nuove Indye", "text": "La Compagnia Nuove Indye - CNI Music \u00e8 una casa discografica italiana attiva a partire dagli anni '90.\nStoria della Compagnia Nuove Indye.\nL'etichetta viene fondata all'inizio degli anni '90 da Paolo Dossena, storico produttore musicale, paroliere e compositore italiano.\nNel corso della sua attivit\u00e0 la Compagnia Nuove Indye ha avuto una particolare attenzione verso la musica etnica e dialettale, lanciando artisti come gli Almamegretta o gli Agricantus.\nHa inoltre pubblicato e distribuito diversi altri artisti tra i quali spiccano i nomi di Sud Sound System, Enzo Avitabile, Nidi d'Arac, A3 Apulia Project, Maurizio Capone.\nHa una propria distribuzione ed \u00e8 presente con i suoi dischi anche nei megastores e nelle catene della grande distribuzione (Mediaworld).\nPer quanto riguarda il digitale ha un rapporto diretto per tutto il Mondo con la piattaforma iTunes.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2387911", "revid": "80598", "url": "https://it.wikipedia.org/wiki?curid=2387911", "title": "CNI (casa discografica)", "text": ""}
{"id": "2387918", "revid": "125758460", "url": "https://it.wikipedia.org/wiki?curid=2387918", "title": "Kimbo Caff\u00e8", "text": "Kimbo Caff\u00e8 S.p.A \u00e8 la societ\u00e0 italiana produttrice di caff\u00e8 che dal 2013 ha preso il nome del suo marchio pi\u00f9 famoso sostituendolo a quello iniziale di Caf\u00e9 do Brasil, nato nel 1963 a Napoli. L'azienda ha quattro marchi: Kimbo, Kos\u00e9, Caff\u00e8 Karalis, La Tazza d'oro.\nStoria.\nCaf\u00e9 do Brasil viene fondata negli anni cinquanta a Napoli dai fratelli Rubino, Francesco, Gerardo ed Elio, come torrefazione per la vendita di caff\u00e8 nei bar ed a casa. \"Kimbo Caff\u00e8\", il marchio, nasce nel 1963 sempre a Napoli. \nNegli anni sessanta i nuovi sistemi di confezionamento in lattina del caff\u00e8 consentono una maggiore diffusione del prodotto e cos\u00ec Caf\u00e8 do Brasil inizia la produzione industriale col marchio Kimbo, affiancato a inizio anni novanta dal marchio a basso costo caff\u00e8 Kos\u00e9.\nDal 1994 in poi il caff\u00e8 Kimbo si posiziona al secondo posto nel mercato italiano del caff\u00e8 confezionato dietro a Lavazza e riesce ad ottenere quote di mercato in tutta Europa ed anche in Medio Oriente, Stati Uniti, Australia e Giappone. Nel 2009 l'azienda affianca allo stabilimento storico di Melito, nell'hinterland, i magazzini nell'Interporto di Nola.\nNel 2010, a causa di contrasti sulle strategie per il rilancio dell'azienda tra gli otto eredi dei tre fondatori, viene costretto a dimettersi dalla guida della societ\u00e0 che ha condotto negli ultimi undici anni, dal 1999, Michele Rubino, il primogenito di Francesco. Al suo posto la famiglia nomina presidente e amministratore delegato il manager che ha impostato il piano di rilancio, Raffaele Mazzuoccolo, ex Lavazza. Il progetto prevede l'ampliamento della gamma dei prodotti, maggiori vendite al di fuori della Campania e spinta all'export che in quel periodo incide per il 10%.\nPochi mesi pi\u00f9 tardi Mazzuoccolo si dimette, al suo posto \u00e8 nominato il commercialista Fabrizio Mannato, la famiglia Rubino \u00e8 sempre divisa: Michele e la sorella Marizia decidono di vendere il loro 31% di Caf\u00e9 do Brasil. Saranno i sette esponenti degli altri due rami della famiglia Rubino, tutti esponenti della seconda generazione, a rilevare la quota.\nNel giugno 2012 Caf\u00e8 do Brasil acquisisce la cagliaritana La Tazza d'oro, fondata nel 1938 da Giuseppe e Carmen Murgia dopo essere diventata tre mesi prima, in marzo, nuovo fornitore di Autogrill.\nNel 2013, in occasione dei 50 anni della societ\u00e0, viene deciso di cambiare il nome dell'azienda: da Caf\u00e9 do Brasil a Kimbo. Alla guida della societ\u00e0 le due cugine Paola e Alessandra.\nCampagne pubblicitarie.\nTra i testimonial che nel corso degli anni hanno prestato il proprio volto alle campagne pubblicitarie di Kimbo Caff\u00e8 ricordiamo: il noto conduttore televisivo Pippo Baudo negli anni ottanta e novanta, l'attore Massimo Dapporto negli anni novanta come capitano di una nave, e l'attore Gigi Proietti negli anni duemila nella parte di uno smemorato recuperato dalla stessa nave. Dal 2018 la testimonial \u00e8 l'attrice Serena Autieri.\nNel corso degli anni il Caff\u00e8 Kimbo ha instaurato collaborazioni pubblicitarie con alcuni importanti festival cinematografici quali quelli di Cannes ed Ischia.\nDal 2016 \u00e8 il terzo main sponsor del societ\u00e0 sportiva Calcio Napoli."}
{"id": "2387919", "revid": "671029", "url": "https://it.wikipedia.org/wiki?curid=2387919", "title": "Panath\u012bna\u00efkos Athl\u012btikos Omilos 2006-2007", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 2006-2007.\nRosa.\n \nAllenatore: Hans Backe, Jasminko Veli\u0107, V\u00edctor Mu\u00f1oz"}
{"id": "2387920", "revid": "80598", "url": "https://it.wikipedia.org/wiki?curid=2387920", "title": "CNI Music", "text": ""}
{"id": "2387922", "revid": "1771346", "url": "https://it.wikipedia.org/wiki?curid=2387922", "title": "Passo della Scoffera", "text": "Il passo della Scoff\u00e8ra si trova sullo spartiacque ligure-padano tra l'alta val Bisagno e l'alta valle Scrivia\nGeografia.\nIl valico prende il nome dalla frazione di Scoffera nel comune di Davagna, ma il Passo \u00e8 condiviso dai comuni di Davagna e di Torriglia.\n\u00c8 un passo storicamente molto importante, dato che ci transitava la strada statale 45 di Val Trebbia che collega Genova a Piacenza.\nIl vecchio tratto di statale che toccava il punto di valico \u00e8 stato declassato ed oggi la statale sottopassa il colle con una galleria. Il colle \u00e8 tuttora una apprezzata meta ciclistica. ed \u00e8 stato un punto di passaggio del Giro d'Italia, ad esempio nell'edizione 2004.. \u00c8 anche un punto di passaggio dell'Alta Via dei Monti Liguri.\nStoria.\nPer molti secoli ha rappresentato il confine fra la Repubblica di Genova ed il Principato di Torriglia.\nIl 1\u00ba maggio 1747, durante la guerra di successione austriaca che vide la Repubblica combattere contro l'arciducato d'Austria ed il regno di Sardegna, vi per\u00ec Pier Maria Canevari dopo aver combattuto con le sue truppe sulla cresta tra il Monte Lavagnola e la Colla di Boasi respingendo gli austriaci. Nonostante la vittoria militare sul campo, l'eroe della resistenza genovese contro l'invasore austriaco venne colpito a morte da uno dei prigionieri. Una lapide inaugurata nel 1908 a Scoffera ancora oggi lo ricorda.\nOgni ultima domenica di maggio il Passo della Scoffera ospita \"Scoffera in Fiera\" , fiera di merci varie e bestiame."}
{"id": "2387924", "revid": "400694", "url": "https://it.wikipedia.org/wiki?curid=2387924", "title": "Discorsi da bar", "text": "Discorsi da bar \u00e8 un album del gruppo La Famiglia Rossi pubblicato nel 2003 dall'etichetta discografica Lucente.\nIl disco.\nIl disco \u00e8 stato distribuito da Venus Distribuzione. Tranne per le due cover \"Su cantiam\" di Dario Fo, sigla dell'edizione del 1967 di \"Canzonissima\", e \"Per la moto non si da\"' di Enzo Jannacci e Dario Fo, i testi le musiche e gli arrangiamenti sono de La Famiglia Rossi.\nLa canzone \"Mi sono fatto da solo\" \u00e8 dedicata a Silvio Berlusconi e ha riscosso un grande successo nelle manifestazioni cui il gruppo ha cantato. Secondo Luigi Bolognini de \"la Repubblica\", la canzone \"in poco tempo \u00e8 diventata canticchiatissima, grazie anche all'andamento da marcetta parodistica che resta in mente\". Il brano \u00e8 stato utilizzato anche come una sorta di \"colonna sonora\" per l'occupazione dell'Universit\u00e0 degli Studi di Sassari, nel 2009."}
{"id": "2387925", "revid": "1305772", "url": "https://it.wikipedia.org/wiki?curid=2387925", "title": "Koizumi", "text": ""}
{"id": "2387928", "revid": "125432282", "url": "https://it.wikipedia.org/wiki?curid=2387928", "title": "Citt\u00e0 degli Stati Uniti d'America per popolazione", "text": "Elenco delle citt\u00e0 degli Stati Uniti d'America sopra i abitanti in ordine decrescente di popolazione.\nCitt\u00e0 con o pi\u00f9 abitanti.\nIn \"corsivo\" sono indicate le citt\u00e0 capitali di Stato, in grassetto le citt\u00e0 pi\u00f9 popolose del proprio Stato di appartenenza: le citt\u00e0 in possesso di entrambi gli attributi menzionati e la capitale federale sono invece indicate in grassetto corsivo.\nLista per stato di appartenenza.\nQuesta \u00e8 una lista delle tre citt\u00e0 pi\u00f9 popolose degli Stati federati degli Stati Uniti d'America, basata sul censimento dell'anno 2000.\nNota 1: Honolulu \u00e8 amministrativamente compresa nella Contea di Honolulu. La parte di essa chiamata \"citt\u00e0 di Honolulu\" non ha un'amministrazione separata dalla contea. L'ufficio censuario definisce una zona, per i soli fini statistici, chiamata Honolulu CDP (\"Census-designated place\"), che coincide con la citt\u00e0 di Honolulu. Altri CDP definiscono ulteriori cittadine hawaiiane. Pertanto, per quanto riguarda lo Stato delle Hawaii, sono elencati i CDP.\nNota 2: Nel 2006, lo U.S. Census Bureau ha stimato che la popolazione di Baton Rouge \u00e8 pi\u00f9 grande di quella di New Orleans.Lo stimato calo del 54% della popolazione di New Orleans rispetto a quella del 2000 \u00e8 stato causato probabilmente dai notevoli danni agli edifici e alle infrastrutture causati dall'uragano Katrina."}
{"id": "2387929", "revid": "80598", "url": "https://it.wikipedia.org/wiki?curid=2387929", "title": "CNI music", "text": ""}
{"id": "2387931", "revid": "486946", "url": "https://it.wikipedia.org/wiki?curid=2387931", "title": "Leonardo Renan de Lacerda", "text": ""}
{"id": "2387932", "revid": "24204011", "url": "https://it.wikipedia.org/wiki?curid=2387932", "title": "IPCop", "text": ""}
{"id": "2387940", "revid": "287204", "url": "https://it.wikipedia.org/wiki?curid=2387940", "title": "Panath\u012bna\u00efkos Athl\u012btikos Omilos 2005-2006", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 2005-2006.\nRosa.\nAllenatore: Alberto Malesani"}
{"id": "2387942", "revid": "1985", "url": "https://it.wikipedia.org/wiki?curid=2387942", "title": "La Forcella", "text": ""}
{"id": "2387944", "revid": "1543377", "url": "https://it.wikipedia.org/wiki?curid=2387944", "title": "Elezione indiretta", "text": "Un'elezione indiretta o a suffragio indiretto \u00e8 un processo in cui i votanti che prendono parte ad un'elezione non scelgono direttamente un candidato ad una carica elettiva, ma eleggono dei delegati (spesso indicati come \u201cgrandi elettori\u201d) che poi saranno chiamati in un secondo momento ad eleggere il titolare della carica.\nIl suffragio indiretto \u00e8 uno dei pi\u00f9 antichi metodi di elezione, ed \u00e8 ancora attualmente utilizzato per molte camere alte e presidenze. \u00c8 anche molto usato all'interno dei sindacati, delle associazioni di grande dimensione, nei partiti politici e talvolta in organizzazioni professionali, civiche o benefiche.\nDescrizione.\nMolte nazioni con sistemi parlamentari e presidenze deboli che detengono principalmente funzioni cerimoniali, eleggono i loro Presidenti indirettamente (come Italia, Germania, Grecia, Estonia, Lettonia, Ungheria).\nIn un Sistema Westminster, il leader del partito di maggioranza al Parlamento diventa quasi sempre il Primo Ministro; pertanto, si potrebbe affermare che il Primo Ministro \u00e8 eletto indirettamente.\nLe elezioni politiche indirette sono utilizzate anche per cariche nazionali di ordine inferiore. Negli Stati Uniti, il Senato fu eletto dai Parlamenti dei singoli stati fino al 1913, quando il XVII emendamento istitu\u00ec elezioni dirette anche al Senato. In Francia e in Belgio le elezioni per la camera alta del Parlamento, il Senato, sono indirette, in quanto gli elettori (chiamati \"grandi elettori\") sono i rappresentanti eletti localmente.\nIl Collegio Elettorale degli Stati Uniti d'America \u00e8 una forma di elezione di secondo grado, che differisce ulteriormente dall'elezione indiretta, in quanto qui i cittadini (corpo elettorale) provvedono a eleggere un altro corpo elettorale (i grandi elettori) demandato solo e esclusivamente all'elezione del presidente; i grandi elettori cambiano raramente il proprio voto effettivo rispetto al voto promesso; gli elettori che lo cambiano sono detti \"elettori traditori\" (\"faithless electors\")."}
{"id": "2387945", "revid": "1406562", "url": "https://it.wikipedia.org/wiki?curid=2387945", "title": "HMS Hermione", "text": "Quattro navi della Royal Navy si sono chiamate HMS \"Hermione\", ispirandosi alla figura mitologica di Ermione, figlia di Menelao ed Elena."}
{"id": "2387949", "revid": "74173", "url": "https://it.wikipedia.org/wiki?curid=2387949", "title": "Elezioni indirette", "text": ""}
{"id": "2387950", "revid": "729019", "url": "https://it.wikipedia.org/wiki?curid=2387950", "title": "Revelation Records", "text": "La Revelation Records \u00e8 un'etichetta discografica indipendente specializzata in hardcore punk, in particolare New York hardcore, con sede a Huntington Beach.\nStoria.\nL'etichetta fu fondata nel 1987 da Jordan Cooper insieme a Ray Cappo degli Youth of Today, con l'intenzione inizialmente di pubblicare solo il 7\" dei Warzone \"Lower East Side Crew\". In quell'anno l'etichetta pubblic\u00f2 tre altri lavori tra cui \"Can't Close My Eyes\" dei Youth of Today, gi\u00e0 pubblicato in precedenza da Positive Force Records.\nCappo lasci\u00f2 l'etichetta nel 1988 per concentrarsi sugli Shelter e per fondare due etichette, la Equal Vision Records (che sar\u00e0 in seguito venduta a Steve Reddy, roadie dei Youth of Today), e la Supersoul Records.\nLa Revelation Records \u00e8 considerata una delle etichette pi\u00f9 importanti nella nascita del movimento youth crew all'interno della scena hardcore di New York, che in un qualche modo fece da anello di congiunzione tra le band storiche del movimento e quelle attuali. Tra le pubblicazioni pi\u00f9 importanti dell'etichetta il singolo \"People of the Sun\" dei Rage Against the Machine, oltre ad album di Damnation A.D., Will Haven, Curl Up and Die e Himsa."}
{"id": "2387952", "revid": "12290", "url": "https://it.wikipedia.org/wiki?curid=2387952", "title": "Hawk &amp; Dove", "text": ""}
{"id": "2387953", "revid": "125593223", "url": "https://it.wikipedia.org/wiki?curid=2387953", "title": "Augusto Federico di Hannover", "text": "Biografia.\nInfanzia e giovent\u00f9.\nIl principe Augusto Federico nacque a Buckingham Palace; fu istruito in casa prima di venire iscritto all'universit\u00e0 Georg-August di Gottinga, in Germania, nell'estate del 1786, assieme ai fratelli Ernesto ed Adolfo. Augusto Federico, che soffriva di asma, non si un\u00ec per\u00f2 ai principi suoi fratelli nel ricevere l'addestramento militare ad Hannover; per breve tempo consider\u00f2 di diventare un ecclesiastico della Chiesa anglicana.\nPrimo matrimonio.\nDurante un viaggio in Italia, incontr\u00f2 lady Augusta Murray (1768-1830), seconda figlia del 4\u00ba conte di Dunmore; la coppia si spos\u00f2 a Roma il 4 aprile 1793 e, nuovamente, a Saint George's, in Hannover Square, a Londra, il 5 dicembre 1793, sempre senza il consenso del re. Il futuro ministro degli affari in Hannover, Ernst zu M\u00fcnster, venne spedito in Italia per riportare Augusto Federico in patria.\nNell'agosto del 1794 il Tribunale delle prerogative annull\u00f2 il matrimonio sulla base del fatto che esso contravveneva al \"Royal Marriages Act 1772\", in quanto non era stato approvato dal sovrano. Il principe Augusto Federico, ciononostante, continu\u00f2 a vivere con lady Augusta fino al 1801, quando ricevette un appannaggio dal Parlamento di 16.000 sterline; Lady Augusta invece ottenne la custodia dei figli e un assegno di mantenimento di 8.000 sterline.\nPar\u00eca.\nIl re suo padre lo cre\u00f2 duca di Sussex, conte di Inverness e barone Arklow nei pari del Regno Unito, nonch\u00e9 cavaliere dell'Ordine della Giarrettiera, il 27 novembre 1801; dal momento che egli mor\u00ec senza eredi legittimi, il titolo si estinse con lui.\nMassoneria.\nNel gennaio del 1813, Augustus Frederick divenne Gran Maestro della prima gran loggia d'Inghilterra, e nel dicembre di quello stesso anno suo fratello, il principe Edoardo Augusto di Hannover (1767-1820), divenne Gran Maestro della Ancient Grand Lodge of England. Il 27 dicembre 1813 fu costituita la United Grand Lodge of England, con il Principe Augustus Frederick come Gran Maestro.\nSecondo matrimonio.\nAugusto Federico si spos\u00f2 in seconde nozze il 2 maggio 1831, ancora una volta contravvenendo al \"Royal Marriages Act 1772\", con lady Cecilia Letitia Buggin (1793-1873), figlia maggiore di Arthur Gore, II conte di Arran e di Elizabeth Underwood, nonch\u00e9 vedova di sir George Buggin. Si deve notare tra l'altro che, nonostante l'irregolarit\u00e0 dei matrimoni, il secondo non sarebbe stato contratto in condizione di bigamia, in quanto lady Augusta Murray era morta l'anno precedente. Il giorno del matrimonio, con licenza reale, lady Cecilia assunse il cognome Underwood, ma non pot\u00e9 mai utilizzare il titolo di duchessa di Sussex, mentre venne in seguito creata duchessa di Inverness, come suo proprio diritto, nel 1840.\nUltimi anni.\nIl 29 gennaio 1831, re Guglielmo IV nomin\u00f2 il fratello minore capo \"ranger\" e custode di Saint James's e Hyde Park. Augusto Federico venne inoltre eletto presidente della Societ\u00e0 delle arti nel 1816 e detenne questa carica per il resto della sua vita; dal 1817 in avanti, egli fu investito inoltre delle cariche onorifiche di capitano generale e colonnello dell'Onorevole compagnia di artiglieria. Tra il 1830 ed il 1838 fu presidente della \"Royal Society\".\nIl duca di Sussex era lo zio preferito della regina Vittoria, tanto che fu lui ad accompagnare la sposa all'altare e consegnarla nelle mani del principe Alberto di Sassonia-Coburgo-Gotha. Augusto Federico mor\u00ec a Kensington Palace nel 1843; nel suo testamento specific\u00f2 che non voleva avere alcun funerale di Stato e venne quindi sepolto nel Kensal Green Cemetery il 5 maggio 1843 con il semplice titolo di Augusto Federico, Duca di Sussex. La sua vedova, la duchessa di Inverness, continu\u00f2 a risiedere a Kensington Palace per volont\u00e0 della regina Vittoria fino alla sua morte nel 1873, venendo poi sepolta vicino ad Augusto Federico.\nDiscendenza.\nIl principe Augusto Federico ebbe due figli dalla prima moglie, lady Augusta Murray:\nIl principe Augusto Federico non ebbe figli dalla seconda moglie, la duchessa di Inverness.\nTitoli nobiliari, onorificenze e stemma.\nStemma.\nIn quanto figlio del sovrano, Augusto Federico pot\u00e9 utilizzare lo stemma del regno, differenziato con un nasto d'argento a tre punte, quella centrale recante due cuori rossi, mentre le esterne ognuna con una croce rossa."}
{"id": "2387957", "revid": "287204", "url": "https://it.wikipedia.org/wiki?curid=2387957", "title": "Paolo Pucci", "text": "Carriera.\nCome era normale al tempo, era contemporaneamente nuotatore e pallanotista, militando nelle file della Lazio almeno dal 1953: nella pallanuoto vanta un secondo posto nel campionato italiano 1955 e uno scudetto nel 1956. Ha giocato in nazionale nello stesso periodo, vincendo l'oro ai Giochi del Mediterraneo 1955 e partecipando ai Giochi olimpici di Melbourne 1956, dove l'Italia si \u00e8 piazzata quarta. Ha partecipato poi agli Europei di Budapest nel 1958, ottenendo ancora il quarto posto.\nSempre ai Giochi del 1956 ha debuttato nella nazionale di nuoto, stabilendo il primato italiano nella batteria dei 100\u00a0m stile libero con 58\"3 per poi essere eliminato in semifinale. L'anno dopo ha migliorato il primato e vinto il suo primo titolo nazionale, sempre nei 100\u00a0m stile. La sua annata migliore per\u00f2 e il 1958, anno in cui ha dominato lo sprint italiano nei 100 e 200\u00a0m stile libero vincendo tutti i campionati disputati e ottenendo tre medaglie agli Europei di Budapest, vincendo l'oro nei 100\u00a0m stile libero e stabilendo anche il nuovo primato europeo con il tempo di 56\"1 ottenuto in semifinale. Con la staffetta 4\u00d7200\u00a0m stile libero ha vinto inoltre l'argento nuotando con Federico Dennerlein, Paolo Galletti e Angelo Romani, e con la 4\u00d7100\u00a0m mista il bronzo ottenuto con Gilberto Elsa, Roberto Lazzari e Dennerlein.\nAnche il 1959 \u00e8 stato un anno di successo, ha vinto infatti altri tre titoli italiani e ha preso parte ai Giochi del Mediterraneo di Beirut dove ha conquistato tre medaglie d'oro, nei 100\u00a0m stile e nelle due staffette, per poi partecipare alle Universiadi di Torino dove \u00e8 stato ancora oro nelle staffette e bronzo nei 100\u00a0m stile libero. Ha concluso la sua carriera da nuotatore nella primavera del 1960 senza disputare le gare dei Giochi olimpici di Roma.\nPalmar\u00e8s.\nPalmar\u00e8s da nuotatore.\nCampionati italiani.\n6 titoli individuali e 2 in staffette, cos\u00ec ripartiti:\n\"nd = non disputata\""}
{"id": "2387967", "revid": "12290", "url": "https://it.wikipedia.org/wiki?curid=2387967", "title": "Hawk and Dove", "text": ""}
{"id": "2387971", "revid": "599013", "url": "https://it.wikipedia.org/wiki?curid=2387971", "title": "Dmytro \u010cyhryns'kyj", "text": "Carriera.\nClub.\n\u010cyhryns'kyj inizia la sua carriera calcistica nelle giovanili del Karpaty Lviv.\nAll'et\u00e0 di quattordici anni (precisamente nel 2000), viene messo sotto contratto dallo \u0160achtar Donec'k. Esordisce nella Vy\u0161\u010da Liha gi\u00e0 nel 2004, all'et\u00e0 di diciassette anni; nel 2005 viene per\u00f2 ceduto in prestito al Metalurh Zapori\u017e\u017eja per fare esperienza e incrementare le sue potenzialit\u00e0. Dopo un periodo breve ma di successo tra le file dei \"Kozaky\" viene riscattato dallo \u0160achtar emergendo cos\u00ec tanto da essere considerato uno dei difensori pi\u00f9 affidabili e una figura di spicco all'interno del club.\nGrazie soprattutto a ci\u00f2 riuscir\u00e0 a debuttare in Champions League nel 2004 contro il Barcellona entrando dalla panchina. Nel corso delle stagioni successive riesce a rendersi ulteriormente indispensabile per la squadra al punto che a soli vent'anni diviene capitano per una partita di Coppa d'Ucraina a causa dell'assenza di Matuzal\u00e9m (la partita sar\u00e0 poi vinta 2-1 dai rivali della Dinamo Kiev).\nNella stagione 2007-2008 \u00e8 stato stabilmente vice-capitano. A testimonianza del suo valore e dei suoi miglioramenti, il 7 maggio 2008 \u00e8 stato nominato uomo-partita durante la partita di Coppa d'Ucraina giocata nuovamente a distanza di un anno contro i rivali storici della Dinamo Kiev (il risultato questa volta \u00e8 stato 2-0 a favore degli arancio-neri). Circa un mese prima era riuscito a vincere anche il campionato ucraino.\nIl 31 agosto 2009, ultimo giorno di calciomercato, viene ufficializzato il suo trasferimento al Barcellona per 25 milioni di euro.\nIl 12 settembre 2009 fa il suo esordio con la maglia blaugrana, nella partita contro il Getafe.\nIl 6 luglio 2010 lo \u0160achtar Donec'k ufficializza il ritorno del giocatore dal Barcellona per 15 milioni di euro. Il 2 febbraio 2015 rescinde il suo contratto con il club ucraino.\nIl 9 febbraio 2015 firma un contratto fino a fine stagione con il Dnipro.\nNazionale.\nDopo la stagione 2005-2006 e a causa dell'infortunio di Serhiy Fedorov, \u010cyhryns'kyj \u00e8 stato convocato dall'allenatore della nazionale ucraina Oleh Blochin per disputare il in Germania.\nPoco tempo prima aveva giocato alcune partite con la nazionale Under-21, partecipando tra l'altro al campionato d'Europa 2006 di categoria: in quella rassegna i giovani ucraini avevano raggiunto la finale, venendo sconfitti dall' per 3-0, e lo stesso \u010cyhryns'kyj era stato inserito dall'UEFA nell'11 ideale del torneo.\nStatistiche.\nPresenze e reti nei club.\n\"Statistiche aggiornate al 10 febbraio 2021.\""}
{"id": "2387983", "revid": "599013", "url": "https://it.wikipedia.org/wiki?curid=2387983", "title": "Marcello Abbondanza", "text": "Carriera.\nInizia come secondo allenatore sulla panchina della Olimpia Teodora di Ravenna nel 1996-97 e tra il 1998 e il 2000 svolge il ruolo di assistente tecnico alla Volley Bergamo. Nella stagione 2002-03 fa il suo esordio come primo allenatore con il Volley Millennium Mazzano, in Serie A2, sfiorando la promozione in massima serie con il debuttante club lombardo.\nNella stagione 2003-04 viene chiamato alla , dove rimane tre anni vincendo la Coppa CEV 2005-06; nello stesso periodo \u00e8 inoltre assistente tecnico nello staff della nazionale italiana agli ordini di Marco Bonitta; nell'estate del 2005 guida la nazionale universitaria femminile impegnata alla XXIII Universiade disputatasi a Smirne.\nDal 2006 al 2008 \u00e8 il primo allenatore del di Jesi, che guida alla finale dei \"play-off\" scudetto nel 2006-07.\nPassa poi in Serie A2 al nella stagione 2008-09, quindi viene ingaggiato dal , debuttante in A1 nella stagione 2009-10, dove rimane tre anni, conquistando la Coppa Italia nel 2009-10 e nel 2010-11 e raggiungendo in tutte e tre le annate la finale scudetto, senza tuttavia riuscire in nessuna delle occasioni a conquistare il tricolore.\nDa ottobre 2011 a febbraio 2014 \u00e8 anche allenatore della }, con la quale vince la medaglia d'argento all'European League 2012 e la medaglia di bronzo all'European League 2013.\nNell'annata 2012-13 si trasferisce in Azerbaigian ingaggiato dal , con cui si aggiudica il campionato azero e giunge secondo al Mondiale per club e in Champions League.\nNella stagione seguente passa al , alla guida del quale il primo anno vince la Coppa CEV; l'anno successivo fa \"doppietta\" conquistando sia la Coppa di Turchia che il campionato turco.\nAll'avvio della terza stagione nel club vince la Supercoppa turca ma, dopo aver terminato la stagione regolare al primo posto, giunge secondo nelle finali scudetto. In Champions League giunge al terzo posto nella terza final four della massima competizione europea raggiunta con tre squadre diverse dall'allenatore cesenate.\nNell'annata 2016-17, sempre alla guida del club turco, si aggiudica per la seconda volta sia la Coppa di Turchia che il campionato turco.\nNel gennaio 2017 la Federazione pallavolistica del Canada annuncia l'ingaggio di Marcello Abbondanza come commissario tecnico della Nazionale femminile a partire dal 1\u00ba maggio 2017; con le \"Giubbe rosse\" vince il proprio girone del Campionato nordamericano 2017 qualificandosi ai Mondiali 2018.\nNel maggio 2017, il tecnico rescinde consensualmente il contratto che l'avrebbe legato per un'altra stagione al , per ritornare in Italia e firmare un contratto triennale con il , dove tuttavia viene esonerato dopo cinque partite nel novembre dello stesso anno; nel febbraio successivo viene ingaggiato, dapprima fino alla fine della stagione e quindi per altri due anni, dalle polacche del in Liga Siatk\u00f3wki Kobiet con cui si aggiudica il campionato 2017-18.\nNell'estate 2018 giunge secondo al torneo nordamericano di qualificazione alla Volleyball Challenger Cup 2018 e conquista la medaglia di bronzo alla Coppa panamericana, la seconda della storia della nazionale canadese; a novembre dello stesso anno rassegna per motivi familiari le dimissioni dall'incarico di selezionatore.\nNella sua seconda stagione alla guida del , aggiunge un altro trofeo alla sua bacheca, aggiudicandosi la Coppa di Polonia alle Final Four di Nysa.\nNella stagione 2019-20 torna in Italia, nominato allenatore del , dove tuttavia rimane solamente sette giornate, rassegnando le dimissioni il 17 novembre 2019; pochi giorni dopo si accorda con le turche del per la restante parte dell'annata.\nRecord.\nNella stagione 2017-18 stabilisce il record di nove finali scudetto consecutive in quattro campionati diversi, serie iniziata nella stagione 2009-10 in Italia, e proseguita negli anni successivi in Azerbaigian, Turchia e Polonia."}
{"id": "2387990", "revid": "71433", "url": "https://it.wikipedia.org/wiki?curid=2387990", "title": "Knowing", "text": ""}
{"id": "2387991", "revid": "3115", "url": "https://it.wikipedia.org/wiki?curid=2387991", "title": "Jahodn\u00e1", "text": "Jahodn\u00e1 (in ungherese \"Pozsonyeperjes\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2387992", "revid": "287204", "url": "https://it.wikipedia.org/wiki?curid=2387992", "title": "Jahodna", "text": ""}
{"id": "2387993", "revid": "51323", "url": "https://it.wikipedia.org/wiki?curid=2387993", "title": "Pozsonyeperjes", "text": ""}
{"id": "2387997", "revid": "1573940", "url": "https://it.wikipedia.org/wiki?curid=2387997", "title": "Centroscymnus", "text": "Centroscymnus \u00e8 un genere di squali squaliformi appartenenti alla famiglia dei Somniosidae. Sono diffusi in tutti gli oceani.\nDescrizione.\nLa lunghezza massima registrata \u00e8 di 170 cm per \"C. plunketi\".\nTassonomia.\nIn questo genere sono riconosciute cinque specie:"}
{"id": "2388008", "revid": "149485", "url": "https://it.wikipedia.org/wiki?curid=2388008", "title": "Roberto Gleria", "text": "Nato in Australia da genitori italiani, specializzato nelle gare brevi di stile libero, ha gareggiato per l'Australia fino al 1986, vincendo 2 medaglie d'oro ai Giochi del Commonwealth.\nPer l'Italia ha partecipato alle Olimpiadi di Seoul 1988, arrivando 9\u00ba nei 200\u00a0m sl e alle Olimpiadi di Barcellona 1992, arrivando 15\u00ba nei 100\u00a0m sl.\nPalmar\u00e8s.\nPer l'.\nCampionati italiani.\n5 titoli individuali e 14 in staffette, cos\u00ec ripartiti:"}
{"id": "2388013", "revid": "767487", "url": "https://it.wikipedia.org/wiki?curid=2388013", "title": "Jan\u00edky", "text": "Jan\u00edky (in ungherese \"J\u00e1nyok\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2388014", "revid": "51323", "url": "https://it.wikipedia.org/wiki?curid=2388014", "title": "J\u00e1nyok", "text": ""}
{"id": "2388016", "revid": "1745648", "url": "https://it.wikipedia.org/wiki?curid=2388016", "title": "Carleton Washburne", "text": "Esplet\u00f2 la sua attivit\u00e0 riferendosi alle idee e al pensiero di John Dewey e alle esperienze vissute da Francis Wayland Parker.\nIl testo basilare per il suo pensiero filosofico \u00e8 l'opera \"A Living Philosophy of Education\" (Una filosofia vivente dell'educazione, del 1940), che \u00e8 stato applicato nel modo pi\u00f9 compiuto nel complesso scolastico sperimentale di Winnetka, sobborgo di Chicago.\nQui cerc\u00f2 di realizzare un insegnamento individualizzato che si basava sul libero raggruppamento degli alunni (invece di classi e gruppi) che seguivano un programma ugualmente libero. Il programma era diviso in una parte comune, che sviluppava conoscenze tecniche di base, e una parte libera e creativa\nPrincipio basilare da cui era mosso Washburne era quello di fornire a tutti le cognizioni necessarie per essere in grado di inserirsi nella societ\u00e0 del suo tempo, senza nozionismi, ma valorizzando le disposizioni individuali. \nDava molta importanza ad esercitazioni personalizzate autocorrettive, cio\u00e8 che ciascuno pu\u00f2 correggersi ed imparare secondo le sue capacit\u00e0, cos\u00ec da potersi considerare il precursore dell'\"istruzione programmata\".\nSi interess\u00f2 anche dell'educazione secondo gli aspetti sociali: dalla seconda guerra mondiale si dedic\u00f2 ai problemi educativi dell'Italia del dopoguerra, e a riformare i programmi scolastici del Ministero della pubblica istruzione.\nNel 1960 pubblic\u00f2 il volume \"The World's Good\" (Il bene del mondo), trattato sulla formazione di una vera mentalit\u00e0 internazionale."}
{"id": "2388019", "revid": "248632", "url": "https://it.wikipedia.org/wiki?curid=2388019", "title": "Drive per floppy", "text": ""}
{"id": "2388023", "revid": "1005847", "url": "https://it.wikipedia.org/wiki?curid=2388023", "title": "Foce di Rastello", "text": "La Foce di Rastello \u00e8 un passo che collega la Lunigiana con l'alta val di Vara in provincia della Spezia, a Sesta Godano. Molto importante anticamente, la sua importanza \u00e8 diminuita nel tempo, essendo aggirato dai pi\u00f9 facili passo di Centocroci e dal passo della Cisa."}
{"id": "2388030", "revid": "1573940", "url": "https://it.wikipedia.org/wiki?curid=2388030", "title": "Centroscymnus crepidater", "text": "Il pescecane velluto nasolungo (\"Centroscymnus crepidater\" ) \u00e8 un pescecane della famiglia dei Somniosidi diffuso circumglobalmente nei mari subtropicali dell'emisfero australe a profondit\u00e0 comprese tra i 230 e i 1500\u00a0m. Raggiunge la lunghezza di 130\u00a0cm."}
{"id": "2388031", "revid": "729019", "url": "https://it.wikipedia.org/wiki?curid=2388031", "title": "Alveolite (pneumologia)", "text": "In pneumologia, l'alveolite \u00e8 un accumulo che pu\u00f2 essere acuto o cronico, di polimorfonucleati infiammatori e di macrofagi immunoeffettori avvenuti negli alveoli polmonari.\nLa persona a rischio deve essere allontanata dal luogo contaminato.\nTale accumulo, per la sua natura nociva, predispone alla patologia detta cuore polmonare cronico.\nNella forma pi\u00f9 grave, quando le condizioni diventano croniche, per la continua esposizione a polveri nocive, si ha l'alveolite allergica."}
{"id": "2388032", "revid": "339392", "url": "https://it.wikipedia.org/wiki?curid=2388032", "title": "Centroselachus", "text": ""}
{"id": "2388036", "revid": "438678", "url": "https://it.wikipedia.org/wiki?curid=2388036", "title": "Alveolite (odontoiatria)", "text": "In odontoiatria, l'alveolite \u00e8 una complicanza che avviene durante una estrazione dentaria, e copre l'1-2% di tutti i casi. Si riscontra una maggiore frequenza nell'estrazione dei molari.\nSintomatologia.\nGrande dolore della zona, e odore fetido senza pus.\nEziologia.\nLa causa \u00e8 un'osteomielite focale, dove il rivestimento dell'alveolo si disintegra prima del dovuto e diventa terreno fertile per i batteri della bocca.\nTerapie.\nResistente alle terapie pi\u00f9 comuni, ma essa pu\u00f2 essere prevenuta grazie all'uso di antibiotici locali e sistemici poco prima dell'estrazione"}
{"id": "2388038", "revid": "1318658", "url": "https://it.wikipedia.org/wiki?curid=2388038", "title": "Lago di Bertignano", "text": "Il lago di Bertignano \u00e8 un piccolo bacino lacustre situato a 377\u00a0m di altezza nei pressi dell'omonima frazione a nord-est di Viverone, in Piemonte.\nMorfologia e geologia.\nCome il vicino (e ben pi\u00f9 vasto) lago di Viverone, anche quello di Bertignano \u00e8 un lago di tipo intermorenico, che si \u00e8 originato nel quadro dei fenomeni di successive espansioni e ritiri dell'antico ghiacciaio Balteo.\nQuesti fenomeni hanno creato l'anfiteatro morenico di Ivrea e la Serra; all'interno dei cordoni di sedimenti deposti dal ghiacciaio sono rimasti intrappolati alcuni specchi d'acqua tra i quali quello di Bertignano.\nIl lago ha una forma lievemente allungata in senso nord-ovest/sud-est; poco ad est dello specchio d'acqua principale si trova un altro piccolo bacino in via di interramento.\nUn modesto emissario scorre verso est ma tende a perdersi nei pressi della vicina Borgata Salomone, una frazione di Roppolo (BI).\nIl lago \u00e8 circondato da una stradina ed \u00e8 scavalcato da un simulacro di linea dell'alta tensione peraltro scollegata dalla rete ed utilizzata solo per addestramento del personale Terna (Enel); nei pressi delle sue rive sorgono alcune cascine, e la zona ha mantenuto una tranquilla atmosfera di campagna.\nStoria.\nNel fondo del lago furono rinvenute due antiche piroghe monossili, ovvero lunghe canoe costruite a partire da un unico fusto arboreo. La prima, in ottimo stato, fu rinvenuta facilmente nel 1912, e datata al 250 d.C. Per l'altra, scoperta nei fondali nel 1978, si dovette attendere 4 anni (fino al 1982) di accurati preparativi da parte di esperti sommozzatori per l'effettiva operazione di riemersione. Il reperto, ripescato, fu dapprima datato intorno al 5400 a.C., ma il carbonio 14 lo fece risalire intorno al 1450 a.C.. Le ricerche storiche degli anni ottanta furono ad opera di Luigi Fozzati della Sopraintendenza Archeologica del Piemonte. Questi resti archeologici sono ancor oggi conservati al Museo di antichit\u00e0 di Torino.\nNei pressi del lago furono anche ritrovati monili preistorici e i resti di un villaggio palafitticolo della tarda Et\u00e0 del bronzo (850-900 a.C.), chiamato Cava di Purcarel.\nVerso le colline settentrionali del monte Orsetto poi, sono stati ritrovati altri ulteriori reperti, principalmente di insediamenti celtici.\nLo specchio d'acqua e vari terreni circostanti sono ricchi di tralicci e di elettrodotti di propriet\u00e0 Terna (Gruppo Enel), a scopo addestrativo.\nIl laghetto era dagli anni cinquanta agli anni settanta usato come serbatoio di accumulo di acque anche pompate dal sottostante lago di Viverone, che poi per caduta, alimentavano una centrale elettrica situata sulla riva del lago di Viverone. I due laghi sono tuttora collegati da una condotta forzata interrata e non pi\u00f9 utilizzata. Alcuni componenti dell'impianto sono tuttora presenti: apparati di sollevamento paratie di mandata, nel lago stesso, cabina di comando, sulla riva, serbatoio di accumulo, in forma di torre metallica cilindrica, sulla collina a ca. 1\u00a0km a ovest del lago, tratti di condotta, nei terreni tra il lago e la torre ed immediatamente a monte della centrale, a Viverone.\nEscursionismo.\nSulla costa est del lago transita la GtB (Grande traversata del Biellese), un lungo itinerario escursionistico che percorre a quota medio-bassa tutta la provincia di Biella.\nNella zona passa anche il tratto piemontese della via Francigena.\nPesca.\nSono presenti carpe, lucci, tinche, pesci gatto e varie altre specie. La pesca \u00e8 gestita dal \"Gruppo Sportivo Dilettantistico Amici della Pesca\" che, previo acquisto di una tessera, permette l'accesso anche ai pescatori giornalieri.\nProtezione della natura.\nIl lago e l'area circostante sono compresi nel SIC denominato \"Lago di Bertignano (Viverone) e stagno presso la strada per Roppolo\" (cod. IT1130004), della superficie totale di 26,17 ha ."}
{"id": "2388039", "revid": "773636", "url": "https://it.wikipedia.org/wiki?curid=2388039", "title": "Shiore", "text": ""}
{"id": "2388044", "revid": "1924342", "url": "https://it.wikipedia.org/wiki?curid=2388044", "title": "Foot of the Mountain", "text": "Foot of the Mountain \u00e8 il nono album in studio del gruppo musicale norvegese a-ha, pubblicato il 17 luglio 2009.\nDescrizione.\nL'album \u00e8 il secondo pubblicato con la Universal e contiene due brani presentati in anteprima durante i concerti del 2008 tenutisi ad Oslo e a Londra, ovvero \"Riding the Crest\" e \"Shadowside\". \u00c8 l'ultimo album del gruppo prima dello scioglimento nel 2010.\nL'album segna il ritorno all'uso di sintetizzatori da parte del gruppo e comprende dieci pezzi eseguiti in maniera molto matura e professionale. Tornando al synth pop gli a-ha dimostrano di saper spaziare da un genere all'altro mantenendo alta la qualit\u00e0. La caratteristica voce di Morten Harket contribuisce come negli album precedenti al sound di questo gruppo.\n\"The Bandstand\" riprende chiaramente le sonorit\u00e0 degli anni '80. Il riff di sintetizzatore proviene dal brano \"Come Back\" di Magne Furuholmen: Paul Waaktaar-Savoy ha ripreso il riff (che originariamente era sul pianoforte) e ne ha modificato gli accordi, poi ha creato anche il ritornello e il testo, mentre gli accordi delle strofe derivano interamente da Come Back, e sono quindi opera di Furuholmen. Anche le successive \"Riding The Crest\" e \"What There Is\" riprendono le sonorit\u00e0 anni ottanta. La tittle-track \"Foot Of The Mountain\" \u00e8 basata sul brano \"The Longest Night\" dell'album solista di Furuholmen, di cui \u00e8 stato cambiato il ritornello (composto da Waaktaar-Savoy) e il relativo testo (sempre di Waaktaar-Savoy).\n\"Real Meaning\" prende delle sonorit\u00e0 pi\u00f9 elettroniche, mentre ben diversa \u00e8 la natura delle seguenti due canzoni: \"Shadowside\" \u00e8 una ballata dalle sonorit\u00e0 pop, con influssi folk norvegesi, Waaktaar-Savoy ha detto di essere molto soddisfatto del pezzo; \"Nothing Is Keeping You Here\" riprende fortemente le sonorit\u00e0 e lo stile dei Keane. Anche \"Mother Nature Goes In Heaven\" presenta delle sonorit\u00e0 molto anni '80, molto care a Waaktaar-Savoy e al resto della band. \"Sunny Mystery\" \u00e8 un brano elettronico di Furuholmen. Il brano di chiusura \"Start The Simulator\" \u00e8 uno dei pi\u00f9 sperimentali ed elettronici mai composti da Waaktaar-Savoy.\nLa copertina dell'album \u00e8 stata curata da Martin Kvamme che ha lavorato su una foto di Guy Berryman dei Coldplay, che ha anche realizzato altri scatti presenti sul libretto del CD. Le foto della band sono a cura del fotografo norvegese Stian Andersen.\nNel Regno Unito l'album esce il 27 luglio 2009 ed entra direttamente al numero 5 della classifica degli album pi\u00f9 venduti come pi\u00f9 alto nuovo ingresso della settimana."}
{"id": "2388052", "revid": "100871778", "url": "https://it.wikipedia.org/wiki?curid=2388052", "title": "Application lifecycle management", "text": "Application lifecycle management (ALM) rappresenta l'unione di attivit\u00e0 di gestione di business con attivit\u00e0 di ingegneria del software, resa possibile dall'utilizzo di strumenti che facilitano la gestione delle fasi di: analisi dei requisiti, progetto architetturale, sviluppo, collaudo del software, gestione delle versioni, delle modifiche e della distribuzione.\nBenefici.\nUn processo efficace di Management del ciclo di vita delle applicazioni, supportato dei giusti strumenti pu\u00f2"}
{"id": "2388053", "revid": "287204", "url": "https://it.wikipedia.org/wiki?curid=2388053", "title": "Discontinuit\u00e0 di Conrad", "text": "La discontinuit\u00e0 di Conrad corrisponde a un piano sub-orizzontale che si trova nella crosta continentale dove la velocit\u00e0 delle onde sismiche aumenta in modo discontinuo. Questo piano \u00e8 osservato in varie regioni continentali ad una profondit\u00e0 che va da 15 a 20 km, ma non \u00e8 stato trovato nelle regioni della crosta oceanica. La velocit\u00e0 di propagazione delle onde sismiche P, nella crosta superiore, oscilla tra 5,6 e 7,6 km/s mentre, al di sotto della discontinuit\u00e0 di Conrad, l'intervallo di oscillazione passa a 6,5-7,6 km/s. Tale variazione \u00e8 dovuta ad un lieve incremento della rigidit\u00e0 (pi\u00f9 che della densit\u00e0) del materiale roccioso della crosta inferiore. \nDescrizione.\nLa discontinuit\u00e0 di Conrad (cos\u00ec chiamata dal nome del sismologo austriaco Victor Conrad) non \u00e8 cos\u00ec espressiva come la discontinuit\u00e0 di Mohorovi\u010di\u0107, ed \u00e8 assente in alcune regioni continentali. Si pensa che la discontinuit\u00e0 si trovi al confine tra la crosta continentale superiore e quella inferiore.&lt;br&gt;\nFino alla met\u00e0 del XX secolo, si ipotizzava che nelle regioni continentali, la crosta superiore fosse costituita da rocce felsiche come il granito, cosiddette SiAl, e quella inferiore da rocce mafiche come il basalto, SiMa. I sismologi del tempo ritenevano che la discontinuit\u00e0 di Conrad corrispondesse al brusco contatto tra i due strati chimicamente distinti, vale a dire, SiAl e SiMa.\nA partire dagli anni '60 tra i geologi cominciarono a sorgere forti dubbi verso questa supposizione anche se l'esatto significato geologico della discontinuit\u00e0 di Conrad non \u00e8 stato ancora chiarito. La possibilit\u00e0 che rappresenti la transizione dalla facies anfibolitica a quella granulitica ha ricevuto qualche supporto dal sollevamento della parte centrale del cratere di Vredefort e il circostante cratone di Kaapvaal. Le zone a fusione parziale disseminate nella crosta continentale potrebbero fornire un'altra spiegazione. \nLa discontinuit\u00e0 di Conrad, proprio perch\u00e9 non sempre identificabile al passaggio tra crosta superiore e crosta inferiore, tra le quali il passaggio \u00e8 spesso di tipo \"transizionale\", viene definita discontinuit\u00e0 di \"seconda specie\"."}
{"id": "2388065", "revid": "339392", "url": "https://it.wikipedia.org/wiki?curid=2388065", "title": "Atletico Cagliari", "text": ""}
{"id": "2388066", "revid": "88740", "url": "https://it.wikipedia.org/wiki?curid=2388066", "title": "Tombe dei Glossatori della Scuola bolognese", "text": "Le tombe dei glossatori della Scuola bolognese conservano le spoglie di alcuni fra i primi e pi\u00f9 importanti professori di quello che nel Medioevo veniva chiamato lo \"studium\", cio\u00e8 l'Universit\u00e0, che a Bologna era rinomato soprattutto per l'insegnamento della Giurisprudenza: erano detti glossatori perch\u00e9 commentavano i testi di diritto romano con aggiunte esplicative a margine, le \u00abglosse\u00bb, per rendere pi\u00f9 chiari i contenuti dei passi in esame. Queste nuove figure professionali, cardini della vita politica e culturale cittadina, scelsero di essere seppellite in luoghi di grande visibilit\u00e0 urbanistica.\nNon \u00e8 possibile ricostruire esattamente il contesto cimiteriale su cui le tombe sorgevano; la loro presenza isolata non corrisponde alla condizione in cui si trovavano in passato. \u00c8 noto che sul sagrato della basilica di San Domenico si trovavano anche i resti di altri importantissimi maestri, tra cui Salatiele di Martino di Papa (1280), Federico della Scala, Pietro Capretto de' Lambertini (1292), Guido Monadi (1293), Dino del Mugello (1298), Tommasino di Guido Ubaldini (1295); presso la Basilica di san Francesco sono attestate, a partire gi\u00e0 dal 1261, offerte relative al cimitero, per monumenti esterni, prima ancora dell'ultimazione dei lavori della chiesa: Lambertino Ramponi (1269), Giovanni da Varignana (1274), Giovanni Pavanesi (1278). Dei monumenti di questi personaggi oggi non \u00e8 rimasta alcuna traccia se non documentaria. Dai sepoltuari della chiesa e dagli altri documenti non emergono in modo omogeneo indicazioni relative alla natura di queste tombe, alla loro collocazione e al loro orientamento, perch\u00e9 la modalit\u00e0 di compilazione dei documenti non \u00e8 molto rigorosa. In ogni caso, il cimitero doveva essere posto sul retro della chiesa, ovvero in piazza Malpighi, come tradizione delle chiese gotiche; in tale posizione si trovano ancora oggi le due arche superstiti.\nI cinque mausolei che oggi si possono ancora vedere sorgono in due luoghi di Bologna: piazza Malpighi, adiacente a Piazza San Francesco, e piazza San Domenico, e sono tutti ascrivibili alla seconda met\u00e0 del XIII secolo. Sono costituiti, con poche variazioni, da un'edicola sormontata da una piramide, che poggia su un numero variabile di colonnine di marmo, erette su un piedistallo o su un altro ordine di pilastrini, secondo una struttura definita \"free standing tomb\" quanto alla collocazione nello spazio; \"a baldacchino\" quanto alla copertura. All'interno dell'edicola \u00e8 posta un'arca di marmo, leggermente rialzata su bassi sostegni.\nTutti e cinque i mausolei sono stati soggetti a interpolazioni successive, distruzioni, rifacimenti e anche a parziale ricostruzione. Dal punto di vista tipologico, si tratta di monumenti sepolcrali piuttosto peculiari perch\u00e9 la loro forma \u00e8 estremamente specifica e non trova riscontro puntuale in quasi nessun altro caso italiano.\nAlfonso Rubbiani, l'architetto bolognese cui la Deputazione di Storia Patria per le province di Romagna aveva affidato, nel 1886, il restauro dei tre mausolei di San Francesco in vista dei festeggiamenti per l'ottavo centenario dell'Universit\u00e0 di Bologna, in una delle sue relazioni racconta che, \u00ab\"mentre la Commissione permanente di Belle Arti aveva approvato il progetto per la ricostruzione delle tre tombe, il signor Ministro dell'Istruzione notificava con suo dispaccio da Roma di rinunziare al proposito di eseguirlo, non essendosi potuto ottenere che il Ministro del Tesoro si assumesse la spesa occorrente [...]\"\u00bb. Fu l'opera di interessamento della regina Margherita di Savoia, che \u00ab\"graziosamente soggiunse che ritornando in Roma se ne sarebbe occupata personalmente\"\u00bb, a permettere di avviare i lavori.\nTomba di Odofredo Denari.\nLa prima tomba di cui si ha notizia \u00e8 quella di Odofredo Denari, situata presso San Francesco, fatta costruire attorno al 1265. \nNel 1497 e nel 1574 vennero portati a termine i primi restauri ad opera di due discendenti, Lorenzo Odofredi e Girolamo del fu Lorenzo Odofredi. Il primo aveva rinnovato il monumento, facendo costruire un plinto di mattoni entro il peristilio inferiore, all'interno del quale aveva fatto murare le sponde maggiori dell'arca originaria \u2013 i cui frammenti vennero utilizzati nel restauro ottocentesco \u2013 , e aveva fatto sistemare il cappello a piramide. Si sa, comunque, che fino al 1713, anno della costruzione della cappella Malvezzi Lombardi in San Francesco ad opera dell'architetto Alfonso Torreggiani, le ceneri di Odofredo si trovavano ancora nella tomba. \nLa cappella, aggettante rispetto alla chiesa, fin\u00ec per inglobare anche il monumento. Rubbiani ci informa che Gandolfi, lontano discendente del legista, \u00abcon soverchia compiacenza lasci\u00f2 diroccare quasi tutto il mausoleo di Odofredo perch\u00e9 l'immoderata ambizione di spaziosit\u00e0 del Torreggiani fosse paga\u00bb. Per la sua opera di ripristino, Rubbiani si serv\u00ec delle testimonianze antiquarie rese da alcuni eruditi nelle loro opere: i disegni dell'Oretti, le incisioni del libro di Sarti e quelle cinquecentesche di Rybisch e del Fendt, di cui peraltro egli stesso ammette: \u00abMolto vi \u00e8 fatto di memoria, per poca precisione degli schizzi presi dal vero; quindi come documenti per un ristauro essi non hanno che un valore indicativo\u00bb.\nRispetto allo stato attuale del monumento, sappiamo che, al posto dello zoccolo di mattoni che si vede oggi, la base era costituita da un peristilio di colonne, di cui solo tre sono arrivate indenni al XIX secolo, mentre per la parte superiore originali sono quattro colonnine della loggetta. I rilievi di Rubbiani ci informano che la pianta, di forma rettangolare, doveva misurare 3.50 metri x 2.50 circa, e che raggiungeva un'altezza approssimativa di 11 metri; la piramide sola doveva misurarne 4. \nLe colonne sono di \u00abmarmo bianco di cava greca; e i capitelli a tronchi di piramide ornati di foglie di palmizio, come se ne riscontrano in San Vitale di Ravenna, hanno sentimento bizantino e ricordo d'Oriente [\u2026] Colonnette e capitelli della piccola loggia sono in pietra d'Istria meno le quattro angolari, pi\u00f9 robuste, in marmo greco\u00bb; nelle quattro facce dei capitelli, risalenti probabilmente all'VIII secolo come le colonne (forse resti di un ciborio), era inciso lo stemma di Odofredo, raffigurante tre piccole aquile, abrase nel periodo delle Repubblica Cisalpina come avvenne a tanti esempi di araldica nello stesso periodo; la descrizione procede con le misure delle lastre di macigno del piano superiore (0.19 metri). Gli archetti sono riconosciuti come elementi dell'intervento del 1497, nel quale era stata ripristinata anche la piramide. \nL'interno doveva essere stato intonacato e dipinto o rivestito in mattoni vetrati, come appariva nei monumenti di Rolandino de' Passaggeri e di Egidio Foscherari. Per gli interni del monumento di Odofredo e di Accursio, Rubbiani proponeva di \u00abriprodurre il tipo a mattoni vetrati, verdi, azzurri, gialli e bianchi, secondo la gamma posseduta dalle nostre fornaci nel XIII secolo\u00bb.\nNel corso dei lavori del 1888, l'architetto Rubbiani offr\u00ec resoconti dettagliati all'adunanza della Deputazione di Storia Patria per la Romagna, in cui specific\u00f2 i passi del percorso e le sue difficolt\u00e0. Al termine del restauro si erano isolate \u00able sole tre belle colonne di marmo greco\u00bb, si erano rafforzati \u00abcon traverse di ferro gli architravi di marmo\u00bb, \u00abdisposti in modo pi\u00f9 intelligibile gli avanzi dell'antica arca\u00bb , murate le lapidi trovate (quelle relative ai due interventi rinascimentali e quelle del Settecento) \u00abnel muro che fa fondo agli avanzi della tomba\u00bb. I resti di uno scheletro, trovato in una piccola arca sotto \u00abgli avanzi del monumento\u00bb e analizzati dall'\u00abegregio\u00bb Dottor Giulio Melotti (che ne conferm\u00f2 l'appartenenza indicativa al periodo odofrediano), furono chiusi in una cassa di quercia con iscrizione di piombo; infine, e il monumento fu circondato da una cancellata di ferro a protezione.\nTomba di Rolandino dei Romanzi.\nIl secondo monumento in ordine di tempo ad esserci pervenuto (1285) \u00e8 quello di Rolandino de' Romanzi. \n\u00abFino al 1803 \u2013 la sua arca \u2013 reggevasi ancora, cadente, sgretolata ma senza danno di mutilazioni. Nicchiata dietro il portico della Seliciata, lanciava ancora la sua guglia pi\u00f9 in alto del tetto di esso, e l\u00ec accanto era la pesa pubblica del fieno\u00bb.\nNel 1769 l'arca era gi\u00e0 nascosta da un muro, eretto forse per rafforzare la struttura barcollante o per impedire che \u00abin quell'angolo deserto e buio la tomba di Rolandino de' Romanzi giovasse ai malfattori per agguati notturni\u00bb; il Sarti, nel medesimo anno, la descriveva in questo modo: \n\u00ab\"Obiit Rolandinus Bononiae anno MCCLXXXIV, III idus Septembris, ornatus ipse quoque magnifico et splendido sepulcro, quod Guidestus filius erigendum curavit [\u2026] Ejus iconographiam damus. Ac moles ipsa sepulcri satis integra adhuc superest, undequaque cospicua [\u2026]\"\u00bb\nIl modello tombale esplicitato nel testamento del giurista specificava di far riferimento alla tomba di Odofredo: \u00ab\"et faciendo scripneum arche predicte de marmore altitudinis et magnitudinis in omni quadra prout est scripneum dicte arche dicti domini Odofredi\u2026\"\u00bb; ma, nonostante la sostanziale aderenza all'esempio della tomba precedente, sono stati riscontrati nel monumento pi\u00f9 recente elementi di grande pregio dal punto di vista stilistico, che, in alcuni casi, rappresentano un'evoluzione verso forme gotiche.\nNelle pagine che Bruno Breveglieri dedica alla scrittura a Bologna nel Duecento, le iscrizioni del monumento di Rolandino sono citate come esempi di pregio nell'esito dell'elaborazione della maiuscola gotica, \u00ab\"con l'adozione di un sistema completamente bilineare, senza pi\u00f9 giochi di lettere di altezza variabile, incluse o sovrapposte [...] una scrittura molto tipizzata, di ariosa impaginazione, con sottili, leziosi filetti di coronamento dei tratti e una particolare forma della I. Una vera moda grafica, di successo sia nelle scritture esposte di committenza pubblica [...] sia in epigrafi assolutamente private\"\u00bb. Nuova \u00e8 anche la presenza dei quattro leoni stilofori, uno dei quali sostituito nell'Ottocento in una prima approssimativa sistemazione, ed estremamente pi\u00f9 articolati sono i capitelli e la decorazione della cornice di marmo, che, rispetto alla semplicit\u00e0 assoluta del modello, presentano motivi vegetali piuttosto elaborati; o meglio, nelle parole del restauratore, \u00ab\"l'artista ha poetizzato tutto un tralcio serpeggiante di una cucurbitacea nostrana\"\u00bb.\nI maestri che lavorarono al monumento, Alberto di Guidobono e Albertino di Enrico, ingaggiati dal figlio di Rolandino, Guidesto, alla morte del padre, avvenuta nel 1284, mostrarono, in effetti, di voler superare l'arca di Odofredo, proponendo \u00ab\"melius intaglatum et alio intaglo\"\u00bb. Il contratto, stipulato tra il discendente e gli artisti di fronte al notaio \u00ab\"Tomaxio quondam Ursolini\"\u00bb, ci \u00e8 pervenuto, e offre informazioni preziose rispetto all'uso dei marmi veronesi, sia bianchi che vermigli, al loro pagamento (255 lire di bolognini solo per il materiale), ad alcune decorazioni (croce, acroterii, cornice, leoni, scudo di marmo con incisione) e misure (ceppo di 9 piedi e mezzo per lato e altezza di 10 piedi) che hanno facilitato il compito di Rubbiani. Per l'interno della piramide il restauratore aveva preferito la tecnica a intonaco e pittura, considerando questa semplificazione pi\u00f9 tardiva e perci\u00f2 pi\u00f9 consona al monumento.\nNonostante le ottime condizioni \u2013 almeno rispetto allo \"status\" degli altri monumenti \u2013 in cui il mausoleo si trovava a fine Settecento, esso venne fatto distruggere dal governo francese nel 1804, con l'argomento che serviva \u00abdi nascondiglio alle birbe e agli assassini\u00bb. \u00abFu strana rappresaglia della fortuna\u00bb \u2013 commenta ancora Rubbiani \u2013 \u00abche ci\u00f2 potesse allegarsi per giustificare la demolizione di chi scrisse \"De ordine maleficiorum\u2026\"\u00bb, ovvero uno dei primi trattati di criminologia. Nel 1814, a seguito della Restaurazione, Giambattista Grilli, poeta bolognese, pubblic\u00f2 un poema, tenuto clandestino fino a quel momento, in cui sfogava le sue ire contro i francesi, e immaginava di aver assistito in una notte di dieci anni prima, durante una passeggiata al chiar di luna, ad una processione di spettri, tra cui il povero Rolandino rimasto senza tomba, con tanto di Digesto sottobraccio, che si avviavano in Certosa, dove, al tempo, frammenti di sepolcro, e presumibilmente anche di ossa, erano stati trasportati con poco garbo. Qui, il poeta Grilli si era affaticato a cercare i resti illustri, ed era riuscito nel suo compito. Anche grazie alle invettive antifrancesi del poeta, gli \u00abavanzi\u00bb del monumento, trasportati in Certosa, furono malamente riassemblati \u2013 \u00aba testimonio di grettezza moderna\u00bb, commenta Rubbiani, disgustato dall'intervento \u2013 e soltanto nel 1888 furono recuperati dallo stesso architetto e ricomposti sulla base delle indicazioni del contratto e, per la piramide, grazie allo studio dell'inclinazione dei mattoni a spigolo pervenuti.\nTomba di Egidio Foscherari.\nLa tomba di Egidio Foscherari, ultimata probabilmente entro il 1291, e ben documentata dalle fonti, \u00e8 quella che si differenzia maggiormente dalle altre nei suoi caratteri costitutivi; questa scelta stilistica si spiega probabilmente, in un'ottica di retorica monumentale, nel tentativo di segnare una differenza visiva che distinguesse la tomba di un dottore di diritto canonico, com'era Egidio, dalla tradizione pi\u00f9 strettamente classica di quelle dei dottori in diritto civile. Pi\u00f9 semplice e meno appariscente, deriva le sue peculiarit\u00e0 dalla tradizione veneto-bizantina e Rubbiani ci informa che l'interno della piramide era dipinto a \u00abcielo seminato di stelle nimbate\u00bb, interessante eco dell'arte ravennate.\nNotevole, poi, \u00e8 il reimpiego del frammento di ciborio di et\u00e0 et\u00e0 carolingia sul lato ovest del monumento, \u00abtransfert simbolico [\u2026] coerente con il gusto allora dominante in Venezia\u00bb.\nIn effetti, \u00ab\"as the Venetian variety of this renovatio was colored by the idea of establishing a connection, and even an unbroken continuity with the 'age of the apostles', and as this movement aimed at a renovatio imperii christiani and not a renewal of the pagan Empire of Rome, the art which it propagated assumed the semblance of Early Christian styles, or, at least, styles that were thought as Early Christian\"\u00bb.\nL'inserto era noto gi\u00e0 nel Settecento, perch\u00e9 Sarti ne parla, e offre un suo commento. \u00ab\"In consideranda totius molis structura herebit fortasse antiquitatis studiosus investigator, in ea enim conspicit arcum integrum ex marmore graeco, rudibus anaglyphis inscultum, qui vetustatem multo majorem prodit et artificium non ejus aetatis, qua vixit Aegidius Fuscararius. Sunt in eo insculptae, haud ignota priscorum christianorum symbola, pavonae ac rosae, qualia in antiquissimis ecclesiis et monumentis christianorum cernuntur; ac nemo, istarum rerum non imperitissimus, hunc arcum negabit partem fuisse antiqui Ciborii, quod altare aliquod ex veteri more obtegeret. Id autem tanto magis observandum, quod perpaucae antiquitatum christianorum reliquiae in civitate nostra supersunt propter insignem architectorum audaciam, qui sacra haec antiquitatis monumento, propterea quod rudia sunt et inelegantia, ubique disjiciunt\"\u00bb.\nCome osserva, invece, giustamente Renzo Grandi: \u00ab\"non stupisce che il primo mausoleo eretto ad un lettore di diritto canonico rieccheggiasse di modelli ideologici fin l\u00ec senza seguito apprezzabile a Bologna, venendo ad attenuare o correggere l'ispirazione troppo rigidamente laicista, con cui si andavan celebrando in S. Francesco i grandi campioni del diritto civile\"\u00bb.\nTomba degli Accursii.\nL'architetto Rubbiani pensava, basandosi sul computo degli anni dei dottori, che la prima tomba ad essere eretta in San Francesco fosse quella di Accursio; in realt\u00e0, il mausoleo \u00e8 il terzo in ordine di tempo (1293) fra quelli che ci sono rimasti in questa piazza, perch\u00e9 non fu costruito per Accursio padre, ma per il figlio. Il genitore in origine era stato sepolto presso il cimitero di San Domenico e le spoglie furono traslate per ragioni politiche.\nL'edificazione della tomba di famiglia proprio nei pressi dei monumenti di illustri famiglie geremee (e gli Accursii facevano parte del partito dei Lambertazzi e vennero esiliati), dimostra una volont\u00e0, attribuibile a Francesco, tesa a non far cadere nell'oblio, e anzi a rivendicare con forza, un ruolo fondamentale all'interno della vita della citt\u00e0: e infatti, Palazzo d'Accursio si erge ancora oggi su Piazza Maggiore, a testimonianza di una stima comunque confermata da parte del Comune e dei cittadini.\nIl monumento, che nelle parole di Filippo Villani \u00ab\"redditur posteris qualis constat fuisse viventibus\"\u00bb, fu edificato nonostante lotte intestine e pesanti accuse di immoralit\u00e0, dal momento che uno degli intenti dell'edificazione e della scelta del luogo era quello di affermare una sostanziale continuit\u00e0 celebrativa con gli altri mausolei, di segnalare, attraverso l'affinit\u00e0 tipologica dei monumenti, una forte continuit\u00e0 istituzionale.\nRimanevano nell'Ottocento \u00ab\"due lati del basamento e del peristilio superiore\u00bb, \u00abuna cornice in pietra d'Istria, mantenutasi nei due lati che ancora durano. Sopra di essa [\u2026] dieci colonnette di un peristilio o loggetta, delle quali le quattro angolari sono pi\u00f9 grosse, tagliate in un marmo greco specie di pentelico, con ricchi capitelli a fogliame di stile romanico-bizantino, e l'altre sei sono esili, binate, di pietra istriana. Gli archetti circolari sopra le colonne sono girati in mattoni apparecchiati e smaltati in color verde; e cos\u00ec [\u2026] \u00e8 il muro sovrastante fino alla cornice [\u2026]\"\u00bb. All'epoca del restauro la piramide era gi\u00e0 crollata, e si fece riferimento al modello degli altri mausolei, nonch\u00e9 alla prassi esecutiva delle guglie di moltissimi campanili dell'epoca, realizzate in mattoni vetrati e smaltati di verde, secondo una tradizione ceramica regionale.\nSi \u00e8 scoperto che la tomba degli Accursi, originariamente divisa in due cellette, una superiore ed una inferiore, fu utilizzata come piccola abitazione o rifugio, distruggendo il piano intermedio, liberandosi dei resti mortali dei legisti (probabilmente ancora in parte nel pavimento) e disossando lo zoccolo inferiore. Non trovandosi pi\u00f9 le ceneri dei due, Rubbiani propose che l'arca venisse ricostruita comunque per murare, ad eterno memento delle glorie dello Studio bolognese, due epitaffi che si tramandavano nelle fonti: quello riferito da Diplovataccio, mutilo, \u00ab\"[...] aspice quam parvo loculo concluditur iste spirtus [...]\"\u00bb e quello tr\u00e0dito dal Sarti, probabilmente inciso sull'arca originaria, che recitava, semplicemente, \u00ab\"sepulcrum Accorsi glosatoris legum Francisci eius filii\"\u00bb.\nIl restauro fu portato a termine completando i lati monchi e ricostruendo parzialmente il mausoleo su base analogica, considerata per\u00f2 dallo stesso restauratore \u00abcome il pi\u00f9 debole degli argomenti induttivi\u00bb.\nTomba di Rolandino dei Passaggeri.\nLa tomba di Rolandino de' Passaggeri venne edificata tra il 1300 e il 1306 e, nonostante i danni provocati da una bomba nel 1943 e dai numerosi interventi di restauro che mirarono a preservarla nel tempo, il suo assetto attuale corrisponde sostanzialmente a quello originale, certo in linea con la tradizione, ma \u00abcon uno spicco cos\u00ec netto e carattere tale da riuscire in larga misura nuovo\u00bb.\nSi tratta del primo monumento a presentare sull'arca la figura del maestro che fa lezione agli scolari: un tema, questo, che diventer\u00e0 classico nella successiva iconografia tombale dei maestri universitari, e che a Bologna vanta una tradizione di quasi due secoli. Fa parte di quelle rappresentazioni che mostrano il defunto impegnato in attivit\u00e0 del quotidiano. Rolandino \u00e8 raffigurato di profilo, iconografia ancora arcaica, poich\u00e9 in seguito si preferir\u00e0 la rappresentazione frontale, in maest\u00e0. Sull'altro lato dell'arca \u00e8 scolpito invece solo in posizione di \"gisant\", e, nonostante il tratto sia semplice e piuttosto rigido, la figurazione non manca di vitalit\u00e0 certamente gi\u00e0 gotica.\nNon mancano indicazioni, pubblicate dal Filippini, sugli artefici del monumento, un \u00ab\"magistero Johanni marmorario\"\u00bb e un \u00ab\"Petro\"\u00bb, chiamati ad un'opera di completamento nel 1306, il che lascia supporre che si trattasse dei medesimi artefici che avevano eseguito originariamente il monumento. Grandi osserva, poi, che nel contratto per il monumento al legista Albertino de' Carrari, probabilmente mai portato a termine a causa delle traversie politiche dei Lambertazzi, si menzionavano gli stessi artigiani che avevano lavorato al mausoleo rolandiniano, pi\u00f9 altri due, forse responsabili della fase progettuale che, conclude sempre Grandi, non poteva essere mancata neppure nel modello \u00abdal limpido, ragionato disegno architettonico\u00bb.\nLa bellezza del monumento e la sua eleganza ne hanno fatto un oggetto di costante ammirazione nei secoli, anche in conseguenza del fatto che era utilizzato come sepolcro dei proconsoli del Collegio dei Notai ancora tra il 1581 e il 1658, segno certo di un interesse attivo da parte della potente corporazione."}
{"id": "2388067", "revid": "244212", "url": "https://it.wikipedia.org/wiki?curid=2388067", "title": "Scola della Patienza", "text": "La Scola della Patienza \u00e8 un libro di morale cristiana scritto dal gesuita Geremia Dressellio, scrittore ascetico tedesco della prima met\u00e0 del XVII secolo, il quale componeva tutte le sue opere letterarie religiose in latino. Queste erano poi tradotte, o \"volgarizzate\", in tutte le lingue europee del suo tempo ed ebbero quindi una grande diffusione.\nIl testo in questione \u00e8 la traduzione fatta dal gesuita Lodovico Flori dal latino in italiano per la pubblicazione avvenuta a Roma nel 1643 a cura di Hermanno Scheuss, con l'imprimatur del papa Urbano VIII.\nL'opera di contenuto morale vuole insegnare la \"pazienza\" non solo nel senso concreto del termine ma soprattutto in quello spirituale ritenendo che questa virt\u00f9 sia condizione indispensabile per accedere al paradiso.\nBen vengano quindi le avversit\u00e0 perch\u00e9 \"orefice \u00e8 il mio carnefice\" sentenzia il Dressellio, intendendo che chi ci perseguita \u00e8 colui che ci procura il mezzo migliore per esercitare attivamente la virt\u00f9 della pazienza che viene paragonata all'oro e come tale gradita a Dio il quale \u00e8 anche il primo a metterci alla prova per assaggiare il nostro valore esattamente come fa l'orafo che morde la moneta d'oro per saggiarne il titolo.\nQuesta \u00e8 la definizione fatalistica della \"Patienza\" data dallo stesso Geremia Dressellio nel suo trattato sull'argomento:\n\"\u00abLa pazienza non \u00e8 altro che un soffrimento volontario e senza lamenti di tutte quelle cose, che d'altronde fuor di s\u00e9, accadono o sopravvengono all'huomo\u00bb\".\nIl testo \u00e8 ricco di parabole, di storielle, di citazioni di personaggi dei pi\u00f9 disparati ambiti culturali che animano di volta in volta la scena allietandola e accompagnando il lettore attraverso una vera e propria galleria storica di personaggi che denunciano la complessa formazione umanistica del Dressellio e il suo ridondante gusto barocco riscattato per\u00f2 da una personale genuina autentica vena narrativa, quasi anticipatrice del verismo in letteratura per il suo gusto dell'aneddoto colto dalla diretta esperienza della vita quotidiana."}
{"id": "2388068", "revid": "729019", "url": "https://it.wikipedia.org/wiki?curid=2388068", "title": "Frank Maxwell Andrews", "text": "Tra i i principali fautori del potenziamento della componente aerea dell'Esercito degli Stati Uniti, divenne nel 1935 il primo comandante del nuovo quartier generale centralizzato delle forze aeree. Dopo altri comandi nell'America centrale e nel Medio Oriente, divenne all'inizio del 1943 il comandante di tutte le forze militari statunitensi nel teatro d'operazioni europeo, in sostituzione del generale Dwight Eisenhower, trasferito al comando nel teatro mediterraneo.\nIl generale Andrews mor\u00ec in un incidente aereo durante un giro di ispezione in Islanda nel maggio 1943. Fu uno dei quattro generali del U.S. Army a morire in azione durante la seconda guerra mondiale; gli altri tre furono Lesley J. McNair, ucciso da fuoco amico durante l'operazione Cobra, Simon Bolivar Buckner Jr., ucciso durante la battaglia di Okinawa e Millard Harmon, disperso in mare con il suo aereo durante un volo sulle isole Marshall.\nBiografia.\nFu un generale dell'esercito statunitense, ed uno dei fondatori della United States Army Air Force. Come parte del gruppo dirigente degli United States Army Air Corps riusc\u00ec in quello che a Billy Mitchell non fu possibile: la creazione di una aeronautica militare come forza armata indipendente. Nel 1943 sostitu\u00ec Eisenhower al comando delle forze statunitensi in Europa, e mor\u00ec insieme ad altri tredici tra equipaggio e passeggeri durante un volo di ispezione quando il suo aereo, un Consolidated B-24 Liberator, precipit\u00f2 sul monte Fagradalsfjall nella penisola di Reykjanes (Islanda). A lui sono intitolate varie installazioni militari, tra le quali la pi\u00f9 nota \u00e8 senz'altro la Andrews Air Force Base."}
{"id": "2388072", "revid": "767487", "url": "https://it.wikipedia.org/wiki?curid=2388072", "title": "Dubai Tennis Championships 2009", "text": "Il Barclays Dubai Tennis Championships 2009 \u00e8 stato un torneo della categoria ATP World Tour 500 series dell'ATP World Tour 2009 e della categoria Premier del WTA Tour 2009. Entrambi gli eventi hanno avuto luogo nell'Aviation Club Tennis Centre di Dubai negli Emirati Arabi Uniti. \nIl torneo femminile si \u00e8 giocato dal 15 al 21 febbraio, mentre quello maschile dal 23 al 28 febbraio 2009.\nPartecipanti WTA.\nAltri partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nPartecipanti ATP.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nCampioni.\nSingolare maschile.\n Novak \u0110okovi\u0107 ha battuto in finale David Ferrer 7\u20135, 6\u20133\nSingolare femminile.\n Venus Williams ha battuto in finale Virginie Razzano 6\u20134, 6\u20132\nDoppio maschile.\n Rik De Voest / Dmitrij Tursunov hanno battuto in finale Martin Damm / Robert Lindstedt 4\u20136, 6\u20133, 10\u20135\nDoppio femminile.\n Cara Black / Liezel Huber hanno battuto in finale Marija Kirilenko / Agnieszka Radwa\u0144ska 6\u20133, 6\u20133"}
{"id": "2388079", "revid": "106479597", "url": "https://it.wikipedia.org/wiki?curid=2388079", "title": "John Dahl", "text": "Biografia.\nNato e cresciuto in Montana, secondo di quattro fratelli. Studia cinema alla Montana State University, dove si laurea in cinematografia, successivamente studia all'American Film Institute. Dahl inizia la propria carriera come storyboarder ed aiuto regista, contemporaneamente dirige diversi cortometraggi e videoclip musicali.\nDopo aver sceneggiato il film \"Investigazioni private\", debutta con il suo primo lungometraggio per il grande schermo, \"Uccidimi due volte\", con Val Kilmer, in seguito dirige \"L'ultima seduzione\" e \"Specchio della memoria\", che gli danno la notoriet\u00e0 come regista di genere noir.\nNel 1998 dirige Edward Norton e Matt Damon ne \"Il giocatore\", mentre nel 2001 dirige il thriller \"Radio Killer\". Gli ultimi suoi film sono \"The Great Raid - Un pugno di eroi\" e \"You Kill Me\".\nNegli ultimi tempi ha lavorato prevalentemente per la televisione, dirigendo episodi di note serie televisive come \"Californication\", \"Dexter\", \"Breaking Bad\", \"Hannibal\", \"United States of Tara\", \"The Vampire Diaries\", \"True Blood, Falling Skies\" e \"Jessica Jones\"."}
{"id": "2388080", "revid": "1632387", "url": "https://it.wikipedia.org/wiki?curid=2388080", "title": "Spirit of the Wild", "text": "Spirit of the Wild \u00e8 l'undicesimo album di Ted Nugent, pubblicato nel 1995 per la Atlantic Records."}
{"id": "2388085", "revid": "767487", "url": "https://it.wikipedia.org/wiki?curid=2388085", "title": "Craveman", "text": "Craveman \u00e8 il dodicesimo album di Ted Nugent, pubblicato nel 2002 per la Spitfire Records."}
{"id": "2388089", "revid": "831312", "url": "https://it.wikipedia.org/wiki?curid=2388089", "title": "Daniel Navarro", "text": "Carriera.\nPassa professionista nel 2005 con la Liberty Seguros-W\u00fcrth, la squadra di Manolo Saiz. Dopo due stagioni trascorse con questa formazione, e dopo la chiusura del team per l\"'Operaci\u00f3n Puerto\", passa all'Astana, con la quale corre dal 2007 al 2010. Dopo l'arrivo di Alberto Contador, nel 2008, diventa uno dei suoi gregari di fiducia, seguendolo anche alla Saxo Bank-Sungard nel 2011. In questi anni conclude al quarto posto il Deutschland Tour 2008 e al quinto la Volta Ciclista a Catalunya 2008, e vince poi una tappa al Crit\u00e9rium du Dauphin\u00e9 2010 e una al Tour de l'Ain 2012.\nNel 2013 lascia Contador per correre nel team francese Cofidis. Con la nuova squadra vince la Vuelta a Murcia 2013, si piazza quinto al Crit\u00e9rium du Dauphin\u00e9 2013; si aggiudica inoltre la tredicesima tappa della Vuelta a Espa\u00f1a 2014, concludendo al decimo posto in classifica generale."}
