{"id": "2319574", "revid": "287204", "url": "https://it.wikipedia.org/wiki?curid=2319574", "title": "Vicente L\u00f3pez y Porta\u00f1a", "text": "Biografia.\nI suoi genitori erano Crist\u00f3bal L\u00f3pez Sanchordi e Manuela Porta\u00f1a Meer. Inizi\u00f2 gli studi artistici a 13 anni come discepolo del francescano Antonio de Villanueva, poi presso la Real Academia de Bellas Artes de San Carlos, dove nel 1789, per la sua opera \"Il re Ezechia fa mostra delle sue ricchezze\", fu premiato con una borsa di studio per completare la sua formazione a Madrid, alla Real Academia de Bellas Artes de San Fernando, dove nel 1790 ottenne il primo premio in un concorso con il dipinto \"I Re Cattolici ricevono un'ambasciata dal re di Fez\".\nLa permanenza a Madrid si prolung\u00f2 per tre anni, durante i quali sub\u00ec l'influenza dei pittori Francisco Bayeu, Mariano Salvador Maella e Anton Raphael Mengs; torn\u00f2 a Valencia nel 1792, dove dipinse \"Ferdinando VII con l'abito dell'Ordine di Carlo III\" e numerosi ritratti degli ufficiali francesi durante la guerra d'indipendenza spagnola. Nel 1795 aveva sposato Maria Piquer, dalla quale ebbe due figli, Bernardo L\u00f3pez Piquer e Luis, entrambi pittori come il padre.\nLa sua fedelt\u00e0 alla monarchia fece s\u00ec che Ferdinando VII, con la Restaurazione del 1815, lo nominasse Primo Pittore di Camera, nonch\u00e9 insegnante di disegno della sua seconda moglie Maria Isabella di Braganza, e in seguito della sua terza moglie, Maria Giuseppa Amalia di Sassonia: l'artista si trasfer\u00ec definitivamente nella capitale, dove divenne un ritrattista molto ricercato fra l'aristocrazia e l'alta borghesia madrilena.\nNel 1826 realizz\u00f2 la sua opera pi\u00f9 nota, il \"Ritratto del pittore Francisco Goya\", e nel 1831 il ritratto di \"Ferdinando VII con l'abito dell'Ordine del Toson d'Oro\".\nMor\u00ec nel 1850 quando era Primo Pittore di Camera di Isabella II."}
{"id": "2319577", "revid": "47767", "url": "https://it.wikipedia.org/wiki?curid=2319577", "title": "Benedetto Riccabona de Reichenfels", "text": "Biografia.\nNasce a Cavalese, in Val di Fiemme, nel 1807. Nel 1830 viene ordinato sacerdote. Dopo un periodo a Passavia (in Baviera) diventa segretario del nunzio apostolico a Monaco di Baviera. Nel 1854 viene eletto vescovo di Verona.\nNel 1861 viene nominato vescovo di Trento. Nel 1877 celebr\u00f2 la consacrazione della chiesa di San Sebastiano, a San Sebastiano di Folgaria. Membro di diritto della Dieta di Innsbruck, in quella sede sostiene l'autonomia del Trentino. Nel 1863 fonda il seminario minore. Dopo la pubblicazione nel 1864 cura la diffusione in Trentino del Sillabo di Pio IX. Si oppone alle leggi scolastiche austriache.\nMuore a Trento nel 1879.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2319578", "revid": "767487", "url": "https://it.wikipedia.org/wiki?curid=2319578", "title": "Baliangao", "text": "Baliangao \u00e8 una municipalit\u00e0 di Quinta classe delle Filippine, situata nella Provincia di Misamis Occidental, nella Regione del Mindanao Settentrionale.\nBaliangao \u00e8 formata da 15 baranggay:"}
{"id": "2319580", "revid": "287204", "url": "https://it.wikipedia.org/wiki?curid=2319580", "title": "Francisco de Carvajal", "text": "La carriera militare di Carvajal in Europa dur\u00f2 40 anni e mezza dozzina di guerre. Fece parte dell'esercito imperiale spagnolo, il \"tercio\" pi\u00f9 famoso, sotto i principali comandanti di Carlo V nelle guerre d'Italia: Pedro Navarro, Fabrizio I Colonna, e l'illustre \"Gran Capit\u00e1n\", Gonzalo Fern\u00e1ndez de C\u00f3rdoba. Prese parte alla spettacolare vittoria spagnola della Battaglia di Pavia (1525) recuperando una piccola fortuna durante il sacco di Roma di due anni dopo.\nNel 1540 l'ottuagenario Carvajal accett\u00f2 un incarico militare con i fratelli Pizarro in Per\u00f9, per poi appoggiare la fallimentare ribellione di Gonzalo Pizarro contro la corona spagnola. Carvajal fu catturato in battaglia dalle forze fedeli al re il 9 aprile 1548, e giustiziato il giorno successivo.\nBiografia.\nNato ad Arevalo (Avila), Carvajal si arruol\u00f2 nell'esercito di Castiglia, servendo in penisola e nelle guerre italiane di Carlo V. Era un \"alf\u00e9rez\" quando l'esercito spagnolo disert\u00f2 saccheggiando Roma nel 1527. Invece di lottare per la conquista di oro ed altri beni di valore, Carvajal astutamente si impadron\u00ec dei documenti di un notaio romano guadagnandosi una piccola fortuna come riscatto.\nIn seguito Carvajal us\u00f2 questi soldi per raggiungere il Messico come aiutante del vicer\u00e9 spagnolo, Antonio de Mendoza. Nel 1535 fu inviato in Per\u00f9 per aiutare la neo-fondata Lima, allora sotto assedio da parte dell'esercito Inca. Carvajal port\u00f2 i rinforzi al governatore Francisco Pizarro, e poi gioc\u00f2 un ruolo fondamentale nel ristabilire l'autorit\u00e0 di Pizarro sulla fazione rivale di conquistadores guidata da Diego de Almagro il Giovane. Continu\u00f2 a guidare la sua cavalleria in battaglia nonostante l'et\u00e0 e l'obesit\u00e0, divenendo una sorta di leggenda locale. Nel corso della battaglia di Chupas, vedendo la fanteria imperiale spagnola cedere di fronte ad una scarica di fuoco proveniente dai cannoni e dagli archibugi di Almagro, si dice che Carvajal abbia cavalcato in prima linea e, buttando a terra elmo e corazza, esclam\u00f2, \nIspirati dal corpulento comandante, gli uomini di Carvajal avanzarono fino ai cannoni nemici, giungendo davanti alle truppe di Almagro.\nCampagna del 1546.\nQuando l'autorit\u00e0 reale sfid\u00f2 Pizarro nel 1546 Carvajal, impossibilitato a lasciare il paese per colpa dell'embargo navale, prese il comando sul campo come tenente di Pizarro, o \"Maestro de Campo\" dell'esercito di Nuova Castiglia. Durante la campagna del 1546 Carvajal spinse i realisti nel sud della colonia, spostandosi di continuo tra Quito e San Miguel, tra Lima e Guamanga ed ancora a Lima, tra Lucanas e Cuzco, tra Collao ed Arequipa e tra Arequipa e Charcas.\nEsecuzione.\nCarvajal fu condannato a morte dai realisti dopo essere stato ferito e catturato nella battaglia di Jaquijahuana. Lo storico statunitense William H. Prescott raccolse numerosi dettagli circa l'esecuzione: Carvajal non fu scosso dalla sentenza, replicando semplicemente \"basta matar\"\": \"Possono solo uccidere me\". Rifiut\u00f2 la confessione offerta dai sacerdoti non accettando neanche l'estrema unzione, chiedendo:\nCarvajal accett\u00f2 di ricevere ospiti nei suoi ultimi giorni, ma continu\u00f2 a trattare gli interlocutori con sottile sarcasmo. Quando un vecchio nemico, un tempo sconfitto in battaglia da Carvajal, venne ad offrire i propri servizi al ribelle condannato, Carvajal lo rimprover\u00f2 severamente:\nL'unico lamento di Carvajal si ebbe quando i suoi giustizieri giunsero per portarlo in piazza d'armi. Dopo essere stato legato e rinchiuso in uno stretto cesto, Carvajal esclam\u00f2 \"\u00a1Ni\u00f1o en cuna y viego en cuna!\" (\"Bambino in culla e vecchio in culla!\"). La testa di Carvajal fu esposta su una picca a fianco di quella di Pizarro, alle porte di Lima.\nCarvajal \u00e8 rimasto un personaggio folcloristico in Per\u00f9. Secondo una leggenda sarebbe il figlio illegittimo del tiranno italo-spagnolo Cesare Borgia; Ricardo Palma scrisse in \"Tradiciones peruanas\" che Carvajal era pi\u00f9 vecchio di 10 anni rispetto a Borgia; la loro unica parentela, aggiunse, era \"quella della crudelt\u00e0\"."}
{"id": "2319581", "revid": "599013", "url": "https://it.wikipedia.org/wiki?curid=2319581", "title": "John Coughran", "text": ""}
{"id": "2319583", "revid": "339392", "url": "https://it.wikipedia.org/wiki?curid=2319583", "title": "Benedetto Riccabona", "text": ""}
{"id": "2319584", "revid": "339392", "url": "https://it.wikipedia.org/wiki?curid=2319584", "title": "Benedetto de Riccabona", "text": ""}
{"id": "2319585", "revid": "339392", "url": "https://it.wikipedia.org/wiki?curid=2319585", "title": "Benedetto di Riccabona", "text": ""}
{"id": "2319587", "revid": "47767", "url": "https://it.wikipedia.org/wiki?curid=2319587", "title": "Bonifacio", "text": ""}
{"id": "2319594", "revid": "124794944", "url": "https://it.wikipedia.org/wiki?curid=2319594", "title": "Osservatore arbitrale", "text": ""}
{"id": "2319595", "revid": "767487", "url": "https://it.wikipedia.org/wiki?curid=2319595", "title": "Bonifacio (Misamis Occidental)", "text": "Bonifacio \u00e8 una municipalit\u00e0 di Quarta classe delle Filippine, situata nella Provincia di Misamis Occidental, nella Regione del Mindanao Settentrionale.\nBonifacio \u00e8 formata da 28 baranggay:"}
{"id": "2319596", "revid": "425388", "url": "https://it.wikipedia.org/wiki?curid=2319596", "title": "Giarrettella", "text": "Una giarrettella \u00e8 una bretella, sovente di materiale adeguatamente elastico e regolabile con una fibbia a slitta, munita di un gancetto all'estremit\u00e0 inferiore e indossata longitudinalmente alla coscia, che serve a sospendere le calze collegandole a un/una corsetto / reggicalze / gu\u00eapi\u00e8re / bustino / stringivita / guaina.\nStoria.\nLa giarrettella \u00e8 una modernizzazione della giarrettiera, capo d'abbigliamento molto antico.\nLa giarrettella fu creata nel 1876 dal maestro di corsetteria F\u00e9r\u00e9ol Dedieu per ragioni mediche legate ai gravi danni angiologici recati dalla riduzione della circolazione sanguigna a causa dell'uso continuativo di lacci o elastici stringenti la coscia.\nQuesta differenza funzionale e sanitaria \u00e8 tuttora valida e discriminante nella scelta tra l'uso di calze classiche normali da giarrettella e le calze autoreggenti che hanno soppiantato nella pratica comune l'accoppiata calza normale con giarrettiera apposta.\nUso.\nLa corretta utilizzazione prevede che la mutandina (perizoma o culotte) venga indossata sopra le giarrettelle onde ottenere la massima comodit\u00e0 non obbligando a sganciare le calze per ogni necessit\u00e0 fisiologica.\nTipologie.\nIl gancetto \u00e8 generalmente appartenente a una tra due tipologie base:"}
{"id": "2319599", "revid": "212348", "url": "https://it.wikipedia.org/wiki?curid=2319599", "title": "Le feu aux poudres (album)", "text": "Le feu aux poudres (\"Il fuoco alle polveri\") \u00e8 un album studio del 2006 del gruppo francese hardcore punk Tagada Jones. L'album rappresenta un genere assai innovativo per la band, che si allontana dall'atmosfera punk rock, per avvicinarsi ad un pi\u00f9 elettronico synthpunk. Le canzoni hanno temi come l'inquinamento globale e l'uso dell'energia (reputato dal gruppo come irragionevole), il capitalismo, il fanatismo e le terapie.\nL'album contiene 13 brani inediti (un bonus track con La Phaze), due remix e una cover suonata dall'ex-chitarrista dei Sales Majest\u00e9s, Guizmo"}
{"id": "2319606", "revid": "287204", "url": "https://it.wikipedia.org/wiki?curid=2319606", "title": "Ankeny", "text": "Ankeny \u00e8 una citt\u00e0 degli Stati Uniti d'America, nella Contea di Polk dello Stato dell'Iowa. \nAnkeny \u00e8 un sobborgo settentrionale della capitale Des Moines."}
{"id": "2319609", "revid": "767487", "url": "https://it.wikipedia.org/wiki?curid=2319609", "title": "Calamba (Misamis Occidental)", "text": "Calamba \u00e8 una municipalit\u00e0 di Terza classe delle Filippine, situata nella Provincia di Misamis Occidental, nella Regione del Mindanao Settentrionale.\nCalamba \u00e8 formata da 19 baranggay:"}
{"id": "2319612", "revid": "287204", "url": "https://it.wikipedia.org/wiki?curid=2319612", "title": "Urbandale", "text": "Urbandale \u00e8 una citt\u00e0 degli Stati Uniti d'America, nella Contea di Polk dello Stato dell'Iowa. \nUrbandale \u00e8 un sobborgo nord-occidentale della capitale Des Moines. La parte pi\u00f9 occidentale del suo territorio \u00e8 nella giurisdizione della contea di Dallas."}
{"id": "2319615", "revid": "201394", "url": "https://it.wikipedia.org/wiki?curid=2319615", "title": "The Shape of Punk to Come", "text": "The Shape of Punk to Come \u00e8 un album del gruppo hardcore punk svedese Refused, pubblicato nel 1998 dalla Burning Heart Records, l'ultimo prima dello scioglimento della band. Il titolo dell'album \u00e8 un riferimento intenzionale al disco del 1959 di Ornette Coleman \"The Shape of Jazz to Come\".\nLa Epitaph ha pubblicato una versione deluxe, contenente, oltre all'album, un disco inedito dal vivo e il DVD del documentario \"Refused Are Fucking Dead\" di Kristofer Steen. Questa nuova versione, in tre dischi, \u00e8 stata messa in commercio a partire dal 7 giugno 2010 in Europa e dall'8 giugno negli Stati Uniti.\nTracce.\nTracce nel CD bonus.\nTracce presenti nel CD live della versione Deluxe"}
{"id": "2319621", "revid": "74801", "url": "https://it.wikipedia.org/wiki?curid=2319621", "title": "Bettendorf (Iowa)", "text": "Bettendorf \u00e8 una citt\u00e0 degli Stati Uniti d'America, nella Contea di Scott dello Stato dell'Iowa.\nBettendorf si trova all'estremit\u00e0 orientale dello Stato, sul Mississippi, al confine con lo Stato dell'Illinois, proprio di fronte alla citt\u00e0 di Moline. Entrambe fanno parte di un'ampia area urbana sulle rive del Mississippi, nota con il nome di \"Quad cities\", che comprende anche i centri di Davenport, East Moline e Rock Island."}
{"id": "2319622", "revid": "729019", "url": "https://it.wikipedia.org/wiki?curid=2319622", "title": "Clarin (Misamis Occidental)", "text": "Clarin \u00e8 una municipalit\u00e0 di Quarta classe delle Filippine, situata nella Provincia di Misamis Occidental, nella Regione del Mindanao Settentrionale.\nClarin \u00e8 formata da 29 baranggay:"}
{"id": "2319623", "revid": "1305772", "url": "https://it.wikipedia.org/wiki?curid=2319623", "title": "Cantieri Romani", "text": "Cantieri Romani (in italiano con testo inglese a fronte) \u00e8 la pubblicazione che accompagna l'esposizione omonima del 2001 alla Galleria Comunale d'Arte Moderna e Contemporanea (oggi MACRO) di Roma.\nIl volume \u00e8 un documento insolito che raccoglie la descrizione di alcuni dei cantieri aperti a Roma in vista del Giubileo del 2000, attraverso le testimonianze pittoriche di venti artisti che operano nella citt\u00e0.\nPer la preparazione dell'anno Giubilare, che segna la fine del II millennio, a Roma vengono aperti dai settecento ai mille cantieri circa, con uno sforzo che nella seconda met\u00e0 del XX secolo ha avuto un precedente analogo solo in occasione dei lavori realizzati per i Giochi Olimpici del 1960. Mafai, Afro, Capogrossi e molti altri artisti, dipinsero la Roma di allora nei suoi mutamenti.\nIn quest'altra occasione di cambiamento della citt\u00e0, Andrea Aquilanti, Carlo Bertocci, Enzo Cucchi, Fabrice de Nola, Stefano Di Stasio, Paolo Fiorentino, Daniele Galliano, Paola Gandolfi, Federico Guida, Felice Levini, Massimo Livadiotti, Fabio Mauri, Giorgio Ortona, Federico Pietrella, Luca Pignatelli, Cristiano Pintaldi, Piero Pizzi Cannella, Gioacchino Pontrelli, Mauro Reggio e Francesca Tulli, restando fedeli alle loro poetiche, si dedicano ad una pittura le cui immagini si fanno testimoni dei mutamenti in corso e, al contrario dei loro predecessori degli anni 1960, stavolta senza spirito nostalgico.\nIl libro contiene le riproduzioni a colori delle venti opere, i testi di Arnaldo Romani Brizzi e Ludovico Pratesi e le schede biografiche sugli artisti a cura di Sabrina Vedovotto.."}
{"id": "2319627", "revid": "339392", "url": "https://it.wikipedia.org/wiki?curid=2319627", "title": "Call of Duty 6", "text": ""}
{"id": "2319628", "revid": "124123", "url": "https://it.wikipedia.org/wiki?curid=2319628", "title": "Yuana Kazumi", "text": "Biografia.\nNel 2001 pubblica il suo primo manga intitolato \"Canto del cielo perduto\", un'opera di un solo volume che racchiude due storie brevi (\"Canto del cielo perduto\" e \"Il dominio delle stelle\"). La sua prima opera lunga \u00e8 \"Un milione di lacrime\" del 2002, e l'anno seguente esce \"Il fiore del sonno profondo\". L'ultimo fumetto pubblicato in Italia \u00e8 \"Haru hana\", opera in tre volumi. In Giappone \u00e8 gi\u00e0 stato pubblicato \"Kachin\u2606Ko\" ed \u00e8 ancora in corso \"Wakusei Drops\"."}
{"id": "2319636", "revid": "767487", "url": "https://it.wikipedia.org/wiki?curid=2319636", "title": "Concepcion (Misamis Occidental)", "text": "Concepcion \u00e8 una municipalit\u00e0 di Quinta classe delle Filippine, situata nella Provincia di Misamis Occidental, nella Regione del Mindanao Settentrionale.\nConcepcion \u00e8 formata da 18 baranggay:"}
{"id": "2319637", "revid": "339392", "url": "https://it.wikipedia.org/wiki?curid=2319637", "title": "Extreme Championship Wrestling (WWE)", "text": ""}
{"id": "2319639", "revid": "729725", "url": "https://it.wikipedia.org/wiki?curid=2319639", "title": "Film comico", "text": "Il film comico \u00e8 una forma d'arte basata sulle capacit\u00e0 dell'attore di far ridere con battute linguistiche o siparietti fisici tesi a sovvertire l'ordine costituito. Fin dalle origini del teatro greco l'ambito comico \u00e8 stato identificato come un vero elemento di trasgressione e come tale \u00e8 stato ricondotto (tanto dalle poetiche classiche quanto dalle teorie moderne) a comportamenti attinenti alla sfera del grottesco, del surreale e del bizzarro.\nEsso si differenzia dal film commedia per il metodo e la natura di provocare divertimento. La commedia comprende in s\u00e9 diverse situazioni (anche drammatiche) che spesso prevedono un finale positivo, riconciliante e consolatorio. Il film comico pu\u00f2, in alcuni casi, risultare meno \"ricercato\", soprattutto se il linguaggio rimanda a scenette e trovate vicine allo slapstick, e facenti leva su una comicit\u00e0 pi\u00f9 basica e compulsiva, lontana da ogni forma di riflessione e sentimento. La distinzione comunque non sempre viene certificata dalla critica che sovente ha preferito coniare la doppia espressione \"comico/commedia\" bilanciando e accorciando le distanze tra i due generi.\nStoria.\nLe origini.\nI primi quadri in movimento a carattere comico hanno avuto, fin dalle origini, una larga fortuna, nonostante fungessero da mero pretesto per supportare pellicole pi\u00f9 ambiziose. Non \u00e8 un caso che nei vari esperimenti di Georges M\u00e9li\u00e8s e in alcune riprese di Auguste e Louis Lumi\u00e8re si trovino sequenze che si risolvono pi\u00f9 volte in un esito comico. Tra i numerosi fotogrammi dei fratelli Lumi\u00e8re (composti da una sola inquadratura) si ricordano: \"Arroseur et arros\u00e9\", \"Charcuterie m\u00e9canique\", \"Le cocher endormi\" e \"Le squelette joyeux\", databili tra l'ultimo decennio dell'Ottocento e i primi anni del Novecento.\nIn linea con la tecnica e lo stile del \"cinema delle attrazioni\", la produzione dei primi quindici anni del Novecento privilegia gli effetti puramente visivi, a discapito di quelli narrativi. Infatti, le vicende descritte ruotano attorno ad esili canovacci che servono da pretesto per scatenare affollati inseguimenti, rovinose cadute e catastrofi in serie. Questo tipo di comicit\u00e0 slapstick (termine che indica in inglese una piccola canna di legno usata dagli artisti per produrre rumore) arruola personaggi incapaci di adattarsi alla societ\u00e0 producendo comportamenti devianti e inadeguati.\nLa cinematografia pi\u00f9 attiva del periodo diviene quella francese che annovera fra le star di maggior richiamo i nomi di Boireau (personaggio interpretato da Andr\u00e9 Deed), Rigadin (interpretato da Charles Prince), Robinet (portato al successo da Marcel Fabre), Polidor (ideato da Ferdinand Guillaume) e Fricot (impersonato prima da Ernesto Vaser e in seguito da Cesare Gravina). Ben presto tale genere artistico dilaga oltreconfine raggiungendo gli Stati Uniti, la cui esplosione si lega soprattutto al nome di Mack Sennett, direttore dal 1912 della casa di produzione Keystone e scopritore di moltissimi talenti. Sotto la sua scuderia riscuotono fortuna i Keystone Cops: un gruppo di maldestri poliziotti alle prese con inseguimenti di varia natura. Nati da un'idea dell'attore Hank Mann, i personaggi divengono protagonisti (tra il 1912 e il 1917) di una serie di film improntati su gag frenetiche e pirotecniche. Tra i vari attori troviamo Roscoe Arbuckle, che inventer\u00e0 di li a poco il divertente bozzetto di \"Fatty\": un ragazzo grosso e corpulento che sfrutta la sua possenza fisica per combattere gli antagonisti di turno.\nTuttavia la figura pi\u00f9 importante degli anni dieci \u00e8 quella dell'artista francese Max Linder, la cui comicit\u00e0, elegante e raffinata ma anche eccessiva e distruttiva, ha lo scopo di dissacrare mode e convenzioni della civilt\u00e0 borghese. Tra le varie opere della sua filmografia si riportano: \"Les d\u00e9buts d'un patineur\" (1907), \"Max fait du ski\" (1910), \"Max victime du quinquina\" (1911) e \"Max et le mari jaloux\" (1914), quasi tutte dirette e interpretate da se medesimo.\nL'evoluzione del cinema comico.\nTra la fine degli anni dieci e l'inizio degli anni venti si assiste ad un progressivo aumento del metraggio che porta ad una attenta definizione dei personaggi e a un maggior sviluppo della trama. Anche il cinema comico registra questa evoluzione servendosi di soggetti filmici pi\u00f9 elaborati. All'estro e all'improvvisazione dell'attore si accompagnano copioni pi\u00f9 sofisticati che valorizzano e amplificano la struttura di una gag. Le innumerevoli potenzialit\u00e0 del racconto vengono subito esaltate dalle produzioni statunitensi che iniziano a creare un'autentica industria della risata. Gli anni venti segnano in generale il momento di massima maturazione estetica e narrativa del film comico. Nello stesso tempo, i suoi protagonisti cominciano ad assumere atteggiamenti e inclinazioni prettamente infantili. L'inettitudine del personaggio \u00e8 per lo pi\u00f9 il frutto di un'innocenza originaria, di una condizione adamitica, dove il comico, nudo e puro di fronte al mondo, ne subisce le regole adottando comportamenti inversamente proporzionali a quelli del consorzio sociale. I corpi, i volti e il trucco di attori quali Charlie Chaplin, Buster Keaton, Harry Langdon, Stan Laurel e Oliver Hardy sono del tutto funzionali ad una stretta correlazione fra l'universo comico e il procedimento mentale dell'infanzia. \nA partire dal 1914 la scena del cortometraggio viene dominata dal cineasta e interprete britannico Charlie Chaplin con l'invenzione della maschera universale del vagabondo (The Tramp nei paesi anglosassoni e Charlot in quelli latini) che in breve tempo assurge a icona globale della settima arte. Dal 1921, con l'uscita del lungometraggio \"Il monello\", il buffo omino in bombetta comincia ad assumere connotati pi\u00f9 malinconici allargando il proprio sguardo, sempre con l'uso del comico, sulla triste condizione delle classi subalterne, vittime di una societ\u00e0 alienante e mistificatrice. \nCi\u00f2 diverr\u00e0 evidente nei successivi capolavori \"La febbre dell'oro\" (1925), \"Il circo\" (1928), \"Luci della citt\u00e0\" (1931) e \"Tempi moderni\" (1936); fino a sfociare nella commedia satirica a sfondo drammatico \"Il grande dittatore\" (1940), nel cui finale Chaplin utilizza per la prima volta il linguaggio parlato.\nAlla fama planetaria di Chaplin tenne testa l'attore e regista statunitense Buster Keaton, ideatore di una maschera facciale impassibile e dimessa, e dotato di una mimica corporea inedita e stravagante. Definito dalla critica \"il comico che non ride mai\", per via della sua espressione impenetrabile, ha fornito al mezzo cinematografico contributi di assoluto rilievo, sia dal punto di vista attoriale che registico. Il successo e la carriera di Keaton si protraggono per tutto il decennio concludendosi con l'arrivo del sonoro, la cui invenzione mal si adattava al suo stile lunare e metafisico. Tra i film pi\u00f9 significativi vanno ricordati: \"Senti, amore mio\" (1923), \"La legge dell'ospitalit\u00e0\" (1923), \"La palla n\u00ba 13\" (1924), \"Come vinsi la guerra\" (1927) e \"Il cameraman\" (1928), considerato tra le vette pi\u00f9 alte della sua produzione.\nAltro protagonista dell'epoca del muto \u00e8 senza dubbio Harry Langdon. All'apice della sua carriera, intorno alla met\u00e0 degli anni venti, ha vestito i panni paradigmatici dell'eterno fanciullo, costruiti su una timidezza ingenua e disarmante, in questo aiutato da un volto candido e rotondo che sembrava disegnato per un apposito fumetto. Da ricordare \u00e8 la filmografia di Larry Semon (conosciuto in Italia con il nome di Ridolini); inventore di un personaggio dal viso infarinato e clownesco, costantemente alle prese con innumerevoli inseguimenti e acrobazie.\nIn ultima istanza si registra l'attivit\u00e0 del comico statunitense Harold Lloyd, divenuto popolare grazie alla caratterizzazione del giovanotto ambizioso e arrivista, sempre teso alla conquista del successo e pregno di vitale ottimismo. Famoso per le sue perfomance di funambolo ed equilibrista ha saputo, negli anni, rivaleggiare con le massime star dell'epoca. Celebre, ancora oggi, il fotogramma che lo ritrae appeso alla lancetta dell'orologio di un grattacielo, appartenente al lungometraggio \"Preferisco l'ascensore\", del 1923.\nL'avvento del sonoro.\nGli anni Trenta costituiscono un periodo di assestamento e di ridefinizione delle forme del comico. Se la purezza visiva dell'epoca del muto tende a venire meno, la disponibilit\u00e0 della parola sviluppa elementi farseschi carichi di intemperanze verbali, che sfiorano volutamente il nonsense. L'avvento del sonoro viene a produrre, cos\u00ec, una comicit\u00e0 pi\u00f9 mediata, organizzata in forma di commedia, sulla quale influiscono i modelli di stilizzazione teatrale della \"sophisticated comedy\" hollywoodiana. \nFruitori di questo cambiamento divengono i fratelli Marx: autori di una comicit\u00e0 travolgente ed esplosiva, irrispettosa delle convenienze di etichetta come delle convenzioni linguistiche, dispiegando un ventaglio di trovate sempre diverse e complementari. Tra i fratelli si distinguono Harpo, la cui creativit\u00e0 consta nel saper usare oggetti del quotidiano come sostituti del parlato e Groucho: mente logica del gruppo, dedito a svolgere spericolati ragionamenti producendo fulminanti boutades e improbabili argomentazioni. Da ultimo troviamo Chico, il musicista, che funge da spalla e da mediatore tra i due artisti. \nDei tre ad emergere maggiormente sotto i riflettori sar\u00e0 proprio Groucho Marx, anche grazie al suo peculiare umorismo e alla creazione di un'eccentrica maschera fatta di vistosi baffi dipinti, occhiali tondi, sguardo ammiccante e sigaro perennemente tra i denti. Tra le opere cinematografiche pi\u00f9 rinomate del gruppo si ricordano: \"Animal Crackers\" (1930), \"La guerra lampo dei fratelli Marx\" (1933), \"Una notte all'opera\" (1935) e \"Un giorno alle corse\" (1937).\nNegli anni trenta, oltre ai fratelli Marx, conoscono successo internazionale la coppia di comici formata da Stan Laurel e Oliver Hardy, attivi nel mondo della celluloide fin dai tempi del muto. La vis comica dei due interpreti si basa sulla peculiare capacit\u00e0 di combinare assieme i reciproci comportamenti. Laurel \u00e8 sempre maldestro e inconcludente, anche nell'affrontare compiti elementari, di fronte ai quali manifesta la sua difficolt\u00e0 grattandosi il capo. Hardy si dimostra sempre sicuro di s\u00e9 e nel constatare i fallimenti di Lauren cerca la complicit\u00e0 dello spettatore volgendo lo sguardo in camera. Nel medesimo istante d\u00e0 sfogo alla sua impazienza gonfiando le guance o arrotolandosi la cravatta. Anch'egli per\u00f2, proprio come il compagno, riesce a far diventare insormontabili le situazioni pi\u00f9 banali. La fama e la stima raggiunta dai due artisti a cavallo di tre generazioni li ha resi, senz'altro, la coppia comica pi\u00f9 nota dell'intera storia del cinema. Tra le produzioni pi\u00f9 riuscite troviamo: \"Il compagno B\" (1932), \"Fra Diavolo\" (1933), \"I figli del deserto\" (1933), \"Allegri Gemelli\" (1936), \"Avventura a Vallechiara\" (1938), \"Vent'anni dopo\" (1938) e \"I diavoli volanti\" (1939). Quest'ultima opera contiene il celebre motivo \"Guardo gli asini che volano nel ciel\", versione italiana (cantata da Alberto Sordi) del motivo originale \"Shine On, Harvest Moon\". Sempre negli anni trenta guadagnano popolarit\u00e0 le ingenue caratterizzazioni dell'attore Eddie Cantor, dotato di occhi mobili e intensi a cui va il merito di essere stato tra i primi comici cinematografici a sovrapporre i generi del musical e della commedia.\nIl lascito degli anni quaranta, cinquanta e sessanta.\nNel solco tracciato da Stan Laurel e Oliver Hardy si inseriscono negli anni quaranta Gianni e Pinotto, traslitterazione italiana del duo statunitense \"Abbott and Costello\". La coppia impersona, quasi sempre, soggetti appartenenti al ceto medio che tentano (con apparente astuzia) di dare una svolta alla loro esistenza per poi essere travolti da cause di forza maggiore. Funzionale al racconto \u00e8 risultata, in pi\u00f9 occasioni, l'idea di contaminare le sceneggiature con elementi tipici dell'horror e del thriller suscitando sorprese e ilarit\u00e0. Scritturati dalla Universal arrivano sul grande schermo con il film \"One Night in the Tropics\" (1940). Il secondo lungometraggio, \"Gianni e Pinotto reclute\" (1941), realizza un incasso da record rendendoli tra le star pi\u00f9 richieste di Hollywood. Nel medesimo periodo ottengono grande affermazione le commedie del duo Bing Crosby e Bob Hope, soprattutto nei film della serie avventurosa \"Road to\"..., dal piglio piacevolmente leggero e scacciapensieri. Un caso peculiare \u00e8 rappresentato dal musical \"Hellzapoppin\"' (1941), ispirato all'omonima rivista portata con successo su tutti i palcoscenici di Broadway. Interpretato da Ole Olsen e Chic Johnson, il film \u00e8 un susseguirsi di situazioni al limite dell'assurdo, tanto da essere definito, ancora oggi, un classico del cinema comico.\nNei decenni successivi la forma comica si concretizza in un ventaglio di proposte assai variegato. Il prodotto in se stesso tende a mantenere un suo carattere trasgressivo e a strutturarsi attorno a performance attoriali dagli eccessi mimico-espressivi e linguistico-comportamentali. La costruzione della trama punta a racconti che prendono la piega della farsa, favorita dall'origine teatrale e cabarettistica della maggior parte dei suoi interpreti. Esempio concreto di questa tendenza \u00e8 stato l'attore televisivo, teatrale e cinematografico Jerry Lewis. \nEsibitosi fin dal dopoguerra in coppia con l'amico e cantante Dean Martin e valorizzato da registi quali Frank Tashlin, Lewis ha saputo creare nelle proprie pellicole un personaggio fisicamente eccessivo facendo leva su trovate iperreali ed esuberanti. La sua tendente abilit\u00e0 nell'addentrarsi negli spazi del bizzarro e del surreale lo hanno reso uno dei protagonisti pi\u00f9 acclamati degli anni cinquanta e sessanta. In merito alla sua cospicua filmografia (di cui spesso ne \u00e8 stato regista) si menzionano: \"Il nipote picchiatello\" (1955), \"Il Cenerentolo\" (1960) e \"Le folli notti del dottor Jerryll\" (1963), chiara parodia del romanzo di Robert Louis Stevenson e definito dalla critica come uno dei suoi capolavori.\nTale sottogenere farsesco \u00e8 stato ripreso con fortuna negli anni settanta dal regista e attore Mel Brooks, in particolar modo nel cult movie \"Frankenstein Junior\" (1974), che ha visto come primi attori Gene Wilder e Marty Feldman.\nAl contempo si fanno strada acclarate commedie che contengono in s\u00e9 situazioni che virano verso il comico come dimostrano alcune produzioni interpretate dagli attori Walter Matthau e Jack Lemmon, e altre dirette dall'autore Blake Edwards tra le quali il film cult \"Hollywood Party\" (1968), con protagonista Peter Sellers. \nIn un tempo coevo a quello di Lewis si impone all'attenzione di pubblico e critica il comico francese Jacques Tati. Erede della tradizione del muto, ha saputo costruire nei propri lungometraggi gag visive e sonore molto intelligenti, pi\u00f9 vicine allo straniamento di Buster Keaton che all'esuberanza malinconica di Charlie Chaplin. Il personaggio di \"Monsieur Hulot\" (protagonista di quattro film da lui stesso diretti) viene concepito come maschera silente e spettatrice che mantiene una costante imperturbabilit\u00e0 anche dinanzi alle situazioni pi\u00f9 coinvolgenti. Molto amato dai registi della Nouvelle vague, nell'arco della sua carriera ha realizzato soltanto sei lungometraggi, con i quali ha saputo rinnovare ugualmente l'universo del comico. Parallelamente conoscono apprezzamento le commedie interpretate da Louis de Fun\u00e8s, poliedrico artista che per oltre due decenni sar\u00e0 il campione di incassi indiscusso in terra d'oltralpe e uno degli attori francesi pi\u00f9 conosciuti all'estero.\nGli anni settanta.\nNegli anni settanta la tendenza alla divaricazione fra le forme pi\u00f9 ordinate della commedia e le forme pi\u00f9 esplosive del comico sembra accentuarsi maggiormente. La crescita dell'influenza della televisione, unita alla sempre pi\u00f9 marcata prevalenza di modalit\u00e0 di comunicazione veloci, d\u00e0 luogo a una comicit\u00e0 segnata da una progressiva destrutturazione e da frequenti contaminazioni. \nCos\u00ec facendo, il cinema comico imbocca con veemenza la via della citazione declinando i generi in film che giocano ad accumulare rimandi in modi complessi e articolati. Un caso specifico \u00e8 il cinema di Mel Brooks: autore di autentici classici come il gi\u00e0 citato \"Frankenstein Junior\" (1974) e la parodia western \"Mezzogiorno e mezzo di fuoco\" (1975), seguite da \"L'ultima follia di Mel Brooks\" (1976): movimentato omaggio ai maestri Chaplin e Keaton. Sulla stessa lunghezza d'onda si inserisce \"Ridere per ridere\" (1977), del cineasta John Landis. L'opera fa leva su una serie continua di sketch che scompone e mette alla berlina il mondo dei mass media e del piccolo schermo.\nCi\u00f2 nonostante la personalit\u00e0 pi\u00f9 rilevante degli anni settanta porta il nome dell'artista newyorkese Woody Allen, salito all'attenzione internazionale per aver interpretato personaggi nevrotici e verbosi, non alieni a subire eventi e sfortune di ogni genere. Nel tempo si \u00e8 rivelato autore di grande sostanza, allontanandosi dalle forme del comico per abbracciare commedie raffinate e cerebrali, finanche lungometraggi pi\u00f9 cupi e drammatici. Ideatore di brucianti aforismi sulla scia di Groucho Marx, nonch\u00e9 autore di testi per il teatro e la televisione, nella prima met\u00e0 del decennio gira svariate pellicole non lontane dalle grammatiche visive dello slapstick. Su tutte sono da citare: \"Prendi i soldi e scappa\" (1969), \"Il dittatore dello stato libero di Bananas\" (1971), \"Tutto quello che avreste voluto sapere sul sesso* (*ma non avete mai osato chiedere)\" (1972) e \"Il dormiglione\" (1973). \nContemporaneamente assurge ai titoli di cronaca il gruppo inglese dei Monty Python costituito nel 1969 da Graham Chapman, John Cleese, Terry Gilliam, Eric Idle, Terry Jones e Michael Palin. Portatori di una frenetica verve, i Monty Python hanno ridisegnato l'idea stessa di comicit\u00e0 e il modo in cui essa veniva raffigurata. La loro rottura rispetto allo status quo \u00e8 fondata su una personale rilettura del music hall, sull'irrisione della \"middle class\" inglese e sull'annientamento sistematico degli standard televisivi. Il loro stile \u00e8 segnato da un anarchico flusso di coscienza frammentato dalle animazioni surreali di Gilliam in cui ogni logica \u00e8 bandita o portata all'estremo. Il paradossale apparato comico \u00e8 stato sempre sostenuto da una notevole capacit\u00e0 interpretativa in grado di ravvivare tutti i personaggi creati.\nDapprima debuttano nel programma televisivo \"Monty Python's Flying Circus\", e si consacrano al cinema nel film \"E ora qualcosa di completamente diverso\" (1971), a cui seguono \"Monty Python e il Sacro Graal\" (1975), \"Brian di Nazareth\" (1979) e \"Monty Python - Il senso della vita\" (1983). Un rimando alle origini del muto \u00e8, invece, rappresentato dai numerosi cortometraggi portati in scena dall'inglese Benny Hill. Versatile attore, in oltre vent'anni di carriera, ha generato intermezzi comici pregni di estro mimico, con inserite sequenze che omaggiano la tecnica \"fast motion\" inaugurata dai Keystone Cops. Tornando agli Stati Uniti, non va certo trascurata l'importanza dello spettacolo televisivo \"Saturday Night Live\", che dalla fine degli anni settanta lancer\u00e0 nello star system hollywoodiano numerosi artisti di fama come John Belushi, Dan Aykroyd, Steve Martin, Bill Murray e da ultimo Eddie Murphy.\nI nuovi ambiti del comico.\nAll'inizio degli anni ottanta l'aspetto esasperato del comico sfocia pi\u00f9 volte nel filone \"demenziale\", favorito dal consenso acquisito dal film di culto \"Animal House\" (1978), ideato e diretto da John Landis. Fautori di questa tendenza divengono il trio di sceneggiatori e registi Zucker-Abrahams-Zucker, artefici del capostipite \"L'aereo pi\u00f9 pazzo del mondo\" (1980) che impone una comicit\u00e0 efficace ed esilarante dando vita per tutto il decennio a una serie infinita di imitazioni. Segue \"Una pallottola spuntata\" (1988), dal ritmo caotico e incalzante che vede come primo attore Leslie Nielsen. Altri riusciti esempi, improntati su una commistione tra comico e commedia, sono: \"Una poltrona per due\" (1983), che riveler\u00e0 le qualit\u00e0 attoriali di Eddie Murphy, \"Un pesce di nome Wanda\" (1988), che si avvale dell'istrionismo di Kevin Kline e \"Non guardarmi non ti sento\" (1989), quest'ultimo trainato dagli artisti Gene Wilder e Richard Pryor. Ad un umorismo pi\u00f9 chiassoso e puerile appartiene la saga di \"Scuola di polizia\", arrivata nelle sale nel 1984. Il primo capitolo ha dato i natali a una lunga distribuzione di sequel che si sono protratti con alterne fortune fino all'inizio degli anni novanta. Divenuta celebre la colonna sonora del musicista Robert Folk che riprende toni e modalit\u00e0 dal sapore wagneriano.\nAlcuni elementi propri del demenziale sono in seguito riaffiorati in molte produzioni di sicuro successo ma di corto respiro, interpretate da un infinito numero di commedianti tra cui Jim Carrey e in tempi pi\u00f9 recenti dall'attore Ben Stiller. Inoltre ottengono fortunato successo i film di Sacha Baron Cohen. Allo stesso tempo, consegue popolarit\u00e0 la figura immaginaria di Mr. Bean, ideata e impersonata dall'attore britannico Rowan Atkinson. Dopo aver debuttato in platee e palcoscenici di molti cabaret inglesi, Atkinson diviene protagonista negli anni novanta di una omonima serie televisiva curata con perizia cinematografica e trasmessa in pi\u00f9 di duecento paesi nel mondo. A partire dal nuovo millennio si impongono le confezioni di facile consumo, aventi come unico scopo la messa sul mercato di pellicole adolescenziali, tutte giocate su un umorismo greve e di dubbio gusto. Negli ultimi anni si \u00e8 assistito a un cambiamento di rotta favorito da una massiccio incremento di attori funzionali al piccolo schermo. Per tali motivi, l'ambito del comico ha trovato una propria dimensione nel circuito dello short televisivo risultando, spesso e volentieri, poco adatto ai tempi dilatati e reiterati del mezzo cinematografico.\nCinema comico in Italia.\nAncorato alla tradizione della commedia dell'arte, lo spettacolo italiano dei primi del novecento non viene distolto dall'invenzione del cinematografo continuando a privilegiare il teatro come unico habitat naturale del comico. In virt\u00f9 di ci\u00f2 si sviluppano in tutta Italia scuole di avanspettacolo depositarie di una comicit\u00e0 di linguaggio condita da espressioni regionali e dialettali. In tale direzione si sono mossi alcuni dei pi\u00f9 grandi artisti del secolo scorso come Ettore Petrolini, Aldo Fabrizi, Gilberto Govi, Carlo Dapporto, Erminio Macario, Renato Rascel, Nino Taranto e Antonio De Curtis, in arte Tot\u00f2..\nA quest'ultimo si deve il merito di aver spostato e integrato tale prodotto artistico dal palcoscenico alla celluloide. Ideatore e interprete di un'autentica maschera, Tot\u00f2 ha sviluppato una comicit\u00e0 fisica e surreale sfoggiando prestazioni mimiche rimaste ineguagliate. Nello stesso tempo ha coniato un umorismo sferzante e innovativo con battute e perifrasi entrate di diritto nel vocabolario corrente.\nTra gli anni cinquanta e sessanta ha sfornato un ingente quantit\u00e0 di pellicole raggiungendo risultati ragguardevoli con produzioni quali: \"Fifa e arena\" (1948), \"I pompieri di Viggi\u00f9\" (1949), \"Tot\u00f2 cerca casa\" (1949), \"L'imperatore di Capri\" (1949), \"Tot\u00f2 le Mok\u00f2\" (1949), \"Tot\u00f2 a colori\" (1952), \"Un turco napoletano\" (1953), \"Miseria e nobilt\u00e0\" (1954) e \"Signori si nasce\" (1960). \u00c8 infine da evidenziare la collaborazione con il grande attore di teatro Peppino De Filippo con cui ha portato sul grande schermo la rinomata opera \"Tot\u00f2, Peppino e la... malafemmina\" (1956), per la regia di Camillo Mastrocinque. \nA seguire incontra grandi consensi l'attore romano Alberto Sordi. Negli anni cinquanta, con il film \"Un americano a Roma\" (1954), consacra al grande pubblico la figura di \"Nando Mericoni\": giovane sognatore di borgata che vede nei divi hollywoodiani un costante modello da imitare gettandosi in azioni spericolate e insensate. In seguito si sposter\u00e0 nel campo della commedia e del cinema d'essai divenendo uno degli attori pi\u00f9 significativi nella storia del cinema italiano. Di notevole importanza \u00e8 stato il duo comico composto da Franco Franchi e Ciccio Ingrassia che per tutti gli anni sessanta ha raggiunto un'elevata notoriet\u00e0 presentando lungometraggi dai toni parodistici e disimpegnati.\nAlla fine degli anni sessanta emerge la personalit\u00e0 comica dell'attore e scrittore Paolo Villaggio, creatore della celebre maschera di Fantozzi, da cui \u00e8 nata una saga cinematografica di ampio e duraturo successo. Inventore di una comicit\u00e0 del tutto inedita (aliena alle tradizioni regionali del cinema italiano), ha generato una satira tagliente ed incisiva unita a gag slapstick che rimandano alle comiche del muto, nonch\u00e9 ai cartoon di origine anglosassone. La grande fama conseguita dall'artista ha reso assai noti anche i vari personaggi della saga, impersonati da spalle di indubbio valore come Milena Vukotic, Anna Mazzamauro, Li\u00f9 Bosisio, Plinio Fernando, Giuseppe Anatrelli e Gigi Reder, con quest'ultimo ha attivato un sodalizio riscontrabile in oltre quattordici pellicole. Figura unica di attore comico e scrittore umorista, in tutti i suoi libri ha dato origine a un lessico pungente e originale: fatto di iperboli, neologismi, alterazioni verbali e termini burocratici entrati nel linguaggio comune degli italiani.\nNegli anni ottanta si assiste alla fioritura di nuovi talenti comici favorita da un inevitabile declino di alcuni protagonisti della commedia all'italiana. Si mettono cos\u00ec in evidenza attori e registi come Roberto Benigni, Massimo Troisi, Carlo Verdone, Francesco Nuti, Maurizio Nichetti e Alessandro Benvenuti che dalla fine degli anni settanta hanno presentato in televisione un nuovo modo di fare comicit\u00e0 ricevendo il plauso di pubblico e critica.\nCarlo Verdone dirige le sue prime realizzazioni seguendo un'impostazione di carattere comico (\"Un sacco bello\" 1980; \"Bianco rosso e Verdone\" 1981) per poi virare successivamente nell'ambito della commedia. In egual misura fa il suo esordio l'artista napoletano Massimo Troisi (\"Ricomincio da tre\" 1981; \"Scusate il ritardo\", 1983) che in avanti conoscer\u00e0 un successo internazionale con la pellicola sentimentale \"Il postino\" (1994). Lo stesso avviene per Roberto Benigni: dissacrante monologhista teatrale che dopo una serie di film comici di rilevanza nazionale (\"Il piccolo diavolo\", 1988; \"Johnny Stecchino\", 1991; \"Il mostro\", 1994) suscita clamore in tutto il mondo con la commedia dal sapore drammatico \"La vita \u00e8 bella\" (1997). Nel 1984 arriva nelle sale \"Non ci resta che piangere\", interpretato e diretto da Troisi e Benigni, le cui gag, citazioni e sequenze paradossali, l'hanno reso, nel tempo, uno dei film pi\u00f9 apprezzati della nuova comicit\u00e0.\nNel corso degli anni ottanta ottengono richiamo le interpretazioni di attori come Renato Pozzetto ed Enrico Montesano a cui seguono quelle di Lino Banfi, di Diego Abatantuono e della coppia formata da Massimo Boldi e Christian De Sica. Questi ultimi, a partire dagli anni novanta, formeranno una stretta collaborazione recitando in produzioni commerciali invise alla critica raccogliendo comunque un largo seguito di pubblico.\nTra gli anni novanta e duemila conoscono consenso le commedie di Antonio Albanese, del giovane toscano Leonardo Pieraccioni e quelle del trio Aldo Giovanni e Giacomo. Il caso cinematografico degli ultimi anni \u00e8 rappresentato dal comico pugliese Checco Zalone, interprete di film leggeri e scanzonati che hanno avuto, fin da subito, un enorme successo popolare."}
{"id": "2319649", "revid": "767487", "url": "https://it.wikipedia.org/wiki?curid=2319649", "title": "Pocketrock", "text": "Pocket Rock \u00e8 il quarto album di studio del gruppo pop punk tedesco Donots, pubblicato nel 2000."}
{"id": "2319657", "revid": "767487", "url": "https://it.wikipedia.org/wiki?curid=2319657", "title": "Amplify the Good Times", "text": "Amplify the Good Times \u00e8 il quinto album di studio del gruppo pop punk tedesco Donots, pubblicato nel 2002 da Gun Supersonic Records."}
{"id": "2319662", "revid": "767487", "url": "https://it.wikipedia.org/wiki?curid=2319662", "title": "Senza scrupoli", "text": "Senza scrupoli \u00e8 un film erotico italiano del 1986 diretto dal regista Tonino Valerii.\nIl film \u00e8 stato girato tra Torino e Avigliana.\nLa colonna sonora \u00e8 stata scritta ed eseguita da James Senese e Joe Amoruso. \nTrama.\nSilvia \u00e8 un'ex stilista di famiglia alto-borghese, giovane moglie del ricco gioielliere torinese Massimo Combi, \u00e8 molto avvenente, anche se annoiata dal matrimonio poich\u00e9 il marito \u00e8 gelido ed egoista. Una sera, mentre \u00e8 sola nella sua elegante villa in collina, essendo il marito assente, apre la porta a Diego, un ladro che bazzica nei bassifondi di Porta Palazzo, che dapprima tenta di derubarla e alla fine decide di stuprarla, portandosi anche via un prezioso disegno del pittore Andrea del Sarto.\nLa donna non trova nel marito alcuna comprensione per la violenza sub\u00ecta, essendo il coniuge pi\u00f9 interessato ai danni del furto che a quanto sofferto dalla moglie. La polizia e il marito, per evitare uno scandalo familiare, cercano allora di convincerla a non sporgere denuncia, la donna allora decide di cercare da sola il suo violentatore, per vendicarsi e ucciderlo. Ma quando lo trova, grazie alle foto segnaletiche della polizia, si rende conto che questi, a suo modo, \u00e8 stato l'unico a occuparsi di lei veramente e ad avere vicino. Viene cos\u00ec attratta dalle umiliazioni patite e dalla violenza subita diventandone l'amante: per lui \u00e8 disposta a tutto, in un crescendo di violenza e degradazione sia sociale che sessuale: accetta di fare da basista nel furto d'un quadro di Canaletto nella villa al lago di una ricca amica, prova piacere nel rubare le mance in un bar del centro d'Avigliana e, infine, viene spinta a partecipare a un concorso di strip-tease di casalinghe per lui e per un gruppo d'anziani guardoni.\nSilvia prende parte come palo a una rapina in una banca di Avigliana, durante la quale Diego arriva persino a uccidere una guardia giurata. Il giorno dopo Diego si presenta alla villa di Silvia, dove viene a sapere da lei che il marito ha appena acquistato a Valenza Po una partita di diamanti che adesso tiene in casa. Combi, rincasato in anticipo, viene minacciato con una pistola ma, a questo punto, giunge la Polizia, ormai alle calcagna di Diego, di cui \u00e8 riuscita a intercettare una telefonata a Silvia. Nella sparatoria che segue, Diego viene ucciso, ma Silvia rifiuta di tornare al rapporto col marito, preferendo invece vivere una vita senza scrupoli fatta di nuove sensazioni.\nProduzione.\nIl regista abruzzese Tonino Valerii ha definito \"Senza scrupoli\", unico della sua filmografia appartenente al genere erotico, \"una storia con del sesso intorno. Ma sempre giustificato, importante, sostenuto da motivazioni psicologiche e sociali\".\nLuoghi delle riprese.\nIl film \u00e8 stato girato nell'estate 1985 a Torino e dintorni: centro storico, ville della collina, Balon (il mercatino delle pulci), la Galleria Subalpina, Porta Nuova, i Murazzi, i laghi di Avigliana. La scena della libera uscita dei carabinieri \u00e8 stata girata nella caserma di via Cernaia.\nDistribuzione.\nLa prima del film si tenne al Cinema Cristallo di Torino il 9 gennaio 1986. Il Cristallo ha chiuso i battenti nel 1999.\n\"Senza scrupoli\" venne distribuito, oltre che in Italia, anche nell'allora Germania Ovest e in Grecia.\nDate di uscita.\nDi seguito sono elencate le date di uscita del film ed il titolo (talvolta modificato) in alcuni stati del mondo.\nDivieti.\nAlcuni gruppi di cittadini legati al movimento ecclesiale cattolico Comunione e Liberazione denunciarono il film sollecitandone il sequestro da parte della magistratura. I giudici di Genova e Treviso, tuttavia, decisero per il non luogo a procedere."}
{"id": "2319663", "revid": "287204", "url": "https://it.wikipedia.org/wiki?curid=2319663", "title": "A che punto \u00e8 la notte (romanzo)", "text": "A che punto \u00e8 la notte \u00e8 un romanzo giallo di Fruttero &amp; Lucentini del 1979. Nel 1994 ne \u00e8 stata tratta un'omonima miniserie televisiva Rai, diretta da Nanni Loy e interpretata da Marcello Mastroianni.\nTrama.\nNella chiesa di Santa Liberata a Torino, illuminata unicamente da candele, si muovono i suoi abitanti: il parroco Don Alfonso Pezza, l'Ingegnere della FIAT Vicini, la signorina Caldani professoressa di francese, il sagrestano Priotti con i due fratelli Bortolon. In un freddo venerd\u00ec di febbraio con la chiesa gremita, il parroco \u00e8 ucciso da una bomba nel momento finale della sua predica ed il caso, su cui \u00e8 chiamato ad indagare il commissario Santamaria, si rivela ben presto incredibilmente complesso. Don Pezza \u00e8 un uomo equivoco, attento ai deboli ed emarginati della societ\u00e0 ma al contempo ideatore di una fumosa e traballante dottrina che si ispira all'eresia gnostica. \"A che punto \u00e8 la notte\", si chieder\u00e0 spesso Santamaria disorientato dal moltiplicarsi di tracce, interpretazioni e delitti. Ma come in ogni classico del genere la semplificazione arriver\u00e0 solo nell'ultimo (e teatrale) capitolo dove si sveleranno i dettagli del criminoso patto d'affari tra il sacerdote ed insospettabili funzionari della pi\u00f9 celebre industria torinese."}
{"id": "2319666", "revid": "1904508", "url": "https://it.wikipedia.org/wiki?curid=2319666", "title": "James Hamilton (1724)", "text": ""}
{"id": "2319670", "revid": "767487", "url": "https://it.wikipedia.org/wiki?curid=2319670", "title": "Got the Noise", "text": "Got the Noise \u00e8 il sesto album di studio del gruppo pop punk tedesco Donots, pubblicato il 21 giugno 2004. Nell'album figurano come ospiti le rock band 3 Colours Red e A.\nNe esiste anche un'edizione limitata con un DVD bonus."}
{"id": "2319681", "revid": "486946", "url": "https://it.wikipedia.org/wiki?curid=2319681", "title": "Clementine del Golfo di Taranto", "text": ""}
{"id": "2319682", "revid": "173469", "url": "https://it.wikipedia.org/wiki?curid=2319682", "title": "Infanta Margherita in azzurro", "text": ""}
{"id": "2319686", "revid": "173469", "url": "https://it.wikipedia.org/wiki?curid=2319686", "title": "Ritratto dell'Infanta Margherita in azzurro", "text": ""}
{"id": "2319691", "revid": "122044982", "url": "https://it.wikipedia.org/wiki?curid=2319691", "title": "6\u00aa edizione dei Satellite Awards", "text": "La 6\u00aa edizione dei Satellite Award si \u00e8 tenuta il 19 gennaio 2002."}
{"id": "2319697", "revid": "599013", "url": "https://it.wikipedia.org/wiki?curid=2319697", "title": "Ron Grandison", "text": ""}
{"id": "2319698", "revid": "125401238", "url": "https://it.wikipedia.org/wiki?curid=2319698", "title": "Kirsten Prout", "text": "Biografia.\nKirsten Prout \u00e8 figlia di uno psicologo infantile e una neurologa. Dopo aver completato il liceo, frequenta l'Universit\u00e0 McGill per un anno e qui si specializza in letteratura inglese. L'estate successiva, avendo intrapreso due progetti di lavoro, lascia l'universit\u00e0. La Prout ha una sorella minore di nome Jennifer. Ha praticato Tae Kwon Do.\nDi madrelingua inglese, padroneggia bene anche il francese. Ha uno Yorkshire terrier di nome Tobasco e alcuni gatti.\nCarriera.\nKirsten Prout intraprende lo studio di recitazione all'et\u00e0 di dieci anni, dopo che una maestra, in seconda elementare, soffoc\u00f2 il suo spirito creativo. Debutta nel 2005 con il ruolo di Abby Miller nel film \"Elektra\". Successivamente, ha avuto ruoli da guest star in serie televisive come \"Stargate SG-1\", \"Cold Squad - Squadra casi archiviati\", \"The Dead Zone\".\nOttiene il suo primo ruolo significativo nel 2006, recitando nella serie \"Kyle XY\". Nel 2010, interpreta la vampira Lucy in \"\", e compare nel video della canzone \"Starlight\" di The Framework.\nNel 2011, entra nel cast della serie televisiva \"The Lying Game\", mentre nel 2012 apparir\u00e0 nel film \"My Super Psycho Sweet 16 3\".\nDoppiatrici italiane.\nNelle versioni in italiano dei suoi film, Kirsten Prout \u00e8 stata doppiata da:"}
{"id": "2319699", "revid": "125479523", "url": "https://it.wikipedia.org/wiki?curid=2319699", "title": "Alfa Romeo 158 (motore)", "text": "L'Alfa Romeo 158 \u00e8 un motore endotermico alternativo da competizione, progettato e costruito dalla casa del biscione per poter essere montato sulle proprie monoposto. Nello specifico era il propulsore adoperato dall'Alfa Romeo 158 (da cui prende il nome) e dall'Alfa Romeo 159, che si sono aggiudicate i primi due campionati del mondo di Formula 1, ossia nel 1950 e 1951.\nContesto.\nGli addetti ai lavori considerano il 158 come uno dei migliori motori da corsa mai realizzati, perch\u00e9 si mantenne competitivo anche se con qualche ritocco, fino alla sua ultima gara, corsa tredici anni dopo il suo esordio. Chiaramente lo stesso vale per la vettura che lo equipaggiava, ossia la 158, definita come la macchina da corsa pi\u00f9 longeva della storia. La 159 e il suo motore, sostanzialmente sono identici ai modelli dell'anno prima, eccezion fatta per la nuova sospensione posteriore a ponte De Dion per quanto concerne l'autotelaio, e il compressore a doppio stadio per quel che riguarda il motore.\nIl motore 158, cos\u00ec come la monoposto 158, vennero ideati per rispettare le nuove norme tecniche che avrebbero dovuto seguire le auto da corsa iscritte alla nuova categoria delle \"vetturette\", nata poco prima della seconda guerra mondiale che fissava il limite della cilindrata a 1,5 litri per le auto sovralimentate e a 4,5 per quelle aspirate.\nTutto venne formalizzato nel 1938, ed in quell'anno la Scuderia Ferrari che gestiva il Reparto Corse Alfa Romeo decise di puntare su motori sovralimentati. L'Ing.Orazio Satta Puliga venne incaricato di disegnare la nuova auto nonch\u00e9 di supervisionare l'intero progetto. La realizzazione del motore venne invece affidata all'Ing.Gioachino Colombo. Sull'onda delle nuove norme, i due tecnici concepirono un mezzo molto compatto con un motore abbastanza piccolo. Alla luce di questi fatti, la 158 venne soprannominata Alfetta.\nProgetto.\nAll'epoca si era ancora lontani dal concetto di motore posteriore, tant'\u00e8 che il 99% dei veicoli (anche prototipali) utilizzavano il motore anteriore, eccezion fatta per l'esperimento dell'Auto Union Type C. L'Alfa Romeo decise di continuare a lavorare in questa direzione, per cui anche in questo caso nacque un'auto con motore anteriore. Dato che la trazione era sulle ruote posteriori, il propulsore era sistemato longitudinalmente. Nonostante non fosse di dimensioni particolarmente generose, era molto frazionato, infatti Colombo progett\u00f2 un 8 cilindri in linea. Questa soluzione venne scelta in modo tale da renderlo molto rapido nelle accelerazioni, ma anche per migliorarne l'affidabilit\u00e0 dato che gli sforzi erano distribuiti in modo pi\u00f9 equo su pi\u00f9 superfici. Tuttavia come detto, era abbastanza lungo.\nPer ovviare ai problemi d'ingombro, Satta Puliga decise di montare il cambio al retrotreno in blocco col differenziale. Questa soluzione, inventata dalla Lancia, \u00e8 stata uno dei simboli dell'Alfa Romeo per molti anni, poich\u00e9 venne ripresa anche sulle auto di serie ed ancora oggi \u00e8 adoperata su vetture supersportive a motore anteriore come Ferrari e Maserati. \u00c8 uno schema definito transaxle, che consente di avere pi\u00f9 spazio nell'abitacolo, dato che il cambio \u00e8 pi\u00f9 arretrato, ma anche e soprattutto di ripartire le masse in modo quasi ottimale. Infatti grava il 51% circa del peso sull'avantreno e il 49% circa sul retrotreno.\nOltre ad avere otto cilindri il linea, il motore disponeva di una cilindrata di 1479 centimetri cubici ed era sovralimentato con un compressore Roots monostadio. Da questi dati vennero nominati sia la vettura che il motore, infatti la sigla 158 indica 1500 cm\u00b3 e 8 cilindri.\nNonostante l'epoca, il motore era realizzato con materiali molto futuristici ed impiegati anche nella Formula 1 moderna. Il monoblocco era realizzato in elektron, una speciale lega ultraleggera al magnesio mentre l'albero motore era costruito con acciaio ad alto tenore di nichel e cromo. La distribuzione a due valvole per cilindro, azionato da un bialbero a camme in testa, azionati da una cascata di ingranaggi. Per migliorare il rendimento termodinamico si fece utilizzo di camere di combustione emisferice e, per ovviare alle perdite di carico nei condotti di aspirazione e scarico, le valvole vennero inclinate di 100\u00b0. In tutto pesava solo 165 chilogrammi.\nLa prima versione erogava circa 180 cavalli a 6500 giri al minuto, ma per l'esordio venne perfezionato, cos\u00ec nella prima corsa disputata era capace di 195 cavalli a 7000 giri al minuto.\nNegli anni (dal 1938 al 1951), venne evoluto fino all'ultima versione montata sulla 159, dotata di un compressore Roots a doppio stadio. Nella sua versione finale (utilizzata nel Gran Premio di Spagna del 1951) il 158 arrivava a 450 cavalli a 9500 giri al minuto."}
{"id": "2319700", "revid": "287204", "url": "https://it.wikipedia.org/wiki?curid=2319700", "title": "Societe generale", "text": ""}
{"id": "2319703", "revid": "92723", "url": "https://it.wikipedia.org/wiki?curid=2319703", "title": "Concattedrale di Santa Maria de La Redonda", "text": "La concattedrale di Santa Maria de La Redonda \u00e8 una chiesa di Logro\u00f1o (La Rioja, Spagna). Insieme alla cattedrale di Calahorra e di Santo Domingo de la Calzada \u00e8 la sede della diocesi di Calahorra e La Calzada-Logro\u00f1o.\nIntroduzione storica.\nNel X secolo il cammino di Santiago attraversava l'Ebro tramite un ponte che d\u00e0 origine a un paese, che con il tempo diventer\u00e0 la citt\u00e0 di Logro\u00f1o.\nNell'anno 1095 il re Alfonso VI di Castiglia concesse a questo luogo \u201cUn fuero franco\u201d (privilegi per gli abitanti del luogo). Con il passare del tempo si ha un notevole sviluppo della zona, per cui si costruiscono le chiese di \"Santa Maria de Palacio\", \"Santiago el Real\", \"San Bartolom\u00e9\" e \"Santa Maria la Redonda\", quest'ultima fuori le mura e separata dal percorso del Cammino di Santiago.\nSi chiam\u00f2 La Redonda probabilmente perch\u00e9 era una chiesa romanica, sicuramente ottagonale, simile alle esistenti nel \"Cammino giacobeo di Navarra\" a Eunate e Torres del R\u00edo.\nPer il suo sviluppo e l'importanza raggiunta, nell'anno 1431 Logro\u00f1o venne dichiarata citt\u00e0 e nel 1435 venne dotata di una chiesa collegiata, in quel momento associata al vicino e importante \"monastero di Albelda\", nel cui \"scriptorium\" si crearono importanti codici nel Medioevo. Fra tutti i templi esistenti si scelse La Redonda ritenendo giusto erigere una chiesa grandiosa nello stesso luogo in cui era situata la precedente in stile romanico. La costruzione comincer\u00e0 anni pi\u00f9 tardi nel 1516 ed i successivi ampliamenti e modifiche dureranno ben tre secoli.\nNel 1959 Santa Maria de La Redonda fu dichiarata concattedrale della diocesi di Calahorra e La Calzada-Logro\u00f1o.\nArchitettura del tempio.\nLe sue origini datano dal IX secolo, dopo l'arrivo di fedeli fuggiti da Torres del R\u00edo, come conseguenza delle razzie dei musulmani, che fondarono nello stesso posto della concattedrale attuale un piccolo cenobio del quale, per\u00f2, non rimane nessuna traccia a causa delle ripetute modifiche apportate nei secoli successivi.\nLa struttura architettonica della concattedrale venne realizzata durante un lungo periodo che va dal XVI al XVIII secolo. Essa \u00e8 composta da tre navate, una centrale e due laterali di minor altezza, da un deambulatorio e da un coro; la facciata ha un ingresso principale affiancato da due torri gemelle. Lungo le pareti laterali si trovano le cappelle che chiudono la costruzione definitiva a nord e sud del tempio.\nFra il 1516 e il 1538 si costruiscono il corpo centrale in stile gotico chiamato \"Reyes Catolicos\" (Re cattolici) con otto colonne che culminano aprendosi per formare la volta a crociera.\nAlzando la vista si contempla qualcosa di molto simile a un grandioso palmeto di pietra, sostenuto dalle colonne cilindriche senza nervature, dalle quali si dirama verso l'alto una filigrana di rami a crociera.\nNel XVII secolo la chiesa venne ingrandita nella parte orientale, venne rifatto l'altare maggiore e la cappella del Santo Cristo.\nInfine nel XVIII secolo venne completata la struttura con l'abbassamento del coro al livello della chiesa costruendo posteriormente la monumentale cappella di \"Nuestra Se\u00f1ora de los \u00c1ngeles\".\nAll'esterno si innalzarono le due torri gemelle che costituiscono la grandiosa icona che rappresenta la citt\u00e0 di Logro\u00f1o. Simili a loro si innalzarono torri uniche a Santo Domingo de la Calzada, Haro, Briones, Oy\u00f3n e Labraza.\nFra le torri, sul portale principale, si trova una pala in pietra, protetta da un'artistica cancellata in ferro battuto.\nIl tempio, orientato rigorosamente da ovest a est, \u00e8 situato nella parte centrale della zona antica di Logro\u00f1o, aprendosi sull'antica piazza del mercato vicino alla \"calle Portales\", sotto i cui portici e nei dintorni, passeggiano i cittadini.\nQuadro attribuito a Michelangelo Buonarroti.\nDietro il deambulatorio della concattedrale si trova un piccolo dipinto a olio su tavola. Rappresenta un calvario con Cristo vivo, la Vergine Dolorosa, San Giovanni evangelista e Maria Maddalena.\nOrigine del quadro.\nMichelangelo Buonarroti dipinse un piccolo quadro per una sua buona amica, Vittoria Colonna, poetessa di gran piet\u00e0 e cultura, figlia del nobile aristocratico Fabrizio Colonna e felicemente sposata nel 1509 con Francesco Ferrante d'Avalos, marchese di Pescara, appartenente all'aristocrazia dell'Italia meridionale, a quei tempi sotto dominazione spagnola e originaria del paese di \u00c1balos nella Rioja.\nNel 1525 le truppe spagnole dell'imperatore Carlo V vinsero la Battaglia di Pavia contro il re di Francia Francesco I grazie alla guida del capitano generale Ferrante d'Avalos, il quale per\u00f2 fu ferito a morte. La sua innamorata e giovane vedova scrisse appassionati sonetti d'amore in suo onore, e, mantenne nel corso di vari anni, anche un'intima corrispondenza epistolare con Michelangelo.\nNel 1540 gli chiese un piccolo quadro sulla Crocifissione che l'avrebbe aiutata nelle sue preghiere. Dopo vari bozzetti, le cui copie si conservano al British Museum e al Louvre, l'artista le dipinse con gran piacere il piccolo calvario che venne accolto con gran soddisfazione da parte di Vittoria per la spiritualit\u00e0 delle immagini. In quel momento erano presenti soltanto Cristo, la Vergine e San Giovanni.\nNel 1547 alla morte di Vittoria, Michelangelo recuper\u00f2 il quadro e per l'affetto che aveva, vi incluse Vittoria nelle vesti di Maria Maddalena che abbracciava la croce di Cristo portando sulle spalle un fazzoletto come simbolo della sua vedovanza.\nCome arriva a Santa Maria de La Redonda.\nIl vescovo Pedro Gonz\u00e1lez del Castillo, grande umanista ed entusiasta della Redonda, fece costruire nel XVII secolo la Cappella del Santo Cristo vicino all'altare maggiore, quella che secoli pi\u00f9 tardi con le sue modificazioni avrebbe dato origine al deambulatorio, e dispose la costruzione di un suo mausoleo con statua per la sua sepoltura.\nGodendo di gran fortuna realizz\u00f2 frequenti viaggi a Roma dove acquist\u00f2 innumerevoli opere d'arte con l'idea di aggiungerle alla sua cappella. Nella relazione sulla fondazione di questa cappella, in data 13 ottobre 1627, si riporta:\nUna nota ai margini dice: \"Sia conservato nei forzieri\" ordina il vescovo Don Pedro che non si collochi fino a che non sia costruita la cancellata a protezione. Bisogna considerare che nella relazione \u00e8 presente un quadro della Sacra famiglia e indica che \u00e8 copia di Raffaello. Copia molto buona che si pu\u00f2 contemplare nella concattedrale.\nDopo vari secoli di abbandono nella sacrestia, nella seconda met\u00e0 del XX secolo venne attribuito alla scuola di Michelangelo e successivamente si colloc\u00f2 nell'abside dietro l'altare maggiore.\nOccorre far risaltare la legenda dipinta in un affresco dallo stesso Michelangelo sul collo di Cristo in ebreo: \u201cEl Gibor\u201d che significa l'Eroe Divino.\nConclusioni.\nOsservando il quadro si pu\u00f2 constatare che non si tratta di una copia, in una trasparenza appare il pentimento del pittore che rettific\u00f2 la posizione del braccio sinistro dell'Addolorata, infatti si pu\u00f2 apprezzare che all'inizio il braccio era disteso e poi definitivamente lo ridipinse sul petto, cosa che sarebbe inusuale per una copia. \u00c8 anche evidente che la figura della Maddalena inginocchiata fu inclusa in modo forzato rompendo la simmetria della scena, immagine che non appare in altri quadri che seguono questo schema. La qualit\u00e0 artistica del dipinto \u00e8 di gran lunga superiore ad altri simili della stessa scuola e denota una mano d'autore. Ci\u00f2 nonostante rimangono in sospeso studi che stabiliscano con certezza l'autore del quadro, soprattutto per lo stile del dipinto che sembra molto diverso dalle altre opere conosciute dell'artista italiano.\nTavole fiamminghe di Gillis de Coingnet detto \"Congnet\".\nProvengono dalla Cappella del \"Se\u00f1orio de Somalo\" nelle vicinanze di N\u00e1jera e furono realizzati da Gillis Congnet. I suoi proprietari la acquistarono a Parigi agli inizi del XX secolo e le collocarono nella loro cappella. Nello stesso secolo le donarono alla chiesa de la Redonda. Riconosciuta la loro qualit\u00e0 artistica e accertandosi del loro deterioramento, il Museo del Prado e un'istituzione bancaria procedettero al loro restauro, evidenziando cos\u00ec la loro notevole bellezza.\nSi tratta di sei tavole di 131 x 88 centimetri rappresentanti san Pietro, la Resurrezione di Cristo, San Giovanni Battista, l'Annunciazione di Maria, l'Epifania di Ges\u00f9 e l'Assunzione della Vergine, e di tre tavole di 26,5 x 96 centimetri mostranti varie scene della vita di san Francesco d'Assisi.\nAnnunciazione.\nDipinta dettagliatamente, consente di osservare tutti gli elementi caratteristici di questa scena: Maria in preghiera vicina al letto, con un libro aperto e un cestino da cucito. I gigli del portafiori sono simbolo della verginit\u00e0. Completano il quadro lo Spirito Santo sotto forma di colomba e l'Angelo messaggero, pi\u00f9 in atto di benedire che di annunciare.\nEpifania.\n\"Epifania\" o adorazione dei re Magi sorprende per la viva tenerezza che i Magi manifestano nel volto ed il loro atteggiamento. Ricorda Hieronymus Bosch soprattutto quando si contempla la capanna ed il curioso che si affaccia da un buco della parete.\nSan Pietro.\nLa figura di San Pietro ha una forza e un'autorit\u00e0 imponenti. La chiave che ha nella sua mano destra sembra pi\u00f9 una spada o uno scettro. Le forme corporee che si intuiscono sotto la tunica ricordano il Michelangelo della Cappella Sistina. Sullo sfondo ed ai lati della figura si osservano le scene della vocazione e del martirio di San Pietro."}
{"id": "2319706", "revid": "767487", "url": "https://it.wikipedia.org/wiki?curid=2319706", "title": "Al posto del fuoco", "text": "Al posto del fuoco \u00e8 il quarto album del gruppo alternative rock italiano Meganoidi, pubblicato il 10 aprile 2009."}
{"id": "2319709", "revid": "23218253", "url": "https://it.wikipedia.org/wiki?curid=2319709", "title": "Hagaren", "text": ""}
{"id": "2319722", "revid": "6923", "url": "https://it.wikipedia.org/wiki?curid=2319722", "title": "Africa Orientale Britannica", "text": "L'Africa Orientale Britannica (inglese: \"British East Africa\" o \"East Africa Protectorate\") \u00e8 l'insieme dei territori dell'Africa orientale che dal XIX al XX secolo furono sotto il controllo britannico. Comprendeva grossomodo i territori dell'attuale Kenya. Aveva approssimativamente una superficie di . Sebbene fosse parte dei domini del Sultanato di Zanzibar, nel tardo XIX secolo era controllata dalla Gran Bretagna; nacque per interessi commerciali britannici nell'area negli anni 1880 e rimase un protettorato fino al 1920 quando divent\u00f2 la colonia del Kenya, eccetto che per una fascia costiera indipendente larga che divent\u00f2 il protettorato del Kenya."}
{"id": "2319724", "revid": "300067", "url": "https://it.wikipedia.org/wiki?curid=2319724", "title": "Billy Donovan", "text": "Carriera da allenatore.\nUniversit\u00e0 della Florida (1996-2015).\n1996-2005.\nNel marzo 1996, l'allenatore di basket dell'Universit\u00e0 della Florida Lon Kruger si \u00e8 dimesso per ricoprire lo stesso incarico presso l'Universit\u00e0 dell'Illinois. Il programma di basket della Florida ha avuto solo un successo fugace nel corso della sua storia, e sebbene i Gators abbiano raggiunto la loro prima Final Four sotto Kruger nel 1994, le sue squadre sono tornate a livelli mediocri. Il direttore atletico della Florida Jeremy Foley ha cercato un allenatore \"giovane, energico ed entusiasta\" per portare un successo duraturo e, dopo una ricerca ad ampio raggio, ha deciso che Billy Donovan, 30 anni, era la soluzione migliore. Per assicurare a Donovan che gli sarebbe stato dato abbastanza tempo per costruire il programma, Foley gli ha offerto un contratto di sei anni.\nCon pochi giocatori di talento nel roster, le prime due squadre della Florida di Donovan avevano record di 13-17 e 15-16. Ci sono stati alcuni segnali di miglioramento, tuttavia, poich\u00e9 la squadra 1997-98 \u00e8 stata invitata al National Invitation Tournament (NIT) e il reclutamento \"implacabile\" di Donovan durante questo periodo ha gettato le basi per il successo futuro.\nDonovan ha finalmente portato un successo duraturo al programma di basket della Florida durante la stagione 1998-99. I Gators sono andati 22-9, ottenendo pi\u00f9 di 20 vittorie per la quinta volta nella storia e iniziando una serie di 16 stagioni consecutive da 20 vittorie. I Gators hanno continuato a giocare bene nella postseason del 1999, quando hanno fatto la loro terza apparizione alla NCAA Sweet Sixteen e sono diventati la seconda squadra nella storia della scuola ad apparire nei primi 25 sondaggi finali (n. 17 nel sondaggio ESPN / USA Today e n. 23 dell'Associated Press Poll).\nLa stagione 1999-2000 ha visto Donovan guidare i Gators alla loro prima stagione regolare SEC Championship e alla loro seconda apparizione nelle Final Four NCAA, sconfiggendo la Universit\u00e0 della North Carolina nelle semifinali nazionali prima di cadere nello Michigan State nella partita del campionato NCAA.\nI Gators hanno vinto di nuovo il campionato di stagione regolare della SEC durante la stagione 2000-2001 e il 3 febbraio 2003, la squadra ha raggiunto per la prima volta nella storia della scuola una classifica numero 1 nel sondaggio ESPN / USA Today, tornando l\u00ec il seguente stagione l'8 dicembre 2003. La stagione 2004-2005 \u00e8 stata evidenziata dalla Florida che ha sconfitto il Kentucky 70-53 per vincere il SEC Tournament Championship, la prima volta che i Gators hanno vinto il torneo della conferenza.\nNonostante il successo durante la stagione regolare, le squadre della Florida di Donovan dal 2001 al 2005 hanno costantemente performato sotto le aspettative nel torneo NCAA, perdendo contro squadre con testa di serie inferiore al primo o al secondo turno ogni anno, nonostante i roster con giocatori altamente reclutati. Ancora sulla trentina, alcuni commentatori ipotizzarono che Donovan fosse un eccellente reclutatore che non era in grado di apportare modifiche nel gioco o sviluppare giocatori di talento una volta che erano nel campus della UF.\n2005-2013.\nNella stagione 2005-2006, la seconda squadra di Gator guidata da Donovan ha registrato la migliore serie di vittorie della scuola per iniziare una stagione, ottenendo 17 vittorie consecutive e raggiungendo il numero 2 della nazione nel sondaggio AP. Tuttavia, la squadra non \u00e8 riuscita a raggiungere il primo posto poich\u00e9 ha perso la sua prima partita SEC della stagione contro i Tennessee Volunteers. Questa perdita \u00e8 stata seguita da un sorprendente colpo di scena per mano dell'eventuale campione del National Invitation Tournament 2006 South Carolina Gamecocks quando la Florida ha registrato un record di 10-6 conference, ottimo per il secondo posto nella SEC Eastern Division.\nLa giovane squadra di Gator di Donovan cambi\u00f2 marcia nella postseason. La Florida ha raggiunto il campionato SEC Tournament e ha vendicato le sue sorprendenti sconfitte in stagione regolare battendo la Carolina del Sud in finale, guadagnandosi il secondo titolo di torneo della conferenza della scuola. Nel torneo NCAA del 2006, i Gators della terza testa di serie raggiunsero finalmente gli Sweet 16 e oltre. Hanno sconfitto Villanova (che li aveva eliminati dal torneo la stagione precedente) per raggiungere le Final Four, e nella partita di campionato, hanno sconfitto l'UCLA 73-57 per vincere il primo titolo di basket NCAA della scuola.\nDurante una celebrazione post-campionato nell'O'Connell Center, tutti i cinque titolari dei Gators (Lee Humphrey, Joakim Noah, Al Horford, Corey Brewer e Taurean Green) hanno annunciato che sarebbero tornati l'anno successivo e avrebbero tentato di vincere un altro campionato (L'ultimo vincitore del titolo consecutivo \u00e8 stato Duke nel 1991 e nel 1992) invece di dichiarare presto per il draft NBA. Di conseguenza, i Gator sono stati nominati favoriti della pre-stagione da ripetere da molti esperti dei media. I Gators corsero fuori dai cancelli, perdendo solo due partite senza conferenza (contro Kansas e Florida State). Il 20 dicembre 2006, Donovan \u00e8 diventato l'allenatore di basket pi\u00f9 vincente nella storia della Florida, guadagnando la sua 236\u00aa vittoria per superare il totale di Norm Sloan. I Gators 2007 sembravano ancora pi\u00f9 maturi in termini di altruismo, abilit\u00e0 di passaggio e tiro e gioco di squadra in generale. Anche se i Gators sono precipitati durante il gioco SEC, perdendo tre delle quattro partite a partire da una sconfitta a Vanderbilt, la squadra ha rimbalzato con la sua sesta vittoria consecutiva sui suoi rivali, i Kentucky Wildcats, per riguadagnare slancio e rivendicare il campionato di stagione regolare SEC. I Gators si sono poi ripetuti come campioni del torneo SEC con prestazioni dominanti che sono culminate in una vittoria sugli Arkansas Razorbacks nelle finali.\nLa Florida si \u00e8 guadagnata la testa di serie numero uno nel torneo NCAA 2007 e ha sconfitto Jackson State, Purdue, Butler e Oregon per raggiungere le Final Four. La semifinale \u00e8 stata una rivincita della partita per il titolo 2006 contro l'UCLA, ei Gators di Donovan hanno avuto la meglio per 76-66. I Gators si sono assicurati la ripetizione del campionato due notti dopo con un'enfatica vittoria per 84-75 sugli Ohio State Buckeyes, allenati da Thad Matta. Con il Florida Gators football che ha vinto il BCS National Championship Game 2007 (anche loro contro Ohio State) tre mesi prima, l'Universit\u00e0 della Florida \u00e8 diventata la prima scuola nella storia della NCAA a tenere contemporaneamente i campionati nazionali di football americano e basket.\nIl primo decennio di Donovan a Gainesville ha portato un nuovo livello di successo al programma di basket dell'Universit\u00e0 della Florida. I Gators sono stati invitati al torneo NCAA in ogni stagione tra il 1999 e il 2007 (una serie di nove presenze consecutive), hanno raggiunto tre partite di campionato nazionale e hanno vinto due titoli NCAA. Al contrario, le squadre di basket della Florida erano apparse solo in cinque tornei NCAA in 81 anni di gioco prima dell'arrivo di Donovan e non avevano mai raggiunto una partita di campionato NCAA. In conference play, la Florida aveva conquistato un solo campionato SEC di regular season e non aveva mai vinto il torneo prima dell'arrivo di Donovan. Dal 1996 al 2007, i Gators hanno vinto tre titoli di stagione regolare SEC e tre titoli di tornei SEC.\nNonostante la perdita di tutti e cinque i titolari dell'anno precedente, i Gators hanno sorpreso molti esperti con la decima stagione di venti vittorie consecutive di Donovan. Tuttavia, dopo un inizio di 18-3, la squadra ha faticato durante l'ultimo terzo della stagione, vincendo solo tre delle ultime undici partite e terminando la serie di nove anni di inviti ai tornei NCAA dei Gators. La giovane squadra di Gator \u00e8 rimbalzata fino a raggiungere le semifinali del National Invitation Tournament 2008 (NIT) prima di cadere agli UMass Minutemen.\nI Gators 2008-2009 hanno iniziato la stagione classificandosi al 19\u00ba posto e 5-0 prima di cadere a Syracuse. Una sconfitta due settimane dopo contro i Florida State Seminoles ha eliminato i Gators dalle prime venticinque squadre classificate. Sebbene la squadra abbia vinto ventidue partite della stagione regolare, ancora una volta non \u00e8 stato sufficiente per vincere un'offerta per il torneo NCAA. Tuttavia, ai Gators \u00e8 stato assegnato un seme numero uno nella NIT 2009, dove hanno perso contro i Penn State Nittany Lions nei quarti di finale.\nI Gators sono tornati al torneo NCAA durante la stagione 2009-10, ma hanno perso al primo turno contro i BYU Cougars in doppi tempi supplementari. Durante la stagione, la Florida ha sconfitto lo stato della Florida, ponendo fine a una serie di tre sconfitte consecutive contro i Seminoles. Hanno anche sconfitto il Michigan State, uno dei favoriti della preseason per vincere il torneo NCAA e un'eventuale squadra delle Final Four, in rotta per vincere il torneo Legends Classic del 2009.\nCon tre titolari senior di ritorno, i Gators 2010-11 hanno registrato un record migliore. Hanno vinto il titolo della stagione regolare della SEC e sono stati i secondi classificati nel torneo SEC 2011. Nel 2011 NCAA Tournament, i Gators hanno sconfitto i BYU Cougars guidati da Jimmer Fredette, prima di perdere agli straordinari contro i Butler Bulldogs negli Elite Eight.\nL'8 marzo 2011, Donovan \u00e8 stato nominato allenatore dell'anno della SEC 2011. Nonostante sia apparso in tre partite per il titolo nazionale e abbia vinto due titoli nazionali, \u00e8 stata la prima volta che Donovan ha vinto il premio. L'attaccante dei Gators Chandler Parsons \u00e8 diventato anche il primo Gator a vincere il titolo di Player of the Year SEC.\nI Gator 2011-12 sono stati nuovamente invitati al torneo NCAA, questa volta come settima testa di serie. Hanno sconfitto la decima testa di serie Virginia Cavaliers e la quindicesima testa di serie Norfolk State (che aveva battuto la seconda testa di serie Missouri) per avanzare alla Sweet Sixteen, poi sconfissero Marquette 68-58 per tornare all'Elite Eight per il secondo anno consecutivo. Nell'Elite Eight, Donovan e Gators hanno affrontato Louisville e l'ex allenatore di Donovan, Rick Pitino. I Gators sono caduti in una partita molto combattuta, 72-68.\nDonovan ha registrato la sua 400\u00aa vittoria in carriera presso l'Universit\u00e0 della Florida il 19 gennaio 2013 con una vittoria per 83-52 sui Missouri Tigers. I Gators hanno vinto il campionato di stagione regolare della SEC 2013 (il quinto campionato di conferenza della stagione regolare di Donovan), sono finiti secondi nel torneo SEC 2013 (perdendo contro Ole Miss nella partita di campionato), e sono passati al terzo Elite Eight consecutivo (sconfiggendo Northwestern State al secondo turno, Minnesota al terzo e Florida Gulf Coast negli Sweet Sixteen, prima di perdere contro il Michigan nella finale regionale).\n2013-2015.\nLa rosa di Donovan per il 2013-14 ha iniziato l'anno con diversi giocatori infortunati o squalificati e ha affrontato uno dei programmi non-conferenza pi\u00f9 impegnativi del basket universitario. La Florida ha abbandonato due partite in trasferta ravvicinate alle squadre classificate ed \u00e8 entrata nella parte della conferenza del loro programma con un record di 11-2 e una classifica nazionale n. 10. I Gators non avrebbero perso di nuovo durante la stagione regolare, diventando la prima squadra nella storia della SEC a finire con un record di 18-0 in conferenza, stabilendo anche numerosi record scolastici. La Florida ha quindi vinto il torneo di pallacanestro maschile della SEC 2014 portando il record complessivo contro gli avversari della SEC a 21-0.\nIl campionato di stagione regolare della SEC \u00e8 stato il terzo in quattro stagioni per i Gators di Donovan, e il campionato del torneo della conferenza \u00e8 stato il quarto nella storia della scuola, tutti sotto Donovan. \u00c8 stato nominato allenatore dell'anno della SEC per la terza volta e i suoi giocatori hanno vinto molti dei premi individuali della conferenza. Il playmaker senior Scottie Wilbekin \u00e8 stato nominato Giocatore di basket dell'anno della Southeastern Conference e MVP del torneo della SEC, il centro senior Patric Young \u00e8 stato nominato Difensore e atleta dell'anno, l'attaccante junior Dorian Finney-Smith \u00e8 stato nominato Sesto uomo della Anno, e la guardia senior Casey Prather \u00e8 stata nominata nella prima squadra di All-SEC.\nI Gators hanno guadagnato la testa di serie numero uno nel torneo NCAA 2014 e la loro serie di vittorie si \u00e8 estesa a 30 partite quando hanno raggiunto le Final Four sconfiggendo ciascuno dei loro primi quattro avversari del torneo con margini a doppia cifra. Tuttavia, la stagione dei Gators si \u00e8 conclusa con una sconfitta in semifinale nazionale contro la settima testa di serie e l'eventuale campione nazionale UConn Huskies, che era stata l'ultima squadra a battere la Florida il dicembre precedente.\nIl 28 febbraio 2015, Donovan \u00e8 diventato il secondo allenatore pi\u00f9 giovane nella storia della divisione I della NCAA a guadagnare 500 vittorie in carriera, realizzando l'impresa nella vittoria 66-49 dei Florida Gators sui Tennessee Volunteers. Donovan si \u00e8 unito a Bob Knight come gli unici allenatori a raggiungere 500 vittorie prima di compiere 50 anni. Tuttavia, la sua squadra di Gator ha concluso la stagione con un record di 16-17, ponendo fine alla stagione di vittorie e alle serie di 20 vittorie dei Gators a 16 anni ciascuna.\nIn 18 anni in Florida, Donovan ha portato i Gators a 14 presenze nei tornei NCAA, sei titoli della stagione regolare SEC (quattro a titolo definitivo, due condivisi) e quattro titoli del torneo SEC. In confronto, i Gators avevano fatto solo tre apparizioni \"ufficiali\" nel Torneo NCAA (senza contare due sotto Sloan che erano state lasciate libere), un titolo di conferenza della stagione regolare e nessun titolo di torneo nella loro intera storia prima dell'arrivo di Donovan.\nOklahoma City Thunder (2015-2020).\nIl 30 aprile 2015, Donovan \u00e8 stato nominato head coach dell'Oklahoma City Thunder, secondo quanto riferito accettando un contratto di cinque anni, sostituendo Scott Brooks che in precedenza aveva allenato i Thunder per sette stagioni.\nL'8 settembre 2020, \u00e8 stato annunciato che Donovan non sarebbe tornato nella squadra poich\u00e9 le due parti non sono riuscite a concordare un'estensione del contratto. Durante le sue cinque stagioni a Oklahoma City, Donovan ha realizzato un record di 243-157, raggiungendo la postseason ogni anno, ma superando il primo round solo una volta.\nChicago Bulls (2020-).\nIl 22 settembre 2020 viene messo sotto contratto dalla franchigia dell'Illinois, che aveva precedentemente esonerato l'allenatore Jim Boylen il mese precedente, firmando un contratto da 24 milioni di dollari per 4 anni."}
{"id": "2319728", "revid": "486946", "url": "https://it.wikipedia.org/wiki?curid=2319728", "title": "Deutsche Reichsbahn (DDR)", "text": ""}
{"id": "2319729", "revid": "212348", "url": "https://it.wikipedia.org/wiki?curid=2319729", "title": "Africa orientale britannica", "text": ""}
{"id": "2319732", "revid": "1522738", "url": "https://it.wikipedia.org/wiki?curid=2319732", "title": "Il mondo incantato di Belle", "text": "Il mondo incantato di Belle (\"Belle's Magical World\") \u00e8 un film d'animazione \"direct-to-video\" del 1998, prodotto da Walt Disney Television Animation, e il terzo episodio della trilogia de \"La bella e la bestia\". \u00c8 il midquel del film originale. Il film usc\u00ec il 17 febbraio 1998, e contiene due canzoni interpretate da Belle, \"Parliamo con il cuore\" e \"Un po' d'amore\". La storia si svolge all'interno del film originale (dopo Natale, ma prima della lotta contro Gaston).\nAlla sua prima uscita, nel 1998, il titolo del film era \"Il mondo incantato di Belle\" e consisteva in tre segmenti collegati, intitolati \"La parola magica\", \"Un'indimenticabile serata\" e \"L'ala spezzata\". Per l'edizione speciale del 2003, uscita il 25 febbraio, il titolo \u00e8 stato cambiato in La bella e la bestia - Il mondo incantato di Belle (\"Beauty and the Beast: Belle's Magical World\"), ed \u00e8 stato incluso un altro segmento intitolato \"Una festa per Mrs. Bric\", allungando il film di 22 minuti.\nTrama.\nLa parola magica.\nLa Bestia e Belle intendono mangiare insieme, e la Bestia chiede consiglio al Lumiere. Tockins e Belle, diretti alla sala da pranzo, incrociano Dizio, il prolisso scrittore del castello (trasformato in dizionario), che viene invitato da Belle a unirsi a loro (con disappunto di Tockins). Durante il pasto, mentre Belle spiega alla Bestia una storia che ha letto, la Bestia suda e ordina che vengano aperte le finestre, nonostante i servitori abbiano freddo.\nLa Bestia e Belle si mettono a discutere, e la Bestia colpisce Dizio quando quest'ultimo comincia a dare sinonimi indesiderati degli insulti di Belle. In seguito entrambi smettono di parlarsi, nonostante Lumiere e Tockins tentino di rimettere le cose a posto. Alla fine Dizio, sentendosi in colpa, scrive una falsa lettera di scuse per Belle da parte della Bestia con i suoi amici, una pila di fogli di nome Risma e una penna d'oca di nome LaPen. Belle legge la lettera e fa pace con la Bestia.\nQuella notte, tuttavia, la verit\u00e0 viene a galla e, dopo un furioso inseguimento attorno al castello, la Bestia cattura e bandisce Dizio, Risma e LaPen per la contraffazione, lanciandoli nella foresta. Belle si avventura fuori e li riporta indietro, e la Bestia, toccato dalla gentilezza di Belle, perdona i tre e permette loro di rientrare, rendendosi conto che le loro intenzioni erano buone. La morale della storia insegna quanto sia facile perdonare.\nUn'indimenticabile serata.\nNell'anniversario del suo primo appuntamento con Spolverina, Lumiere diventa nervoso al punto di chiedere consiglio a Belle, passeggiando con lei nel giardino e recitando quello che progetta di dire a Spolverina. Quest'ultima li ascolta, e crede che Lumiere e Belle stiano avendo una relazione alle sue spalle. In realt\u00e0, Lumiere ha pianificato un giro sulla neve attorno ai giardini del castello con Spolverina. Per riconquistare le attenzioni di Lumiere, Spolverina cerca di sedurre Tockins, che apparentemente non \u00e8 interessato.\nAlla fine le cose vengono chiarite, cos\u00ec Lumiere e Spolverina cominciano il giro, ma il recipiente in cui sono seduti scivola fuori dal bordo della balconata e si blocca sul fossato (lo stesso abisso nel quale Gaston finir\u00e0 per incontrare il suo destino). Lumiere trattiene Spolverina mentre sta per cadere, e le dice che la ama. Prima che i due possano cadere Belle, Tockins e un paio di altri servitori arrivano e li portano al sicuro. In questa storia tutti imparano che \"a volte le cose sono esattamente quello che sembrano\".\nUna festa per Mrs. Bric.\nMrs. Bric \u00e8 depressa a causa del terribile meteo, e Belle, che \u00e8 arrivata a vederla come una figura materna, decide di rallegrarla dando una festa a sorpresa per lei, tutto senza svegliare la dormiente Bestia, che ha passato l'intera notte precedente fissando una falla sul tetto. Tuttavia la rivalit\u00e0 fra Lumiere e Tockins si mette in mezzo, in campi come la composizione musicale, i fiori preferiti di Mrs. Bric e i gusti della torta.\nAlla fine, i tentativi di Lumiere e Tockins di sabotare l'uno le decisioni dell'altro arrivano al punto di far esplodere la torta in cottura, creando un completo pasticcio in cucina. Lumiere e Tockins, dopo un rimprovero da Belle, decidono di mettere da parte la loro rivalit\u00e0 per lavorare insieme e fare una piccola sorpresa a Mrs. Bric. Il piano va a buon fine, e Mrs. Bric \u00e8 curata dalla sua depressione, mentre il sole, finalmente, splende di nuovo. In questa storia tutti imparano il grande potere della cooperazione e dei compromessi.\nL'ala spezzata.\nBelle e la Bestia organizzano un altro pranzo insieme, ma un uccellino ferito vola accidentalmente nella stanza di Belle e lei dimentica il suo impegno, prestando invece maggiore attenzione al volatile. La Bestia lo scopre e si infuria, cercando di catturare l'uccellino, ma inciampa in Tockins e sbatte violentemente la testa sul pavimento. Questo lo libera del suo odio per gli uccelli, ma il suo egoismo lo spinge a bloccare l'uccellino in una gabbia per farlo cantare per il suo piacere personale, per\u00f2 il volatile, naturalmente rattristato e impaurito, si rifiuta.\nNel frattempo, Tockins sente che sta perdendo il controllo sui suoi sottoposti e pretende il loro rispetto trattandoli duramente. Intanto, Belle fa cambiare idea alla Bestia, che libera l'uccellino una volta che la sua ala \u00e8 guarita. Ma l'uccellino, ancora debole, comincia a cadere, e la Bestia si precipita a salvarlo. Durante l'operazione, Tockins cade dalla balconata dell'Ala Ovest, ma \u00e8 illeso, e impara che non pu\u00f2 pretendere il rispetto, ma pu\u00f2 guadagnarselo dandolo a sua volta. Belle e la Bestia finalmente pranzano, e la Bestia impara a trattare persone e animali con rispetto e compassione.\nDoppiaggio.\nNell'edizione italiana il cast di doppiatori del segmento \"Una festa per Mrs. Bric\" \u00e8 parzialmente diverso da quello del resto del film. Sono stati usati, infatti, gli stessi doppiatori della scena inedita de \"La bella e la bestia\". Inoltre, in questo segmento, Candelora viene chiamata Candeliera e Dizio con il suo nome originale, Webster."}
{"id": "2319733", "revid": "599013", "url": "https://it.wikipedia.org/wiki?curid=2319733", "title": "Eric White", "text": ""}
{"id": "2319741", "revid": "124123", "url": "https://it.wikipedia.org/wiki?curid=2319741", "title": "Hartmut Michel", "text": "Biografia.\nStudi.\nHartmut Michel nasce il 18 luglio 1948 a Ludwigsburg. Dopo aver assolto il servizio militare, studia biochimica all'Universit\u00e0 di Tubinga. Durante l'ultimo anno, lavora presso il laboratorio di Dieter Osterhelt sull'attivit\u00e0 dell'ATPasi degli Halobacteria.\nNel 1986 riceve il Premio Gottfried Wilhelm Leibniz, assegnato dal Deutsche Forschungsgemeinschaft, un importante centro di ricerca tedesco.\nIl Nobel.\nIn seguito, studia la cristallizzazione delle proteine di membrana, essenziale per il loro ruolo nella determinazione della struttura dei complessi proteici attraverso la diffrattometria a raggi X.\nRiceve il premio Nobel insieme a Johann Deisenhofer e Robert Huber (1988). I tre riescono a determinare la struttura tridimensionale di un complesso di proteine che si trova in alcuni batteri fotosintetici. Questo complesso, denominato centro di reazione fotosintetica, gioca un ruolo cruciale nel dare il via a un semplice processo di fotosintesi.\nCariche accademiche.\nDal 1987, Michel \u00e8 direttore del dipartimento di Biologia Molecolare della Membrana all'Istituto Max Planck di biofisica di Francoforte sul Meno e professore di biochimica all'Universit\u00e0 Johann Wolfgang Goethe, sempre a Francoforte."}
{"id": "2319747", "revid": "2030349", "url": "https://it.wikipedia.org/wiki?curid=2319747", "title": "Quinto Servilio Cepione (console 106 a.C.)", "text": "Biografia.\nQuinto Servilio Cepione fu un console e generale romano, figlio dell'omonimo console del 140 a.C. Fu il padre di Quinto Servilio Cepione, nonno di Servilia Cepione e bisnonno di Marco Giunio Bruto.\nNel 106 a.C. fu eletto console e promulg\u00f2 una legge che reintegrava i senatori nelle giurie.\nLo stesso anno marci\u00f2 da Narbona con otto legioni contro le trib\u00f9 cimbriche stanziate nella zona di Tolosa, che si erano ribellate a Roma. In quella circostanza si impossess\u00f2 di un'enorme somma di denaro custodita nei santuari dei templi (il cosiddetto \"Oro di Tolosa\" o \"Aurum Tolosanum\"). Il tesoro, che si diceva maledetto, consistente in 50.000 lingotti d'oro pari a 15.000 talenti d'oro, 10.000 lingotti d'argento e macine interamente in argento per un valore complessivo di 10.000 talenti d'argento, fu rinvenuto nei laghi vicino alla citt\u00e0. La maggior parte del bottino durante il trasporto verso Massilia (l'odierna Marsiglia) fu prelevato dai predoni i quali si impadronirono dei 450 carri che trasportavano i lingotti d'oro.\nL'anno successivo (nel 105 a.C.) l'esercito romano al comando del console Gneo Mallio Massimo e di Cepione, eletto proconsole per la Gallia, si scontr\u00f2 ancora una volta contro gli eserciti riuniti di Cimbri, Teutoni, Ambroni e Tigurini. Il primo scontro si ebbe a 65\u00a0km nord di Arausio (l'attuale Orange in Francia), allorch\u00e9 Marco Aurelio Scauro, alla testa di 5.000 cavalieri, ingaggi\u00f2 una prima battaglia con le avanguardie della coalizione germanica, che fu a lui sfavorevole. Negli scontri successivi Cepione alla testa di sette legioni fu battuto a 48\u00a0km Nord di Arausio e poi Mallio con nove legioni sub\u00ec una nuova disfatta.\nAl suo ritorno a Roma, Cepione, messo sotto inchiesta per la vicenda dell'oro tolosano, perse la cittadinanza, gli furono confiscati i beni e fu condannato all'esilio. Mor\u00ec a Smirne, in Asia minore. Sebbene ai pi\u00f9 ignota la Battaglia di Arausio fu la pi\u00f9 grande sconfitta subita dalle legioni, nella secolare storia romana."}
{"id": "2319748", "revid": "602919", "url": "https://it.wikipedia.org/wiki?curid=2319748", "title": "Robert North", "text": "Biografia.\nHa frequentato la Central School of Art a Londra e qui ha iniziato a studiare danza nel 1964 con Kathleen Crofton e Errol Addison. Dal 1965 ha frequentato la scuola del Royal Ballet e contemporaneamente, dal 1966, la London School of Contemporary Dance. Ha studiato pi\u00f9 tardi anche con Bob Cohan, Merce Cunningham, Matt Mattox, Hans Brenaa e Stanley Williams.\nHa iniziato l'attivit\u00e0 di danzatore nel 1966 con il London Contemporary Dance Group; l'anno successivo \u00e8 entrato a far parte della Martha Graham Company dove ha danzato fino al 1969, anno in cui \u00e8 tornato a far parte del rinnovato London Contemporary Dance Theatre (LCDT).\nDopo aver iniziato l'attivit\u00e0 di coreografo per il London Festival Ballet Workshop, proseguendo nel contempo quella di danzatore, ha elaborato coreografie per il LCDT, del quale nel 1975 \u00e8 stato nominato coreografo associato. Per il gruppo londinese ha creato fra l'altro \"Troy game\" (1974), balletto che gli ha dato fama internazionale, in seguito entrato nel repertorio di compagnie in tutto il mondo.\nTra il 1979 e l 1981 ha insegnato danza moderna alla scuola del Royal Ballet; nel 1980 \u00e8 stato co-direttore artistico del LCDT. Nel 1981 ha assunto la direzione del Ballet Rambert, incarico che ha mantenuto fino al 1986; in seguito \u00e8 stato attivo come danzatore e coreografo free-lance.\nNel 1990, interpretando una delle sue coreografie pi\u00f9 celebri, \"Death and the maiden\" (creata nel 1980), ha lasciato l'attivit\u00e0 di danzatore per dedicarsi interamente a quella di coreografo.\nNegli anni 1990-1991 \u00e8 stato direttore della compagnia di balletto del Teatro Regio di Torino; dal 1991 al 1996 direttore artistico della compagnia del G\u00f6teborgsOperan in Svezia; dal 1997 al 1999 direttore del corpo di ballo della Fondazione Arena di Verona; dal 1999 al 2002 direttore artistico dello Scottish Ballet a Glasgow. Dal 2007 dirige la compagnia di balletto del Teatro di Krefeld-M\u00f6nchengladbach in Germania e dal 2008 al 2010 \u00e8 stato professore e direttore artistico della Heinz Bosl-Stiftung di Monaco di Baviera.\nArtista dotato di squisita musicalit\u00e0 e raffinata poesia, ha creato oltre 80 balletti, collaborando con un centinaio di compagnie: fra quelle che hanno in repertorio le sue coreografie vanno menzionate lo Stuttgarter Ballett, il Royal Ballet, la Scala di Milano, il Dance Theatre of Harlem, il Balletto reale danese, la Batsheva Dance Company, la Komische Oper di Berlino, la Semperoper di Dresda, l'Opera di Budapest, il National Ballet of Canada, il New Zealand Ballet, il Tulsa Ballet Theatre, il San Carlo di Napoli, le Ballet de Toulouse, il San Francisco Ballet, il Grand Th\u00e9\u00e2tre de Bordeaux, il Balletto nazionale di Ankara, l'Hong Kong Ballet, il Gy\u00f6ri Ballet, il Teatro Nuovo di Torino, l'English National Ballet, lo Hamburg Ballett, il Pra\u017esk\u00fd komorn\u00ed balet, il Teatro dell'Opera di Roma e il Ballet du Grand Th\u00e9\u00e2tre de Gen\u00e8ve.\nHa coreografato inoltre per il cinema , il teatro di prosa, l'opera, la televisione (per la quale ha creato nel 1983 \"For my daughter\", su musica di Leo\u0161 Jan\u00e1\u010dek, premiato a Praga e nominato per un Emmy) e shows musicali (la versione teatrale di \"The Snowman\", balletto creato nel 1993 con musiche di Howard Blake, viene ancor oggi allestita ogni anno, in occasione delle festivit\u00e0 natalizie, nei teatri del West End londinese).\nHa ricevuto numerosi premi fra i quali: Best Ballet of the Year (Pribaoutki) a S. Francisco (1983); Golden Prague Award (1983); International Choreography Competition di Helsinki (1990); Premio Positano (1995); Premio Danza e Danza (1998); Honorary Professor dell'Accademia di Danza ungherese di Budapest (2001).\n\u00c8 inoltre Delegato per la danza del Consejo Mundial de las Artes in Spagna dal 2001.\n\u00c8 sposato dal 1999 con la danzatrice statunitense Sheri Cook."}
{"id": "2319749", "revid": "2014155", "url": "https://it.wikipedia.org/wiki?curid=2319749", "title": "Amalia di W\u00fcrttemberg", "text": "Biografia.\nEra figlia del principe Ludovico di W\u00fcrttemberg, figlio cadetto del duca di W\u00fcrttemberg Federico II Eugenio di W\u00fcrttemberg e Federica Dorotea di Brandeburgo-Schwedt. Sua madre era Enrichetta di Nassau-Weilburg, figlia di Carlo Cristiano di Nassau-Weilburg e di Carolina d'Orange-Nassau e seconda moglie del principe Ludovico. Crebbe a Kirchheim unter Teck, e la sua educazione venne seguita attentamente dalla sua arguta e religiosa madre.\nNon ancora diciottenne, la politica matrimoniale intrapresa dai W\u00fcrttemberg la destin\u00f2 a sposare Giuseppe di Sassonia-Altenburg, figlio ed erede del duca Federico di Sassonia-Altenburg e appartenente alla Casata di Wettin. Il matrimonio venne celebrato a Kirchheim il 24 aprile 1817. Nel 1825 divenne la principessa ereditaria del ducato di Sassonia-Hildburghausen e, come tutti i membri della casa di W\u00fcrttemberg, ottenne l'appellativo di \"Sua Altezza\" dal re Guglielmo I di W\u00fcrttemberg.\nNel 1819 fond\u00f2, nella citt\u00e0 di Hildburghausen, una scuola industriale, per bimbi figli di genitori indigenti, ed un anno dopo fond\u00f2 un'associazione femminile. Nel 1826 il padre di Giuseppe divenne duca di Sassonia-Altenburg e la famiglia si trasfer\u00ec nella nuova Residenza Principesca. Nel 1834 Giuseppe successe al padre come duca di Sassonia-Altenburg. Amalia fond\u00f2 allora ad Altenburg, nel 1835, la Fondazione di Amalia, un ente volto a tutelare i bambini in tenera et\u00e0. Due anni dopo fond\u00f2 un ente simile a Kahla.\nAmalia venne descritta come una donna energica ed orgogliosa, ed il suo carattere contribu\u00ec fortemente a rendere la coppia ducale molto impopolare. Questa crescente impopolarit\u00e0 fu una delle cause dello scoppio ad Altenburg, nel 1848, dei moti rivoluzionari guidati dal locale ceto borghese. Amalia mor\u00ec durante questi eventi, il 28 novembre 1848, e suo marit\u00f2 abdic\u00f2 due giorni pi\u00f9 tardi, a favore di suo fratello Giorgio, dato che non aveva avuto figli maschi dalla consorte.\nDiscendenza.\nAmalia diede al marito sei figlie:"}
{"id": "2319752", "revid": "15756", "url": "https://it.wikipedia.org/wiki?curid=2319752", "title": "Mark Hendrickson", "text": "Carriera nel baseball.\nInizi e Minor League (MiLB).\nHendrickson frequent\u00f2 la Mount Vernon High School di Mount Vernon, Washington, sua citt\u00e0 natale. Da l\u00ec venne selezionato la prima volta nel 13\u00ba turno del draft MLB 1992 dagli Atlanta Braves. Hendrickson scelse di non firmare e si iscrisse alla Washington State University di Pullman. Venne selezionato la seconda volta nel 21\u00ba turno draft 1993 dai San Diego Padres, ma non firm\u00f2. Nel 1994 lo scelsero gli Atlanta Braves nel 32\u00ba turno e nel 1995 i Detroit Tigers nel 16\u00ba turno. Nel 1996 venne selezionato dai Texas Rangers nel 19\u00ba turno.\nNel 1997, Hendrickson venne selezionato dai Toronto Blue Jays nel 20\u00ba turno. Firm\u00f2 con la franchigia il 22 maggio 1998 e inizi\u00f2 la carriera nella classe A-avanzata. Nel 1999 gioc\u00f2 nella Doppia-A, nel 2000 nella classe A-avanzata e nella Doppia-A e nel 2001 nella Tripla-A.\nMajor League (MLB).\nHendrickson debutt\u00f2 nella MLB il 6 agosto 2002, allo SkyDome di Toronto contro i Seattle Mariners, concesse nel ottavo inning, 3 valide, 5 punti e 2 basi su ball ed elimin\u00f2 per strikeout un solo battitore, prima di essere sostituito. Concluse la stagione con all'attivo 16 partite disputate (4 da partente) nella MLB e 19 nella Tripla-A.\nIl 14 dicembre 2003, i Blue Jays scambiarono Hendrickson con i Tampa Bay Devil Rays come parte di uno scambio fra tre franchigie che coinvolse anche i Colorado Rockies.\nIl 27 giugno 2006, i Devil Rays scambiarono Hendrickson, Toby Hall e una somma in denaro con i Los Angeles Dodgers per Dioner Navarro, Jae Weong Seo e un giocatore da nominare in seguito. Lo scambio venne completato il 19 luglio, quando fu inviato Justin Ruggiano ai Devil Rays. Divenne free agent a fine stagione 2007.\nIl 16 gennaio 2008, Hendrickson firm\u00f2 con i Florida Marlins, franchigia con cui resto fine al termine della stagione, quando divenne free agent.\nIl 31 dicembre 2008, firm\u00f2 con i Baltimore Orioles, con cui rimase per l'intera stagione 2009, prima di diventare nuovamente free agent. Il 9 febbraio 2010, firm\u00f2 nuovamente con gli Orioles. A fine stagione divenne free agent, ma il 31 gennaio 2011 rifirm\u00f2 con la franchigia di Baltimora. Venne svincolato il 12 settembre a stagione in corso.\nDopo aver saltato la stagione 2012, Hendrickson rifirm\u00f2 il 1\u00ba febbraio 2013 con gli Orioles, con cui gioc\u00f2 nella minor league. Divenne free agent a fine stagione.\nLeghe indipendenti, ritorno agli Orioles e ritiro.\nDopo aver giocato la stagione 2014 con i York Revolution nella Atlantic League of Professional Baseball, una lega indipendente; Hendrickson torn\u00f2 nuovamente nell'organizzazione della MLB, firmando per l'ennesima volta con gli Orioles, il 30 gennaio 2015, che tuttavia lo svincolarono il 16 marzo, prima dell'inizio della stagione regolare.\nHendrickson annunci\u00f2 il suo ritiro il 31 marzo 2015.\nAllenatore.\nIl 27 febbraio 2017, venne reso pubblico che Hendrickson sarebbe stato il nuovo allenatore dei lanciatori degli Aberdeen IronBirds, squadra della classe A-avanzata affiliata ai Orioles."}
{"id": "2319757", "revid": "287204", "url": "https://it.wikipedia.org/wiki?curid=2319757", "title": "Credit Lyonnais", "text": ""}
{"id": "2319761", "revid": "767487", "url": "https://it.wikipedia.org/wiki?curid=2319761", "title": "Steve Hamer", "text": ""}
{"id": "2319762", "revid": "1226", "url": "https://it.wikipedia.org/wiki?curid=2319762", "title": "Il figlio di Sandokan", "text": ""}
{"id": "2319767", "revid": "1696163", "url": "https://it.wikipedia.org/wiki?curid=2319767", "title": "Palazzo Ramirez de Montalvo (Sassetta)", "text": "Palazzo Ramirez de Montalvo si trova a Sassetta in provincia di Livorno, lungo la fortificazione del borgo antico, dietro la chiesa di Sant'Andrea.\nStoria e descrizione.\nIl palazzo fu costruito, sulle fondazioni del precedente Castello degli Orlandi distrutto nel 1503, nel XVI secolo quando la famiglia Ramirez de Montalvo ebbe in feudo l'intero borgo. Essi erano originari della Spagna e si erano trasferiti a corte a Firenze al seguito di Eleonora da Toledo; qui ricevettero onori e importanza, tanto che Antonio Ramirez di Montalvo divenne uno dei pi\u00f9 fidati cortigiani di Cosimo I, ricevendo in premio un grande palazzo fiorentino e il feudo nel livornese, con atto d'investitura del 9 ottobre 1563.\nIl palazzo di Sassetta venne ristrutturato nel XVIII secolo. Sulla facciata resta un grande stemma familiare in pietra."}
{"id": "2319772", "revid": "15756", "url": "https://it.wikipedia.org/wiki?curid=2319772", "title": "Audrey Hollander", "text": "Biografia.\nCresciuta a Louisville, Kentucky, Hollander afferma di essere vissuta in una famiglia molto severa e di aver avuto la prima esperienza sessuale nel periodo in cui divenne \"cheerleader\".\nConobbe il proprio futuro marito, Otto Bauer, il primo gennaio 2000 durante una vacanza in Florida con alcuni amici per seguire un concerto dei Phish. I loro cammini si incrociarono in un bar di South Beach, e fu proprio in occasione del loro primo incontro che Bauer si propose alla Hollander. Lei accett\u00f2 immediatamente. Si fermarono, quindi, in Florida per una settimana per trasferirsi insieme a New York.\nIntorno alla met\u00e0 del 2006 aveva gi\u00e0 preso parte ad oltre 125 produzioni ed era stata accreditata come co-regista della serie di film \"Otto and Audrey Destroy the World\".\nAudrey ha vinto il prestigioso AVN Award come \"Female Performer of the Year\" nel 2006.\nNel corso dell'intervista concessa nel luglio 2007, ha affermato di non avere mai interpretato scena che non includesse anche sesso anale, quasi esclusivamente non protetto. Per di pi\u00f9 ha affermato che \"negli anni passati, ogni scena di anal che ho girato, era una scena di doppia penetrazione anale\"\nAnche per questo motivo \u00e8 considerata una \"anal queen\". Memorabile la performance nel film \"Anal Supremacy\".\nAudrey - che si \u00e8 sempre dichiarata bisessuale - e Otto Bauer hanno divorziato nel 2012."}
{"id": "2319773", "revid": "320578", "url": "https://it.wikipedia.org/wiki?curid=2319773", "title": "Giardino botanico &quot;Mar i Murtra&quot;", "text": ""}
{"id": "2319775", "revid": "125349672", "url": "https://it.wikipedia.org/wiki?curid=2319775", "title": "Lincoln (azienda)", "text": "Lincoln \u00e8 la divisione di lusso del costruttore di automobili Ford. \u00c8 stata fondata da Henry M. Leland nel 1917 e acquistata dalla Ford nel 1922. Venne cos\u00ec denominata per onorare la memoria del presidente statunitense Abraham Lincoln.\nStoria.\nLa Lincoln fu fondata nell'agosto 1917 da Henry M. Leland, uno dei fondatori della Cadillac. Leland lasci\u00f2 la Cadillac, ormai parte della General Motors, durante la Prima guerra mondiale e insieme al figlio Wilfred fond\u00f2 la Lincoln Motor Company, che all'inizio fabbricava motori aeronautici Liberty. Dopo la guerra, gli stabilimenti della Lincoln furono convertiti alla produzione di automobili di lusso.\nAcquisto dalla Ford.\nL'azienda si trov\u00f2 in grandi difficolt\u00e0 economiche dopo la conversione della produzione e, dopo avere prodotto solo 150 auto, il 4 febbraio 1922 fu dichiarata in bancarotta e venduta alla Ford Motor Company per $8,000,000, parte dei quali fu utilizzata per saldare i debiti. L'acquisto della Lincoln fu un successo personale per Henry Ford, che era stato precedentemente allontanato dalla \"Detroit Automobile Company\" da un gruppo di investitori guidati proprio da Leland. Quest'ultima societ\u00e0, chiamata Cadillac a partire dal 1902 e acquistata nel 1909 dalla General Motors, sarebbe poi diventata il principale rivale della Lincoln. Dopo l'acquisto da parte della Ford, una diminuzione dei prezzi e modifiche estetiche fecero aumentare le vendite della Lincoln fino a 5512 unit\u00e0 fra marzo e dicembre 1922. Fu cos\u00ec che la Lincoln divenne uno dei marchi di lusso di maggior successo degli Stati Uniti, insieme a Cadillac e Packard.\nNel 1923 furono introdotti nuovi tipi di carrozzeria, fra cui quelle di tipo phaeton e berlina a quattro porte. L'offerta comprendeva anche roadster a due posti, berline a sette posti e limousine; queste ultime avevano prezzi a partire da 5200$.\nNel 1924 la Lincoln inizi\u00f2 a produrre modelli speciali utilizzati dai dipartimenti di polizia americani. Queste auto, conosciute come Police Flyers, erano equipaggiate con rastrelliere, vetri antiproiettile spessi 2.2 centimetri e tergicristalli elettrici sul lato del guidatore.\nNel 1927 fu adottato come logo il levriere, poi sostituito dal diamante utilizzato ancora oggi.\nTra il 1932 e il 1933 furono introdotti nella gamma Lincoln due nuovi motori V12, poi unificati nel \"tipo K\" che rimase in produzione fino alla met\u00e0 degli anni '40. Il Lincoln \"K\" V12 era un motore della cilindrata di 6791\u00a0cm\u00b3 da 150 cv a 3400 giri.\nNello stesso periodo Eugene T. Gregorie inizi\u00f2 a progettare, nello studio di design creato da Edsel Ford, quella che sarebbe poi diventata la Continental, il modello pi\u00f9 conosciuto e importante della Lincoln. Inizialmente il progetto era di un esemplare unico da fabbricare per lo stesso Edsel Ford, che voleva un'auto dallo stile europeo da utilizzare durante le vacanze in Florida, ma poi si decise di produrre la Continental in serie, a partire dal 1939.\nLincoln Zephyr.\nLa sportiva Zephyr, disegnata da Eugene Gregorie, fu introdotta nel 1936, equipaggiata con un motore V12 da 4.4 litri, ed ebbe un tale successo da diventare quasi un marchio a s\u00e9 stante. Nel suo primo anno di commercializzazione, infatti, le vendite della Lincoln aumentarono del 900%.\nContinental.\nLa Continental, inizialmente basata sulla Zephyr, \u00e8 stata il modello pi\u00f9 importante commercializzato dalla Lincoln: quando la produzione della prima serie termin\u00f2, nel 1948, ne erano state costruite 5322, interamente a mano. L'elemento distintivo di questo modello \u00e8 il rilievo dato dalla ruota di scorta montata esternamente sulla coda dell'auto: ancora oggi questa caratteristica viene definita \"Kit Continental\".\nContinental Mark II.\nIl nome Continental ritorn\u00f2 come una divisione a s\u00e9 stante nell'aprile 1955, con l'arrivo della Continental Mark II, poi venduta come una Lincoln a partire dall'estate 1956. La Mark II aveva un prezzo base di 10000$, lo stesso di una Rolls-Royce di quel periodo.\nNel gennaio 1958 la Lincoln venne unita dalla Ford con i marchi Edsel e Mercury, formando la divisione Mercury-Edsel-Lincoln, poi diventata Lincoln-Mercury nel 1960, con la chiusura della Edsel.\nTown Car.\nLa Continental rimase il modello simbolo della Lincoln fino al 1981, quando questo ruolo fu occupato dalla Town Car, diventata un modello a parte dopo essere stata fino a quel momento l'allestimento pi\u00f9 ricco della stessa Continental.\nNavigator.\nNel 1998 la Lincoln torn\u00f2 ad essere il marchio di lusso pi\u00f9 venduto negli Stati Uniti, grazie al notevole successo ottenuto dal SUV Navigator e dalle versioni rinnovate di Town Car e Continental.\nPresente.\nFra il 1998 e il 2002 la Lincoln ha fatto parte del \"Premier Automotive Group\", in cui la Ford aveva riunito i suoi marchi di maggior prestigio, ma ne \u00e8 poi stata separata, seguendo la nuova strategia aziendale di differenziare i marchi statunitensi e quelli di importazione. Successivamente la Lincoln si \u00e8 trovata in difficolt\u00e0 a causa della mancanza di nuovi modelli, perdendo terreno rispetto ai concorrenti americani e giapponesi come Cadillac e Lexus. La Ford, comunque sta cercando di rimediare: grazie alla condivisione dei pianali con altri modelli del gruppo, la Lincoln sta rinnovando la propria gamma con nuovi Suv come Aviator e Lincoln Corsair, che stanno riscuotendo successo.\nDal 2021, a causa della crisi di vendita delle berline, non saranno pi\u00f9 in vendita la Lincoln MKZ e la Lincoln Continental, quindi la gamma Lincoln sar\u00e0 composta solo da Crossover e SUV.\nI modelli della Lincoln sono ufficialmente disponibili in Stati Uniti, Canada, Messico, Porto Rico, Isole Vergini, Guam, Samoa Americane, Isole Marianne, Cina, Corea del Sud e Medio Oriente."}
{"id": "2319779", "revid": "599013", "url": "https://it.wikipedia.org/wiki?curid=2319779", "title": "Junior Burrough", "text": ""}
{"id": "2319784", "revid": "1480390", "url": "https://it.wikipedia.org/wiki?curid=2319784", "title": "Ithaca (New York)", "text": "Ithaca \u00e8 un comune (\"city\") degli Stati Uniti d'America e capoluogo della contea di Tompkins nello Stato di New York. \u00c8 situata nella parte centrale dello stato, in una valle che si affaccia sul lago Cayuga, a nord-ovest di New York. La citt\u00e0 fu fondata nel 1790 e incorporata nel 1888. La popolazione era di persone al censimento del 2010.\nGeografia fisica.\nSecondo lo United States Census Bureau, ha un'area totale di . \nIthaca sorge all'estremit\u00e0 meridionale del lago Cayuga, la cui valle, orientata lungo un asse nord-sud, stretta e lunga, continua a estendersi anche oltre la citt\u00e0 in direzione sud-ovest.\nClima.\nIl clima \u00e8 continentale con temperature che possono variare dai -30 \u00b0C in inverno a +30\u00b0 nella bella stagione.\nOrigini del nome.\nIl nome della localit\u00e0 si ispira a quello dell'omonima isola greca, Itaca, la mitologica patria di Ulisse.\nStoria.\nEpoca coloniale.\nL'area nella quale oggi sorge Ithaca \u00e8 stata abitata dai nativi americani per migliaia di anni. Al momento della sua scoperta da parte degli europei, la regione era controllata dagli indiani Cayuga, una delle cinque nazioni della Lega irochese. Si ritiene che gi\u00e0 nel 1657 alcuni missionari gesuiti francesi provenienti dalla Nuova Francia (l'odierno Qu\u00e9bec) frequentarono l'area con l'obiettivo di convertire i Cayuga al cristianesimo.\nSuccessivamente, delle trib\u00f9 di lingua siouana, i Saponi e i Tutelo, si stabilirono nelle terre all'estremit\u00e0 meridionale del lago Cayuga. Queste trib\u00f9 erano sottoposte a un rapporto tributario nei confronti della nazione Cayuga, dalla quale avevano ricevuto il permesso di stanziarsi nelle terre di caccia tra l'area a sud del lago Cayuga e Pony Hollow, oggi Newfield, dopo essere stati costretti a lasciare la Virginia e la Carolina del Nord per via di vari conflitti tribali e dell'insediamento di coloni europei. In maniera simile, i Tuscarora, una trib\u00f9 di lingua irochese stanziata nelle Caroline, migrarono verso l'area dopo essere stati sconfitti nella guerra yamasee. Unitisi agli Oneida, i Tuscarora divennero la sesta nazione della Lega irochese. Secondo i loro capi la migrazione venne completata nel 1722.\nPer quanto concerne pi\u00f9 nel dettaglio l'area della citt\u00e0 attuale, la presenza indiana vi si limitava a un accampamento temporaneo di cacciatori alla base delle gole del Cascadilla.\nDurante la guerra d'indipendenza americana, quattro delle sei nazioni Cayuga si schierarono con i britannici, sebbene nella realt\u00e0 le decisioni sulle strategie militari fossero prese in maniera molto decentrata a causa della divisione in bande. Feroci scontri tra i ribelli e i nativi interessarono la valle del fiume Mohawk e il New York occidentale. In ritorsione alla partecipazione degli irochesi al conflitto, nel 1779 venne organizzata dai rivoluzionari quella che pass\u00f2 alla storia come la spedizione Sullivan. Pi\u00f9 di quaranta villaggi irochesi, tra i quali quello della trib\u00f9 Tutelo presso Coregonal a pochi chilometri a sud dell'attuale Ithaca, vennero distrutti con le loro scorte di cibo, obbligando le trib\u00f9 indiane a ritirarsi dalla regione.\nLo smantellamento della Lega irochese dopo la guerra d'indipendenza e la cacciata della maggior parte dei nativi apr\u00ec la strada a una fase di colonizzazione sistematica da parte degli europei, di cui si indica l'inizio nell'anno 1789.\nFondazione della citt\u00e0.\nA partire dal 1790 il governo federale e lo stato avviarono un programma di parcellizzazione e distribuzione delle terre, noto come il Central New York Military Tract, per ripagare i soldati che avevano prestato servizio durante la guerra d'indipendenza. Il governo, infatti, mancava di liquidit\u00e0. Ancor oggi, la maggior parte dei titoli di propriet\u00e0 della zona \u00e8 riconducibile a questa riforma fondiaria. Quando, nel 1791, l'opera di suddivisione dei terreni venne intrapresa, una colonizzazione di tipo informale era tuttavia gi\u00e0 cominciata.\nNell'ambito del Military Tract, che interess\u00f2 tra gli altri tutta la parte settentrionale della contea di Tompkins, l'incarico di effettuare il rilievo delle terre e della loro lottizzazione venne rimesso nelle mani di Simeon De Witt, nipote del governatore dell'epoca, George Clinton. L'area sulla quale oggi sorge la citt\u00e0 venne inizialmente fatta ricadere nel territorio della citt\u00e0 di Ulysses, situata a una decina di chilometri a nord-ovest. Nel 1798 il De Witt si stabil\u00ec a Ithaca, all'epoca variamente nota col nome di \"The Flats\" \"The City\" o \"Sodom\"; qualche anno pi\u00f9 tardi, nel 1804, De Witt la rinomin\u00f2 col nome attuale in omaggio all'omonima isola greca, continuando la tradizione di nomi tratti dall'antichit\u00e0 classica che molti dei luoghi e delle citt\u00e0 della regione portano. In particolare, da questo punto di vista, va fatto riferimento alle vicine cittadine di Aurelius, Ovid e soprattutto a quella gi\u00e0 citata di Ulysses, della quale Ithaca continuava formalmente a far parte.\nCrescita e sviluppo.\nIthaca divenne presto un centro importante lungo la tratta commerciale del sale che veniva estratto presso la citt\u00e0 di Salina e spedito verso i mercati meridionali e orientali.\nNel tardo XIX secolo la vocazione industriale della citt\u00e0 si rafforz\u00f2 ulteriormente, con la fondazione, nel 1883, della Ithaca Gun Company da parte di William Henry Baker e soci. Risale invece al 1865 presso Ithaca la fondazione dell'Universit\u00e0 Cornell.\nAll'inizio del XX secolo Ithaca divenne uno dei principali centri di produzione dell'industria del cinema muto.\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 73,97% di bianchi, il 6,71% di afroamericani, lo 0,39% di nativi americani, il 13,65% di asiatici, lo 0,05% di oceaniani, l'1,86% di altre etnie, e il 3,36% di due o pi\u00f9 etnie. Ispanici o latinos di qualunque etnia erano il 5,31% della popolazione.\nCultura.\nIstruzione.\nUniversit\u00e0.\nLa citt\u00e0 \u00e8 sede di due atenei: l'Universit\u00e0 Cornell, membro dell'Ivy League, e l'Ithaca College.\nEconomia.\nL'economia della citt\u00e0 si basa essenzialmente sull'istruzione. Altri settori importanti sono l'agricultura, la tecnologia e il turismo.\nInfrastrutture e trasporti.\nLa citt\u00e0 \u00e8 servita dall'aeroporto regionale di Ithaca Tompkins."}
{"id": "2319787", "revid": "640277", "url": "https://it.wikipedia.org/wiki?curid=2319787", "title": "Lycanthropy (Patrick Wolf)", "text": "Lycanthropy \u00e8 il primo album discografico del cantautore Patrick Wolf ed \u00e8 stato registrato nell'arco di otto anni tra il 1994 e il 2002. Fu ben accolto dalla critica al tempo della sua distribuzione, come il suo lavoro successivo, Wind in the Wires.\nDescrizione.\nL'album ha pi\u00f9 campionamenti e distorsioni rispetto ai successivi album di Wolf. Inoltre, nell'album utilizza la chitarra acustica in molte tracce, uno strumento che Patrick quasi abbandoner\u00e0 nei suoi ultimi album a favore del baritonale ukulele. Gran parte delle canzoni hanno un sottofondo cupo, come \"The Childcatcher\", che racconta la storia di un ragazzo preso di mira da un pedofilo, e \"Lycanthropy\", che racconta la storia di una trasformazione attraverso parole astratte.\nMolte canzoni sono legate a lupi e lupi mannari, anche se non sempre in maniera esplicita."}
{"id": "2319789", "revid": "300067", "url": "https://it.wikipedia.org/wiki?curid=2319789", "title": "Calbert Cheaney", "text": ""}
{"id": "2319791", "revid": "23219677", "url": "https://it.wikipedia.org/wiki?curid=2319791", "title": "Apparato radicale", "text": ""}
{"id": "2319792", "revid": "124948912", "url": "https://it.wikipedia.org/wiki?curid=2319792", "title": "Jodi Benson", "text": "\u00c8 conosciuta soprattutto per aver doppiato il personaggio di Ariel nel film Disney \"La sirenetta\".\nBiografia.\nJodi Benson nasce Marzorati a Rockford, Illinois. Frequenta la Boylan Catholic High School e la Millikin University, in seguito si trasferisce nel nord della Georgia con il marito, il cantante Ray Benson (sposato nel 1984) e i due figli: McKinley (1999) e Delaney (2001).\n\u00c8 ben conosciuta per aver prestato la sua voce alla protagonista del cartone Disney \"La sirenetta\" oltre che nei vari altri film della serie. Dal 2001 al 2004, ha ripreso il ruolo di Ariel nella serie \"House of Mouse - Il Topoclub\", dove presta la voce anche ad un'altra principessa, Belle. Dal 2002 al 2006, invece, ha di nuovo doppiato Ariel per la serie di videogiochi \"Kingdom Hearts\".\nJodi Benson doppi\u00f2 un altro personaggio tratto da una favola di Hans Christian Andersen, Pollicina. Cant\u00f2 molte canzoni, incluso il duetto con Gary Imhoff in \"Let me be your wings\" (\"Le tue al\u00ec io sar\u00f2\"). Ha anche doppiato il computer parlante Weebo nel film \"Flubber - Un professore tra le nuvole\".\nCome attrice \u00e8 apparsa nel film \"Come d'incanto\" nel ruolo della segretaria di Patrick Dempsey. In una scena dello stesso film, si sente in sottofondo la musica della canzone che Jodi Benson ha cantato quando ha doppiato Ariel.\nNel 2018, \u00e8 tornata a doppiare Ariel nel film \"Ralph spacca Internet\", sequel del classico Disney \"Ralph Spaccatutto\".\nDoppiatrici italiane.\nDa doppiatrice \u00e8 sostituita da:"}
{"id": "2319794", "revid": "1568601", "url": "https://it.wikipedia.org/wiki?curid=2319794", "title": "Roque Bentayga", "text": "Roque Bentayga \u00e8 una delle pi\u00f9 singolari formazioni rocciose dell'isola di Gran Canaria che si trova all'interno della caldera vulcanica di Tejeda nel comune che porta lo stesso nome.\nIl Roque Bentayga \u00e8 alto 1.414 metri e vicino alla rocca si trovano gli antichi insediamenti aborigeni di \"Cuevas del Rey\" e \"Roque Camello\", costituiti da un centinaio di camere con grotte, sepolture, silos, ecc. \nSul lato orientale della base del Roque si trova invece l\"'almogar\u00e9n di Bentayga\", una costruzione che probabilmente fungeva da luogo di culto per gli aborigeni, anche se altre fonti propongono che avesse funzioni di bastione difensivo. \nRecentemente si sono rinvenuti diverse incisioni rupestri in un alfabeto libico-berbero, anche se vi sono dei dubbi sulla loro autenticit\u00e0."}
{"id": "2319800", "revid": "6923", "url": "https://it.wikipedia.org/wiki?curid=2319800", "title": "SWM 7V", "text": ""}
{"id": "2319804", "revid": "599013", "url": "https://it.wikipedia.org/wiki?curid=2319804", "title": "Brent Price", "text": ""}
{"id": "2319806", "revid": "729019", "url": "https://it.wikipedia.org/wiki?curid=2319806", "title": "Societ\u00e0 Autostrade Romane ed Abruzzesi", "text": "S.A.R.A. - Societ\u00e0 Autostrade Romane ed Abruzzesi S.p.A. era una azienda italiana che operava nel settore della gestione in concessione di tratti autostradali della rete autostradale italiana. In particolare gestiva l'Autostrada A24 e l'Autostrada A25.\nStoria.\nNasce nel 1960 come \"Societ\u00e0 Autostrada Roma-Civitavecchia\", che nel 1961, si trasforma in \"Societ\u00e0 Autostrade Romane p.A.\".\nNel 1965 diventa \"Societ\u00e0 Autostrade Romane ed Abruzzesi p.A.\" e il 24 marzo 1973 ANAS le affida la concessione\ndi costruzione ed esercizio dell'autostrada Roma-L'Aquila.\nNel 1977 con DL 19/77 il Governo le revoca la concessione per la costruzione e la gestione delle autostrade per \"gravi difficolt\u00e0 economiche e finanziarie\" dell'azienda stessa, affidandole ad ANAS, ma rimane di fatto l'ente gestore per conto Anas delle autostrade.\nInizialmente partecipata \"da Enti Pubblici laziali ed abruzzesi\" ed in seguito da capitale privato, nel 1997 era controllata da FIAT attraverso Fiat Impresit S.p.A., tramite Siway S.p.A. e Multipar S.p.A.. In seguito viene acquistata da ASTM S.p.A..\nNel 2000 diventa \"Autostrada dei Parchi S.p.A.\" e nello stesso anno, tramite Strada dei Parchi S.p.A., diventa la concessionaria delle autostrade."}
{"id": "2319812", "revid": "486946", "url": "https://it.wikipedia.org/wiki?curid=2319812", "title": "Scuola Steineriana", "text": ""}
{"id": "2319814", "revid": "1543377", "url": "https://it.wikipedia.org/wiki?curid=2319814", "title": "Gran Premio motociclistico d'Ungheria", "text": "Il Gran Premio motociclistico d'Ungheria \u00e8 stato una delle prove del motomondiale.\nStoria.\nLa prima corsa motociclistica di rilievo organizzata in Ungheria \u00e8 stato il TT ungherese, tenutosi a Budapest dal 1924 al 1931. Il GP di Ungheria venne organizzato per la prima volta nel 1929 e corso su una pista di 2,75 km ricavata all'interno del parco cittadino di V\u00e1rosliget a Budapest. Dopo l'edizione del 1932, svoltasi a Sopron, la gara venne cancellata in seguito alla proibizione di correre gare a Budapest.\nLa gara diviene una delle prove del motomondiale nel 1990. Dopo una seconda edizione nel 1992, il GP si sarebbe dovuto disputare nella stagione 2009 sul nuovo circuito del Balatonring; i ritardi nella costruzione del circuito costrinsero la FIM ad annullare il GP, senza rimpiazzarlo. Riproposto in calendario anche per il motomondiale 2010, il GP fu nuovamente annullato e sostituito dal GP d'Aragona."}
{"id": "2319819", "revid": "325234", "url": "https://it.wikipedia.org/wiki?curid=2319819", "title": "Ignacio Esteban", "text": ""}
{"id": "2319821", "revid": "599013", "url": "https://it.wikipedia.org/wiki?curid=2319821", "title": "Chris Corchiani", "text": "Carriera.\nTrascorre il periodo universitario presso la North Carolina State University, dove forma la cosiddetta coppia \"Fire and Ice\" insieme a Rodney Monroe. Qui si impone come il miglior passatore di sempre dell'intera Division I NCAA (massimo livello del basket collegiale americano) con un totale di 1038 assist distribuiti nei 4 anni di permanenza (primato battuto due anni pi\u00f9 tardi da Bobby Hurley di Duke). La sua maglia, cos\u00ec come quella di Monroe, \u00e8 stata ritirata ufficialmente dall'ateneo nel 2003.\nCorchiani viene chiamato dagli Orlando Magic al secondo giro del draft NBA 1991 (36\u00aa scelta complessiva), tuttavia inizia la stagione nella lega minore GBA. Il debutto in NBA avviene nel gennaio 1992 con la maglia dei Magic, che lo pubblicano nel dicembre dello stesso anno.\nDue brevissime parentesi in CBA coi Rapid City Thrillers e in NBA coi Washington Bullets, quindi veste la canotta della Benetton Treviso dove sostituisce Terry Teagle giocando la parte finale della stagione 1992-93 compresi i playoff scudetto, persi in finale contro la Virtus Bologna. Torna in NBA nell'annata seguente, con l'ingaggio da parte dei Boston Celtics.\nLa sua carriera prosegue nel vecchio continente, rispettivamente nel campionato turco con l'Efes Pilsen, nel campionato tedesco col Bayer Leverkusen, e nella Liga ACB spagnola col Girona. Dopo un anno di inattivit\u00e0 ottiene il passaporto italiano nel 1998, trovando spazio proprio in Italia con Mens Sana Siena (stagione 1998-99) e Basket Rimini (dal dicembre 1999).\nL'ultima squadra con cui \u00e8 sceso in campo \u00e8 il TAU Vitoria: arrivato nell'aprile 2000 in sostituzione di Carlos Uzal, col club basco \u00e8 arrivato fino alle finali di Eurolega 2000-01 contro la Virtus Bologna, serie non giocata da Corchiani a causa di un'ernia inguinale. Tra il 2002 e il 2003 si accorda due volte col Lucentum Alicante ma non gioca per problemi fisici, ritirandosi di fatto dall'attivit\u00e0 agonistica."}
{"id": "2319823", "revid": "72396", "url": "https://it.wikipedia.org/wiki?curid=2319823", "title": "Associazione Calcio Hellas Verona 1969-1970", "text": "Questa voce raccoglie le informazioni riguardanti l'Associazione Calcio Hellas Verona nelle competizioni ufficiali della stagione 1969-1970.\nStatistiche.\nStatistiche dei giocatori.\nN.B.: I cartellini gialli e rossi vennero introdotte a partire dal Campionato mondiale di calcio 1970, mentre i giocatori potevano gi\u00e0 essere allontanati dal campo per grave fallo di gioco o condotta violenta. Durante la stagione furono allonati dal campo una sola volta Mascalaito e Mascetti.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2319824", "revid": "2018934", "url": "https://it.wikipedia.org/wiki?curid=2319824", "title": "Anarchia", "text": "L'anarchia (dal greco antico: \"\u1f00\u03bd\u03b1\u03c1\u03c7\u03af\u03b1\", \u1f00\u03bd, senza + \u1f00\u03c1\u03c7\u03ae, principio o ordine; o \u1f00\u03bd, senza + \u1f00\u03c1\u03c7\u03cc\u03c2, sovrano o potere; o \u1f00\u03bd, senza + \u1f04\u03c1\u03c7\u03c9, comandare) \u00e8 la tipologia d'organizzazione sociale agognata dall'anarchismo, basata sull'ideale libertario di un ordine fondato sull'autonomia e la libert\u00e0 degli individui, contrapposto a ogni forma di potere costituito, compreso quello statale. L'anarchia, come proposta da Pierre-Joseph Proudhon, \u00e8 un'organizzazione sociale che rimpiazza la propriet\u00e0 (un diritto esclusivo di individui, gruppi, organizzazioni e stati) con il possesso (occupazione e uso); Proudhon rifiut\u00f2 la violenza come mezzo rivoluzionario.\nNella sua accezione contemporanea, l'anarchia nasce terminologicamente con gli scritti del filosofo politico, economista e sociologo francese Pierre-Joseph Proudhon nella prima met\u00e0 del XIX secolo, affondando idealmente in concetti propri del pensiero di autori quali l'umanista e politico Tommaso Moro (\"Utopia\"), gli illuministi (Condillac, il Marchese de Sade, in parte Rousseau e Diderot) e lo scrittore e filosofo William Godwin. Contributori allo sviluppo del pensiero anarchico, quasi contemporanei a Proudhon, furono l'inventore, musicista, scrittore statunitense e filosofo individualista Josiah Warren, l'anarchico individualista Benjamin R. Tucker, il rivoluzionario e filosofo anarchico collettivista Michail Bakunin, lo scrittore Lev Tolstoj e limitatamente ad alcuni sviluppi sopravvenuti nel secolo successivo anche il filosofo egoista tedesco Max Stirner e il pedagogista spagnolo Francisco Ferrer y Guardia.\nLe interpretazioni che gli storici, i politici e gli stessi anarchici danno dell'anarchia sono varie e ramificate. Nel corso della storia con anarchia non si individua un'univoca forma politica da raggiungere e soprattutto non si concordano necessariamente i mezzi politici da utilizzare, spaziando dalla nonviolenza al pacifismo e all'insurrezionalismo rivoluzionario. Tutto lo spettro anarchico ha tuttavia come nucleo ideologico centrale un elemento comune: la necessit\u00e0 dell'annullamento dello Stato o in ogni caso delle pi\u00f9 incombenti forme di potere costituito. Tutti gli anarchici sono cio\u00e8 concordi nel considerare l'abolizione del potere condizione necessaria e obiettivo finale dell'evoluzione sociale. L'annullamento del potere dello Stato non implica l'annullamento dell'organizzazione sociale, bens\u00ec l'evoluzione verso una societ\u00e0 non gerarchica in cui spesso viene sostenuta anche l'abolizione della propriet\u00e0 privata.\nLe suddette interpretazioni implicano almeno dal punto di vista fattuale una gamma di movimenti e linee di pensiero che spaziano dall'anarco-pacifismo e l'anarchismo cristiano di Lev Tolstoj, all'anarco-comunismo di P\u00ebtr Alekseevi\u010d Kropotkin, all'insurrezionalismo di Errico Malatesta, all'anarco-individualismo fino all'illegalismo, e ai movimenti anarchici contemporanei d'ogni genere, a volte slegati dalle teorie fondamentali e dal loro sviluppo storico.\nIl termine anarchia era ed \u00e8 a volte impropriamente utilizzato per descrivere il caos nel primigenio significato mitologico e situazioni di disordine sociale quindi di illegalit\u00e0, spesso mutuando significati propri del caos inteso nel senso fisico di disordine entropico; un termine corretto utilizzabile, per distinguere l'anarchia dalla semplice mancanza di legge, \u00e8 anomia. Per evitare questa confusione tra termine politico e gergale e per sfuggire a censure venne utilizzato contemporaneamente dal 1857 il termine libertario, coniato da Joseph D\u00e9jacque e subito utilizzato largamente in Francia aggirando la censura statale. Acrazia infine \u00e8 analogo termine di uso francofono meno diffuso in lingua italiana. Anarchia, libertarismo (da non confondere con libertarianismo) e acrazia diventano quindi sinonimi a partire dalla seconda met\u00e0 del XIX secolo, con sfumature relative al contesto e alle epoche. Con anarchia si intende la prospettiva politica e il progetto sociale mentre con anarchismo, in modo pi\u00f9 stringente si intende la teoria in s\u00e9 e il ramificato movimento concreto di lotta, che in gran parte si ritiene continuazione ideale dell'opera demolitrice dei vecchi ordini cominciata con la Rivoluzione francese, epurata dai relativi errori quali militarismo, nazionalismo e giacobinismo, descritti e criticati da Godwin nel saggio \"Giustizia politica\".\nStoria.\nNel mondo antico.\nAnarchia, terminologicamente nasce nell'antichit\u00e0 greca, in accezione puramente negativa come degenerazione dello stato e come mancanza di ordine (\u03b1(\u03bd)-\u03b1\u03c1\u03c7\u03ae). La prima menzione scritta della parola anarchia la si legge pronunciata da parte di Antigone, nella parte finale de \"I sette contro Tebe\", (\u1f19\u03c0\u03c4\u1f70 \u1f10\u03c0\u1f76 \u0398\u03ae\u03b2\u03b1\u03c2, \"Hept\u00e0 ep\u00ec Th\u1e17bas\") di Eschilo, vicenda poi ripresa nella nota tragedia di Sofocle, e rappresentata per la prima volta ad Atene alle Grandi Dionisie del 467 a.C. dove lei testualmente recita:\nIn questo caso, Antigone esprime un sentimento di disobbedienza e ribellione individuale nei confronti dei governanti che le impediscono di seppellire il fratello, minacciandoli che se nessuno se ne assumer\u00e0 l'incarico sar\u00e0 lei stessa a compiere il rito funebre, anche a costo di dover seppellire gli stessi governanti e affrontando i pericoli che ne deriveranno.\nIn ambito di politeia, affrontando questioni riguardanti la cosa pubblica, e non di ribellione individuale al potere, sempre in senso spregiativo la ritroviamo nei classici:\nLo storico greco Polibio la include in un disegno ricorsivo (anaciclosi) della storia dei popoli come derivazione dello stadio peggiore dell'evolvere umano causato dalla degenerazione della democrazia in oclocrazia o governo della massa. Dalla condizione di anarchia, descritta come \"disordine e trionfo degli istinti brutali\" la stessa natura umana avrebbe permesso che la storia continuasse il suo percorso ciclico con la rinascita di una monarchia. Nella storiografia sull'antica Roma, si utilizzer\u00e0 in questo la locuzione anarchia militare come mancanza di stabilit\u00e0 causata da guerre civili tra il 235 e il 284.\nNon mancano casi isolati di pensatori anti-sistema e che potrebbero essere definiti proto-anarchici, nel senso odierno del termine: \u00e8 l'esempio di molti cinici, critici del potere e di ogni convenzione e struttura sociale autoritaria, dei quali il pi\u00f9 celebre \u00e8 Diogene di Sinope.\nTra gli altri precursori di concetti libertari e/o antipolitici vi sono Zenone di Cizio, cinico e fondatore dello stoicismo, Epicuro, Laozi (fondatore del taoismo) e il gladiatore ribelle Spartaco.\nNiccol\u00f2 Machiavelli nelle sue opere riprende nuovamente il concetto arbitrario di anarchia quando auspica uno stato forte che vinca l'anarchia dei feudatari, signorotti di visione limitata e familistica.\nDai concetti del giusnaturalismo e da alcune comunit\u00e0 cristiane radicali, sorgeranno le prime teorizzazioni anarchiche.\nPrecursori moderni.\nL'idea moderna dell'anarchia nacque con gli scritti di Thomas More, e con alcune teorizzazioni del movimento illuminista, in particolare concetti di Jean-Jacques Rousseau (che pure non era anarchico), il prete ateo Jean Meslier e il Marchese de Sade; quest'ultimo nei suoi opuscoli politici e nel \"pamphlet\" \"Francesi, ancora uno sforzo se volete essere Repubblicani\", contenuto nel romanzo erotico \"La filosofia nel boudoir\", propone una societ\u00e0 completamente anarchica fino a livelli estremi. Anche in Denis Diderot, sostenitore prima della monarchia e poi di un sistema democratico, si possono trovare, negli scritti pi\u00f9 tardi, alcune idee avvicinabili a concetti libertari.\nDurante la Rivoluzione francese vi furono gruppi radicali che volevano l'abolizione dello Stato e della propriet\u00e0 privata, ad esempio negli Arrabbiati, guidata dall'ex prete Jacques Roux, e, nel periodo del Direttorio, gli Eguali di Fran\u00e7ois-No\u00ebl Babeuf.\nNell'accezione moderna.\nCome in introduzione, anarchia deriva da termine greco che si pu\u00f2 tradurre con \"\"senza governante\" (\u03b1-(a-) significa \"senza\" [alfa privativa], la radice \u03b1\u03c1\u03c7\u03ae- (arch\u00e8) pu\u00f2 essere tradotta con \"governo\"\", anche se il significato specifico sarebbe \"comando\", \"ordine\", \"potere\").\nDall'ancestrale uso dispregiativo di caos, assenza di armonia, utilizzata in parte anche da William Godwin, oggi ritenuto il primo pensatore anarchico, si giunse, proprio da parte di Godwin ad una tale contrapposizione con il concetto di ordine governativo costituito che fu in grado di rivalutarne il significato politico.\nGli anarchici attribuiscono a questo termine il significato di un nuovo ordine antigerarchico (fondato sulla pari dignit\u00e0, e perci\u00f2 autentico) che si contrappone al caos burocratico dell'autorit\u00e0, un tipo di societ\u00e0 basato sull'orizzontalit\u00e0, sulla reciprocit\u00e0 paritaria tra individui, che crea armonia. Il primo a utilizzare la parola anarchia in tal senso fu Pierre-Joseph Proudhon.\nRealizzazioni anarchiche.\nSebbene nella storia dell'uomo siano esistite numerose e precoci realizzazioni di societ\u00e0 e organizzazioni basate su principi anarchici, la Comune di Parigi del 1871 \u00e8 stato un rappresentativo e vasto tentativo di societ\u00e0 anarchica di risonanza globale; si ricorda il commento di Michail Bakunin, uno dei grandi pensatori storici dell'anarchia di radice socialista:\nAlla Comune di Parigi segu\u00ec la nascita di varie associazioni anarchiche, come ad esempio, in Italia la Societ\u00e0 Internazionale Forlivese, fondata a Forl\u00ec nel 1872. Dieci anni dopo, nel 1882, nella stessa citt\u00e0 fu convocato un Congresso anarchico italiano.\nForte come quella della Comune, fu l'esperienza della Machnov\u0161\u010dina o Armata nera, l'esercito insurrezionalista d'Ucraina insorta sotto la guida del generale contadino Nestor Ivanovi\u010d Machno, in seguito entrato in rotta ideologica con molti esponenti dell'anarchismo contemporanei, per il carattere rigido, derivante dall'esperienza bellica, della corrente piattaformista. Altra esperienza collettiva fu la Rivolta di Kron\u0161tadt, l'indipendenza dallo zarismo e poi la resistenza ai soviet centrali bolscevichi della citt\u00e0 russa di Kron\u0161tadt. Entrambe queste esperienze vennero cancellate con le armi dalla normalizzazione sovietica attraverso l'utilizzo dell'Armata Rossa comandata dal generale Lev Trotsky\nAltre realizzazioni concrete e vaste dei principi anarchici nella societ\u00e0 si ritrovano durante la guerra civile in Spagna, durante la quale i lavoratori, attraverso le organizzazioni anarco-sindacaliste come la Confederaci\u00f3n Nacional del Trabajo (CNT) in Catalogna e Aragona, hanno dato prova di autogestione dei trasporti pubblici e delle aziende produttive sia industriali che agricole; attraverso le assemblee di base furono realizzate collettivizzazioni delle terre confiscate ai latifondisti e, in alcuni casi, fu addirittura abolita la propriet\u00e0 privata, durante la breve esperienza della rivoluzione spagnola. Questo capitolo si chiuse a causa di una sconfitta militare, infatti oltre a combattere i nazionalisti di Francisco Franco (appoggiato dall'Italia fascista e dalla Germania nazista), gli anarchici dovettero guardarsi anche dagli stalinisti, con cui ebbero a Barcellona scontri a cui segu\u00ec la repressione congiunta di comunisti e liberali dello schieramento antifranchista contro l'esperienza catalana. Questi eventi sono descritti magistralmente dallo scrittore britannico George Orwell, testimone oculare in quanto combattente, nel suo \"Omaggio alla Catalogna\".\nNegli Stati Uniti, nel passato il movimento anarchico \u00e8 stato spesso associato all'individualismo del filosofo e letterato Henry David Thoreau e al suo esperimento-libro \"Walden, ovvero La vita nei boschi\"; anche Ralph Waldo Emerson \u00e8 stato spesso associato agli anarchici \"creatori\". Nel mondo contemporaneo, Noam Chomsky, noto accademico del MIT, filosofo e teorico della comunicazione, appare come uno dei propugnatori e divulgatori pi\u00f9 noti del pensiero socialista libertario attuale.\nUna gamma di rinnovati anarchismi emerse da una rete di movimenti socialisti europei nel campo pi\u00f9 ampio del libertarismo dei movimenti sociali degli anni '60 e '70 del novecento che si concentravano su singoli temi, ma non necessariamente di ben definita appartenenza politica (femminismo, movimento ecologista, il movimento antinucleare, il movimento studentesco). Cos\u00ec nacquero nuovi tipi di anarchismo come l'anarchismo verde (l'ecologia sociale, il primitivismo), e l'anarco-femminismo, i movimenti indipendenti e \"single-issue\" degli anni '60 e '70 in gran parte votati a tali nuove tendenze anarchiche e non connessi con l'anarchismo classico o col movimento operaio, come l'anarco-insurrezionalismo, e il pi\u00f9 ampio quadro delle azioni immediate, le espropriazioni di edifici abbandonati e l'enfasi sul consenso di piazza.\nWoodcock, nel suo testo sull'anarchia, ha scritto che come l'anarchismo storico era stato forte nei paesi, eccetto che in Francia, all'epoca tecnologicamente e socialmente arretrati come Spagna, Italia e Ucraina, l'anarchismo contemporaneo si \u00e8 sviluppato in paesi pi\u00f9 tecnologicamente avanzati, dove i giovani si indignano contro uno Stato che maschera e nasconde la sua associazione con il capitalismo corporativo multinazionale.\nNella seconda met\u00e0 del XX secolo, su principi anarchici o proto-anarchici, si realizzeranno numerose comunit\u00e0 \"utopiche\" a diversi livelli di indipendenza e organizzazione.\nGi\u00e0 agli inizi del secolo, in Europa sorgono comunit\u00e0 basate su principi radicalmente libertari, e negli anni '20 troviamo la comunit\u00e0 anarchica di Whiteway, vicino a Stroud nel Gloucestershire. La cooperativa Longo Ma\u00ef, agricola e anticapitalista, fondata nel 1973, a Limans (Alpes-de-Haute-Provence), in Francia \u00e8 un altro esempio. La cultura Hippy, in particolare dagli anni 1960 e '70, su pulsioni libertarie, in parte riferite a visioni anarchiche della societ\u00e0, contribuir\u00e0 a costituire nuove comunit\u00e0 autogestite, come la citt\u00e0 libera di Christiania, a Copenaghen, a statuto parzialmente riconosciuto dalla Danimarca.\nNegli anni ottanta si \u00e8 segnalata, specie in Kenya, la creazione di una corrente di pensiero africana nel solco dell'esperienza utopica-idealista. Tale corrente di pensiero ha trovato espressione nelle dichiarazioni di Chen Khran Mboto, un meticcio che ha unito in una sintesi di tipo animista e moderata l'ispirazione di tipo orientale con il realismo africano. Il suo movimento non ha avuto seguito dopo la sua scomparsa nel 1992.\nIl fenomeno dello \"squatting\" o Invasione di terreni o edifici strutturato e politicizzato, i centri sociali autogestiti, e altri simili, si inseriscono ugualmente nella realizzazione, per lo meno puntuale, di strutture sociali a tendenza anarchica.\nIl paese europeo, nel XXI secolo, in cui l'influenza politica dell'anarchismo fra la popolazione e i giovani \u00e8 pi\u00f9 diffusa \u00e8 la Grecia, in cui gli anarchici sono stati in prima fila nelle insurrezioni popolari scoppiate in tutto il paese nel dicembre 2008, nel maggio 2010, nel 2012.\nAnche in Spagna le influenze politiche anarchiche sono rilevanti, storicamente connesse con il periodo relativo alla guerra civile e al contrasto al franchismo.\nPensiero.\nIl principio fondamentale che sta alla base del pensiero anarchico si fonda su un ideale di libert\u00e0 estrema che precluda qualsiasi forma di governo, principio condensato da alcune affermazioni fatte fin dalle origini politiche dell'anarchismo, da Pierre-Joseph Proudhon:\nSecondo gli anarchici lo Stato, struttura centralizzata di oppressione e coercizione cos\u00ec come ogni altra gerarchia e forma di autorit\u00e0, \u00e8 inutile e anche dannoso. Gli anarchici propongono l'abolizione di tutti i rapporti sociali autoritari e la creazione di una societ\u00e0 libera, l'anarchia, fondata sull'assenza di gerarchie, sull'associazione alle organizzazioni popolari, sull'auto-organizzazione dal basso del popolo, quindi l'autogoverno decentralizzato, e sull'autogestione delle risorse e dell'economia (socialismo e anarcosindacalismo).\nLa parte conclusiva del Programma Anarchico sintetizza gli intenti degli anarchici e l'Anarchia, ovvero la societ\u00e0 che essi intendono creare sulla base dell'anarchismo:\nIdea.\nL'idea di anarchia prevede, a livello sociale, che individui e collettivit\u00e0 scelgano per relazionarsi fra loro un insieme di rapporti non-gerarchici e non-autoritari.\nAnarchia \u00e8 anche la ricerca e sperimentazione di una organizzazione sociale orizzontale.\nUna societ\u00e0 anarchica \u00e8 una societ\u00e0 che vuole basarsi sul libero accordo, sulla solidariet\u00e0, sulle libere associazioni, sulle unioni, sul rispetto per la singola individualit\u00e0 che non volesse farne parte, secondo il principio che le decisioni valgono solo per chi le accetta.\nIn una societ\u00e0 anarchica si rifiutano quindi leggi, comandi, imposizioni, principi fondati sul volere della maggioranza, rappresentanze, discriminazioni, guerre come metodo per risolvere contrasti, realizzando la gestione ed il superamento dei conflitti attraverso chiarimenti ed accordi tra i diretti interessati.\n\u00c8 importante, in quanto contrario al pregiudizio diffuso, notare che nessuna teoria anarchica ha mai teorizzato l'assenza di regole e di interazioni sociali, in quanto l'anarchismo non lascia nulla al caso-caos, ma propone un nuovo modo di concepire la societ\u00e0, costruito intorno a norme e/o principi etici egualitari, condivisi e non imposti dall'alto.\nGli anarchici vogliono perci\u00f2 l'abolizione dello Stato, che dev'essere sostituito dalle organizzazioni e dalle associazioni popolari; anche il potere economico \u00e8 consegnato nelle mani del popolo, che controlla i mezzi di produzione (quasi tutte le correnti anarchiche, infatti, si dicono socialiste).\nSecondo gli anarchici, i problemi sociali come il crimine, l'ignoranza e l'apatia delle masse sono un prodotto della stessa societ\u00e0 autoritaria: secondo gli anarchici, mantenere gli individui perennemente sotto un'autorit\u00e0 superiore fa s\u00ec che questi non siano pi\u00f9 capaci di comportarsi autonomamente, senza un capo che gli comandi cosa fare; inoltre qualsiasi capo cercher\u00e0 sempre di mantenere il proprio potere, e quindi cercher\u00e0 il pi\u00f9 possibile di rendere i sottoposti non autonomi, e di creare bisogni negli stessi sottoposti (come la necessit\u00e0 di protezione dal crimine); secondo la prospettiva libertaria quindi lo Stato non ha alcun reale interesse a risolvere i problemi sociali, perch\u00e9 altrimenti verrebbe meno il bisogno del potere.\nMentre il liberalismo, ideologia alla base del pensiero democratico, propone la difesa del diritto individuale di parola, religione ecc, l'anarchismo sprona l'individuo anche a liberarsi di quelle particolari forme sociali che, secondo una visione anarchica, impediscono l'espressione libera della personalit\u00e0 dell'individuo, per esempio i rapporti sociali capitalistici e la religione; riguardo a quest'ultima, mentre la teoria ufficiale e la maggioranza degli anarchici si proclamano atei, vedendo la religione come \"l'oppio dei popoli\" marxista, di fatto gi\u00e0 con Camillo Berneri si introduce un antidogmatismo che permette all'individuo, che deve essere libero in tutti gli aspetti, di professare individualmente una religione, se di sua scelta e non imposta dall'infanzia; tutti gli anarchici, per\u00f2 sono per l'abolizione delle organizzazioni clericali di ogni tipo, basate non sulla libera predisposizione e scelta razionale ma sull'indottrinamento.\nPersonaggi e fasi.\nSecondo Bakunin, il movimento anarchico \u00e8 caratterizzato da due tipi di esponenti:\nSempre secondo Bakunin l'instaurazione dell'anarchia avviene attraverso due fasi:\n\"Verwirrung\" (confusione): fase distruttrice, caotica con cui minare le fondamenta del potere e dell'autorit\u00e0 costituita. Molti identificano l'anarchia con questa sola fase, ma questa non \u00e8 ancora anarchia, questo \u00e8 caos.\nQuesta fase potrebbe manifestarsi per altre cause e per mano di altri gruppi politici, senza l'intervento di associazioni anarchiche, anche se, in questo caso, sarebbe molto pi\u00f9 difficile passare alla seconda fase.\n\"Ordnung\" (ordine): fase in cui le persone si rendono conto della loro capacit\u00e0 di autogovernarsi e vivere in armonia, mediante aiuti reciproci, al di fuori di dinamiche autoritarie e gerarchiche. Alcune persone credono oggi che sia possibile arrivare ad una societ\u00e0 anarchica senza passare dalla fase caotica, ma mediante riforme sociali graduali, che puntino ad incrementare il potere individuale, annullando il controllo statale. Altri ancora creano gruppi anarchici che conducono vita comune fungendo da esempio sull'alternativa possibile e si potrebbe anche sviluppare mediante la semplice disobbedienza civile di un singolo individuo.\nEconomia, possesso e risorse.\nSono varie le interpretazioni che gli anarchici danno al possesso e alla propriet\u00e0. Fin dalla nascita dei prodromi del movimento, e qui si intende William Godwin e successivi, prima quindi della formalizzazione di Proudhon di anarchia, si legge in \"Enquiry concerning political justice\", del 1793 l'auspicio relativo alla dissoluzione del concetto di propriet\u00e0 e quindi, disuguaglianza. In seguito con la famosa affermazione \u00abLa propriet\u00e0 \u00e8 furto\u00bb in \"Che cos'\u00e8 la propriet\u00e0\" del 1840, lo stesso Proudhon chiarir\u00e0 l'approccio anarchico.\nIn realt\u00e0 l'analisi va molto pi\u00f9 articolata; come in tutte le dottrine di impronta egualitaria, patrimonio comune ideologico \u00e8 la dissoluzione del concetto di propriet\u00e0 dei mezzi di produzione, non necessariamente della propriet\u00e0 privata stessa, intesa in senso individuale. Quando infatti disse \"la propriet\u00e0 \u00e8 un furto\", si riferiva ai possidenti terrieri e ai capitalisti i cui proventi considerava come furti nei confronti dei lavoratori. Per Proudhon il lavoratore di un capitalista \u00e8 \"subordinato, sfruttato: la sua condizione permanente \u00e8 di obbedienza\". Nell'affermare che \"la propriet\u00e0 \u00e8 libert\u00e0\", si riferiva invece non solo al prodotto del lavoro individuale, ma anche a quello di contadini e artigiani che ricavano beni dalla vendita dei propri servizi e del proprio surplus. Per Proudhon l'unica e legittima fonte di propriet\u00e0 \u00e8 il lavoro. Quello che chiunque pu\u00f2 produrre \u00e8 di sua propriet\u00e0: invocava l'indipendenza dei lavoratori e condannava la propriet\u00e0 capitalistica dei mezzi di produzione.\nIn generale tutti gli anarchici, compresi quelli di impronta individualista americana, come quelli riferentesi a Benjamin Tucker che in un'accezione lievemente differente da quella all'epoca egemone si definiva socialista, si dicono in qualche modo socialisti, volendo cio\u00e8 che i mezzi di produzione siano (collettivamente o no) di propriet\u00e0 dei lavoratori. All'interno dell'anarchismo ci sono varie correnti di pensiero sull'economia: si va dall'anarco-comunismo di Petr Kropotkin e Errico Malatesta al mutualismo di Proudhon; a differenza del comunismo libertario, il mutualismo non prevede alcuna collettivizzazione, ed il mantenimento dell'importanza del mercato e della competizione (\u00e8 chiamato anche \"socialismo di mercato\").\nTendenze che identificano l'anarchia con il libero mercato e difendono la propriet\u00e0 privata, intesa di mezzi e risorse collettive, note come anarco-capitalismo, Libertarianismo, e tendenze ad esse affini, nonostante i prefissi anarco- si riferiscono a dottrine di tipo liberale, non libertarie e anarchiche, riferendosi quindi al termine anarchia inteso come l'accezione d'assenza di regole. Dei concetti propri dell'anarchia come concezione politica vengono in realt\u00e0 presi in prestito concetti riconducibili all'egoismo inteso appunto in senso politico.\nConflitto e accordo.\nNon vi saranno presumibilmente solo situazioni di pace e ci saranno ancora conflitti tra gli esseri umani, ma le contrapposizioni saranno qualitativamente differenti da quelle attuali. In una societ\u00e0 anarchica la giustizia non pu\u00f2 essere prerogativa di un'istituzione, ma \u00e8 nel percorso di accordo, generale o singolare, collettivo o individuale, fra le persone.\nIl dissenso e il conflitto sono riconosciuti come normali ed umani; anarchico \u00e8 il cercare di accordarsi.\nPi\u00f9 recentemente, l'anarchia \u00e8 stata vista da alcuni come caratterizzata (in virt\u00f9 dell'assenza di un monopolio della forza) da rapporti di forza pi\u00f9 equi tra gli individui, condizione che implicitamente scoraggerebbe il ricorso al conflitto, poich\u00e9 quest'ultimo solitamente appare utile solo a coloro che sono abbastanza sicuri di un esito favorevole. Si pensa che, nella maggior parte dei casi, i conflitti verrebbero sostituiti da trattative con esiti piuttosto equilibrati tra le parti in causa. In generale, gli esiti di ogni contenzioso verrebbero influenzati soprattutto dall'intensit\u00e0 delle pretese delle parti in causa.\nAd ogni modo, specie secondo gli anarchici del ramo liberale, la gestione dei conflitti potrebbe essere delegata a veri e propri \"professionisti\" reperibili sul mercato con la funzione di rappresentare gli interessi dei propri clienti e cercare un accordo con la controparte. A tale funzione potrebbero ad esempio contribuire anche le \"agenzie di protezione\", ovvero, nella concezione anarco-liberista, organismi che in assenza di un monopolio statale della forza sarebbero reperibili sul mercato per garantire la protezione e la sicurezza dei propri clienti. Ogni agenzia di protezione dovrebbe accordarsi con le altre per designare degli organismi terzi (arbitrati) a cui ricorrere per decidere sulle controversie che potrebbero eventualmente verificarsi tra clienti di diverse agenzie.\nPersone concrete contro istituzioni assolute.\nL'idea di una societ\u00e0 anarchica fa quindi ripensare la stessa socialit\u00e0 umana, ovvero il rapporto fra persone, e quindi mostra che \u00e8 artificiosa la distinzione fra persona e societ\u00e0. Una societ\u00e0 anarchica \u00e8 fondata sulla persona concreta e sulla sua capacit\u00e0 di creare forme sociali; si evita quindi di stabilire con un processo di astrazione dei valori morali assoluti e di creare strutture funzionali ad essi anche a discapito delle persone.\nSecondo il pensiero anarchico le necessit\u00e0 di pace, giustizia e benessere non possono quindi giustificare strutture di potere pubbliche quali Stato, Chiesa e esercito. Pi\u00f9 nel privato, vanno ripensati anche famiglia, scuola, e lavoro come sono comunemente intesi.\nL'idea di ci\u00f2 che \u00e8 buono e desiderabile \u00e8 infatti soggettiva, multiforme, mutevole, e non si pu\u00f2 rappresentare come sovrumana, n\u00e9 si deve adorare in quanto entit\u00e0 astratta, e tanto meno in forma coercitiva.\nLa societ\u00e0 voluta dagli anarchici rifiuta che dei valori umani vengano mitizzati e considerati come superiori a uomini e donne concreti.\nOrganizzazione e potere.\nIn una societ\u00e0 anarchica, si distingue nettamente l'organizzazione da potere, autorit\u00e0 e gerarchia.\nPartendo dal fatto che potere, autorit\u00e0 e gerarchia danno una libert\u00e0 e una giustizia illusorie, perch\u00e9 sono fondati proprio sul contrario della libert\u00e0 e proprio sul contrario della giustizia, in una societ\u00e0 anarchica si segue il filo d'Arianna dell'antiautoritarismo verso ipotesi organizzative di vita in comune, che permettano una sempre maggiore realizzazione delle potenzialit\u00e0 individuali e collettive.\nL'organizzazione antiautoritaria si ottiene con un radicale decentramento federalista privo di gerarchie, nell'autogestione della comunit\u00e0 in tutte le sue articolazioni politiche ed economiche. Le decisioni vengono quindi prese con modalit\u00e0 assembleari, normalmente con criteri maggioritari e meno spesso per ragioni dovute all'eterogeneit\u00e0 delle idee, all'unanimit\u00e0. C'\u00e8 una democrazia diretta integrata in articolazioni federali e confederali, intese in senso forte, proprie ad uno spazio politico estremamente decentrato, in cui i delegati delle strutture sociali di base hanno mandati revocabili e (seppur con margini di manovra relativamente elastici) definiti rispetto alle specifiche decisioni, e in cui il potere delegato alle istanze di coordinamento \u00e8 sempre minore di quello che non viene delegato. Una democrazia in cui, per quanto concerne gli interessi di un comune o di diecimila abitanti, prevalgono le decisioni di quel comune e non quelle della provincia e ancor meno della regione, eccetera eccetera, federalmente andando.\nUna democrazia diretta in cui le istanze \"periferiche\" (i quartieri d'una citt\u00e0, i comuni, le regioni) non sono articolazioni decentrate, ma in cui, semmai, l'istanza \"centrale\" \u00e8 articolazione federale del potere di base. Durante le assemblee esiste il meccanismo della delega, ma deve avere due caratteristiche fondamentali: il delegato deve fare ci\u00f2 che viene deciso dall'assemblea, non decidere in prima persona cosa fare e per garantire ci\u00f2, il suo operato deve essere trasparente; in caso di malafede o incapacit\u00e0 la delega deve essere revocabile in qualsiasi momento (la carica del delegato \u00e8 comunque temporanea e si eleggono delegati a rotazione).\nCon questo tipo di organizzazione pubblica non statuale, si ottiene, secondo gli anarchici, una democrazia libertaria (per usare un neologismo pi\u00f9 o meno sinonimo di anarchia possibile, di anarchia praticabile) in cui nessun individuo o gruppo pu\u00f2 esercitare potere su altri individui. Il potere non arriva dall'alto dando ordini unilaterali e restando isolato dalla base, ma deriva dal basso, dato che l'operato dei delegati \u00e8 trasparente e la loro carica \u00e8 revocabile in qualsiasi momento se agiscono contro la volont\u00e0 della base.\nLe piccole societ\u00e0 e associazioni anarchiche si possono federare tra loro e queste federazioni possono a loro volta federarsi. I tre diritti sopra citati, quindi, sono applicabili ai gruppi oltre che agli individui. Gli anarchici, infatti, utilizzano senza esitare il termine \"federalismo\" (Camillo Berneri, Proudhon); dato che non esiste un organo di controllo centrale (come lo Stato), ogni organizzazione \u00e8 decentralizzata (quindi locale); ci\u00f2 vale per gli organismi economici come per quelli politici.\nL'organizzazione anarchica, per\u00f2, tende a ridurre la complessit\u00e0 di una societ\u00e0 al minimo necessario.\nAccordo, non solo consenso e pensiero non-violento.\nUna societ\u00e0 anarchica non \u00e8 una societ\u00e0 del consenso (pi\u00f9 o meno estorto, pi\u00f9 o meno indotto), ma una societ\u00e0 continuamente rigenerata dall'accordo. Quando bisogna prendere decisioni in maniera anarchica si cerca una sintesi tra le varie posizioni discordanti (che sempre ci saranno) in modo da prendere decisioni che non prevarichino nessuno; se non si riesce in alcun modo a trovare una sintesi, si pu\u00f2 votare a maggioranza, ma chi non \u00e8 d'accordo pu\u00f2 semplicemente unirsi ad un'altra assemblea o associazione in cui si agisce secondo il suo parere; se non vuole o non pu\u00f2 lasciare l'assemblea o l'associazione con cui \u00e8 in disaccordo, gli anarchici manterebbero comunque il massimo rispetto per la minoranza.\nSecondo il pensiero anarchico solo la libert\u00e0 pu\u00f2 generare la libert\u00e0, solo la giustizia genera giustizia.\nPer ripristinare questi significati originari dell'etimo \"senza principe\", bisogner\u00e0 modernamente distinguere Anarchia da \"anarchismo\". Se Anarchia \u00e8 il principio filosofico e il nome specifico della societ\u00e0 voluta, anarchismo (oltre alla teoria politica) \u00e8 la modalit\u00e0 storica in cui si \u00e8 manifestato, includendo espressioni violente e di ricorso alla lotta armata. Se sono comprensibili le necessit\u00e0 storiche (e dunque la lotta armata risorgimentale) \u2013 oggi tuttavia non si pu\u00f2 accettare l'uso della violenza. Un breve sillogismo render\u00e0 chiaro questo concetto. Un anarchico \u00e8 una persona che non vuole padroni.\nUna persona che non vuole padroni non ha nessun interesse ad essere il padrone di qualcuno. Per un anarchico essere il padrone di qualcuno \u00e8 un'idea ripugnante. Quindi l'anarchico non pu\u00f2 avere nessun interesse a convincere qualcuno con la forza. Tanto meno mediante l'uso delle armi.\nInsomma, la violenza spesso \u00e8 talmente distruttiva da impedire l'esercizio di una leale reciprocit\u00e0 paritaria tra individui in disaccordo tra loro, perci\u00f2 diventa unilateralistica come tutte le Autorit\u00e0 molto autoritarie e perci\u00f2 poco autorevoli, la violenza \u00e8 sempre distruzione di libert\u00e0, la violenza \u00e8 sempre espressione di autoritarismo, anche se eseguito da oppressi, i quali cos\u00ec o diventano nuovi oppressori, o alimentano in modi schiaccianti la propaganda vittimistica a favore dei vecchi oppressori.\nMalgrado questa evidenza, spesso il potere ha attribuito agli anarchici atti di terrorismo, soprattutto attraverso la tecnica delle infiltrazioni. La dinamica \u00e8 questa: si paga qualcuno perch\u00e9 si inserisca dentro un contesto di protesta. Questo qualcuno pagato svolger\u00e0 un'azione violenta, cos\u00ec da generare riprovazione della opinione pubblica verso quel movimento di protesta. Il potere paga qualcuno che si finge anarchico per svolgere un'azione terroristica che \u00e8 funzionale all'inasprimento del potere. Si incastra l'anarchico, cos\u00ec il potere trova il capro espiatorio.\nPer contro, la nobilit\u00e0 dell'idea anarchica associata alla non-violenza \u00e8 rintracciabile nell'idea di Gandhi che, di fronte al Congresso Indiano, chiaramente afferm\u00f2: \u201cIo stesso sono un anarchico, ma di altro tipo\u201d (cfr. Yogesh Chanda, Gandhi, il rivoluzionario disarmato, cap. XXII\u00a0\u2013 Milano 1998). Dicendo \u201cdi un altro tipo\u201d, Gandhi si riferiva alla sua idea di ahimsa (non-violenza) e precisamente al ripudio dell'uso della forza e all'esclusiva consapevolezza della coscienza nell'affermare, individualmente e collettivamente, un sistema sociale fondato non sul caso ma sulle cause dell'agire, e cio\u00e8 sulla responsabilit\u00e0. L'altro principio gandhiano di \"nonviolenza\" (quella senza il trattino), il \"satyagraha\" (satya = verit\u00e0, agraha = forza, saldezza) \u00e8 quello che va oltre la semplice assenza di violenza, e pur mantenendo un sincero affetto umano anche per il peggiore criminale e tiranno, riesce a dimostrare chiaramente, scandalosamente e pubblicamente le falsit\u00e0 del Potere che viola sempre le proprie leggi, sconfiggendolo politicamente, ma anche culturalmente.\nCospirazioni e attentati.\nAlcuni movimenti o individui anarchici, nel corso della storia, si sono resi protagonisti di manifestazioni violente nonch\u00e9 di attentati.\nAltri anarchici, famosi o non famosi, condannarono tali atti senza mezzi termini, sia perch\u00e9 spesso coinvolgevano anche degli innocenti, sia perch\u00e9 erano considerati uno spreco di forze sottratte alla rivoluzione sociale. Il meno compreso da entrambe le fazioni fu forse Errico Malatesta. Egli sosteneva la necessit\u00e0 di azioni organizzate e giudicava sostanzialmente inutili gli attentati individuali; ma rifiutava la condanna di uomini guidati da una rabbia e un senso d'impotenza comprensibili arrivando a dire che forse, un giorno, sarebbero stati celebrati come gi\u00e0 allora si celebravano come eroi personaggi della storia talvolta crudeli. E infatti molti anarchici, libertari, liberi pensatori, celebrano oggi atti come quello di Bresci.\nTematiche.\nSeguono alcune tematiche per natura anarchiche, oppure care agli anarchici per vari motivi.\nAntielettoralismo.\nGli anarchici sono contrari alle elezioni. In una societ\u00e0 anarchica le elezioni non possono esistere, perch\u00e9 non pu\u00f2 esservi il concetto di rappresentativit\u00e0. Gli anarchici non ammettono una delega che non sia revocabile in qualsiasi momento o che dia un mandato decisionale a chiunque. Anche i referendum si scontrano con l'anarchismo: gli anarchici non ammettono un governo della maggioranza, perch\u00e9 le decisioni devono essere condivise da tutti.\nCi\u00f2 non toglie che alcuni anarchici, per varie riflessioni personali, a volte si rechino alle urne. Generalmente questo accade in casi ritenuti particolarmente importanti. Un esempio estremo \u00e8 quello della CNT, che and\u00f2 a votare nelle elezioni spagnole del 1936 per il Frente Popular, contribuendone alla vittoria; lo fecero perch\u00e9 questo partito aveva promesso (e mantenne) la liberazione dei detenuti politici. \nVi sono poi posizioni individuali di famosi anarchici che non si sono opposti completamente alle elezioni e talvolta vi hanno partecipato: Camillo Berneri (senza aderire al parlamentarismo come far\u00e0 ad esempio Andrea Costa) si opponeva alle elezioni nazionali ma non a quelle locali, criticando il \"dogma astensionista\", in nome dell'antidogmatismo; Michel Onfray ha affermato l'utilit\u00e0 del voto come mezzo di contrasto alle forze conservatrici, reazionarie e moderate, votando quasi sempre alle elezioni politiche e presidenziali, pur non credendo nel parlamentarismo; Fabrizio De Andr\u00e9 vot\u00f2 alle elezioni locali in Sardegna, per sostenere un amico che giudicava \"persona capace\" ed onesta; e molti altri casi.\nInternazionalismo.\nGli anarchici non riconoscono gli stati, perci\u00f2 non possono riconoscere alcuna frontiera. Inoltre considerano tutti gli uomini (indipendentemente dal loro sesso, razza, lingua e cultura) non soltanto pari, ma anche fraterni. Sono per una solidariet\u00e0 che non pu\u00f2 essere delimitata da una linea geografica. Anche gli individualisti, che pensano talvolta che i rapporti umani debbano essere guidati dall'egoismo, pensano che l'individuo debba potersi muovere e rapportare liberamente e, sebbene sia separato da tutti gli altri da una linea naturale, non pu\u00f2 fermarsi di fronte a una frontiera istituzionale.\nNon essendoci forme di governo vi \u00e8 l'abolizione della propriet\u00e0 privata (intesa come mezzo di produzione). Di conseguenza, gli anarchici si oppongono allo stato di abbandono di interi stabili, nelle citt\u00e0 e nelle campagne, dovuto al fatto che i proprietari se ne disinteressano e nessun altro ha il diritto legale di accedervi. L'occupazione di edifici in disuso mira a creare spazi sociali o abitativi partendo dal degrado creato dall'attuale organizzazione sociale. Per gli anarchici, a differenza di chi si riconosce in altre ideologie, serve in ogni caso a creare spazi autogestiti, che si collochino fuori dall'autorit\u00e0 statale. Essi hanno il valore di sperimentazione di societ\u00e0 alternative, costruite dal basso, che si fondino sui valori di autogestione e solidariet\u00e0.\nTalvolta, l'occupazione non \u00e8 possibile per un gruppo e per questi motivi si ricorre ad accordi con l'ente a cui appartiene lo stabile; questa soluzione \u00e8 per\u00f2 una sorta di \"ultima spiaggia\" e viene scelta solo dai gruppi pi\u00f9 \"moderati\".\n\u00c8 importante ricordare la posizione dell'individualista Max Stirner. Egli, in realt\u00e0, esaltava la propriet\u00e0 privata come parte del processo d'emancipazione dell'individuo da qualsiasi oppressione, sia essa di origine giuridica, religiosa o, come questo caso, derivante dai propri pari o dallo Stato che nella connotazione socialista si appropriava della propriet\u00e0 degli individui, ridistribuendola in parti uguali e generando un'oppressione su colui alla quale era stata tolta.\nAntimilitarismo.\nGli anarchici sono contrari a qualsiasi forma di autorit\u00e0 priva di legittimit\u00e0 e riconoscimento, tanto pi\u00f9 se violenta e gerarchica: pertanto non possono che odiare gli eserciti, considerati il braccio armato degli Stati. Simone Weil scrisse che il soldato \u00e8 il pi\u00f9 sfruttato fra tutti i lavoratori, perch\u00e9 gli si chiede di sacrificare la propria vita. Quando il servizio militare di leva era obbligatorio, gli anarchici in linea di principio erano per l'obiezione totale, che in effetti in molti praticarono, scontando le pene nelle carceri militari.\nAutogestione.\nGli anarchici supportano l'autogestione dei lavoratori e prendono le decisioni comuni in maniera assembleare. Nelle assemblee anarchiche si mira a raggiungere l'unanimit\u00e0 su ogni decisione (sebbene in alcune circostanze delicate ed urgenti anche gli anarchici abbiano talvolta votato a maggioranza). Ogni individuo ha diritto di voto, ma le dinamiche che naturalmente ed inevitabilmente si creano in un gruppo libertario portano ognuno a utilizzare questo diritto solo quando \u00e8 necessario. Unanimit\u00e0 non significa essere tutti completamente d'accordo su qualcosa, ma trovare una sintesi tra le varie posizioni che non prevarichi nessuno. La maggioranza non ha dunque alcun potere sulle minoranze. \u00c8 inoltre fondamentale \"l'orizzontalit\u00e0\" del gruppo, cio\u00e8 l'assenza di gerarchie.\nL'assemblea racchiude in s\u00e9 tutto il potere decisionale e non dipende da alcuna entit\u00e0 esterna. Rifiuta dipendenze anche di tipo politico o economico da sovrastrutture come il comune, la regione o lo stato; ma nemmeno una federazione anarchica ha alcun potere sulle assemblee che ne fanno parte.\nOgni individuo che compone l'assemblea libertaria non pu\u00f2 per\u00f2 considerarsi incatenato ad essa. Qualora, per qualsiasi ragione, un percorso comune non sia possibile o desiderabile, l'individuo ha il diritto di uscire dal gruppo e l'assemblea ha il diritto di espellerlo. Qualora un individuo esterno voglia unirsi al gruppo, deve poterlo fare, previo consenso di tutti i membri.\nL'assemblea si d\u00e0 le sue regole interne; si tratta naturalmente di regole condivise, non scritte, mutabili nel tempo a seconda delle volont\u00e0 degli individui coinvolti.\nContrariet\u00e0 alle diverse forme di discriminazione.\nAntirazzismo.\nGli anarchici, essendo contrari all'idea di uno Stato regolatore, sono contrari all'oppressione: alcune scuole di anarchia vedono nel razzismo una forma di discriminazione da ostacolare, specie se le idee discriminatorie sono generate da un organismo centrale, come nel caso del colonialismo.\nAntisessismo.\nIl sessismo \u00e8 per gli anarchici una gravissima forma di discriminazione. Essendo il sessismo radicato profondamente nelle nostre culture, gli anarchici non si considerano immuni ad esso, ma ne analizzano le dinamiche e tentano di annullarle nel quotidiano.\nFu anarchica la militante antisessista \"ante litteram\" Emma Goldman, che \u00e8 tutt'oggi la pi\u00f9 citata in questo campo. Si distinse infatti per la profondit\u00e0 delle sue analisi, mai ipocrite e per lo pi\u00f9 ancora attuali, e per le lotte di cui fu pioniera: ad esempio gli anticoncezionali, la difesa della prostituzione quando non \u00e8 sfruttata, o la sua indifferenza alla questione del voto alle donne (sommare un errore a un altro errore, diceva, non produce qualcosa di giusto).\nAntispecismo.\nMolti anarchici estendono il rifiuto verso l'oppressione e la discriminazione anche nei confronti delle specie non umane (antispecismo), considerate a tutti gli effetti come gruppi di individui, ai quali si riconosce il diritto alla vita e alla libert\u00e0 al pari di qualunque essere umano. Ne consegue quindi la pratica del veganismo o del vegetarianismo e l'attivismo per la liberazione animale.\nErano infatti vegetariani e vegani gli anarchici Lev Tolstoj, \u00c9lis\u00e9e Reclus, Raymond Callemin, Barry Horne e altri.\nBibliografia.\nSulla storia dell'anarchia:\nSul pensiero anarchico:"}
{"id": "2319826", "revid": "300067", "url": "https://it.wikipedia.org/wiki?curid=2319826", "title": "Ron Anderson", "text": ""}
{"id": "2319828", "revid": "599013", "url": "https://it.wikipedia.org/wiki?curid=2319828", "title": "Devin Durrant", "text": ""}
{"id": "2319839", "revid": "36426", "url": "https://it.wikipedia.org/wiki?curid=2319839", "title": "Il festino degli dei", "text": ""}
{"id": "2319841", "revid": "599013", "url": "https://it.wikipedia.org/wiki?curid=2319841", "title": "Johnny Jones", "text": ""}
{"id": "2319844", "revid": "767487", "url": "https://it.wikipedia.org/wiki?curid=2319844", "title": "Med Park", "text": ""}
{"id": "2319846", "revid": "599013", "url": "https://it.wikipedia.org/wiki?curid=2319846", "title": "Jeff Webb", "text": ""}
{"id": "2319847", "revid": "767487", "url": "https://it.wikipedia.org/wiki?curid=2319847", "title": "Finestra termale", "text": "La finestra termale \u00e8 una grande finestra semicircolare suddivisa in tre parti, dove la parte centrale risulta normalmente pi\u00f9 grande rispetto alle due laterali.\nQuesto tipo di finestra compare originariamente nelle Terme di Diocleziano costruite nel 302 a Roma. Attualmente sono la Basilica di Santa Maria degli Angeli e dei Martiri. Spesso queste finestre vengono indicate col nome di finestra diocleziana.\nLa finestra termale venne reintrodotta e utilizzata largamente da Andrea Palladio nel XVI secolo, sia in edifici religiosi sia in ville private. L'utilizzo fatto dal grande architetto fa s\u00ec che spesso questo tipo di aperture venga indicato con il suo nome (finestra palladiana, soprattutto in ambito anglosassone) o semplicemente come finestra veneziana.\nL'architetto inglese Richard Boyle introdusse questa forma di finestra nell'architettura inglese del XVIII secolo con il palladianesimo inglese.\nAncora in epoca moderna, questo tipo di finestra trova utilizzo in edifici di ampio respiro, che si rifanno allo stile neoclassico."}
{"id": "2319851", "revid": "287204", "url": "https://it.wikipedia.org/wiki?curid=2319851", "title": "Santa Maria della Presentazione", "text": ""}
{"id": "2319856", "revid": "47767", "url": "https://it.wikipedia.org/wiki?curid=2319856", "title": "Clorindo", "text": ""}
{"id": "2319857", "revid": "6923", "url": "https://it.wikipedia.org/wiki?curid=2319857", "title": "Excalibur (automobile)", "text": ""}
{"id": "2319858", "revid": "599013", "url": "https://it.wikipedia.org/wiki?curid=2319858", "title": "Fred Reynolds", "text": ""}
{"id": "2319859", "revid": "287204", "url": "https://it.wikipedia.org/wiki?curid=2319859", "title": "Promozione 1989-1990", "text": "Nella stagione 1989-1990, la Promozione era il sesto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione."}
{"id": "2319861", "revid": "15756", "url": "https://it.wikipedia.org/wiki?curid=2319861", "title": "Calotta (associazione militare)", "text": "La calotta nasce in Francia nel 1702 come associazione di tipo burlesco ad opera di cortigiani e giovani ufficiali per reagire al senso di tristezza che domina la corte e la societ\u00e0 di Versailles. Prende il nome dal particolare tipo di copricapo (tipo papalina) indossato dal capo durante le riunioni. Verso la fine del XVIII secolo la calotta diventa prettamente militare ed \u00e8 una specie di consiglio dei tenenti pi\u00f9 anziani di ogni reggimento per giudicare il contegno dei subalterni. Questa specie di tribunale per questioni d'onore (senza carattere legale) cessa con l'avvento della Rivoluzione francese .\nLa calotta in Italia.\nAnche nell'esercito piemontese, e pi\u00f9 tardi in quello italiano, si introduce questo sistema allo scopo di mantenere segrete le questioni riguardanti gli ufficiali subalterni e riflettenti la condotta privata ed i fatti d\u2019onore. Con questa procedura si mantiene una rigorosa vigilanza da parte dei subalterni pi\u00f9 anziani sui pi\u00f9 giovani, allo scopo di evitare o prevenire misure disciplinari e penali che potrebbero compromettere la carriera dell'ufficiale o la dignit\u00e0 del Corpo.\nIl capo calotta.\nIl pi\u00f9 anziano dei subalterni viene denominato capo calotta. Il \"capo calotta\" ha facolt\u00e0 d'intervenire ed \u00e8 autorizzato a conferire direttamente con il comandante di reggimento. \u00c8 precipuo compito dei Comandanti dei corpi presso i quali \u00e8 istituita la calotta vigilare affinch\u00e9 le manifestazioni goliardiche della calotta siano nei limiti dell'accettabile e nel rispetto delle tradizioni. Particolare attenzione va riservata alle modalit\u00e0 di ingresso di subalterni di sesso femminile nella calotta.\nI Tenenti con incarico di comandante di compagnia sono esclusi dalla partecipazione alla \"calotta\" dovendo esercitare funzioni di comando e disciplinari nei confronti dei subalterni dipendenti, incompatibili con lo spirito goliardico della \"calotta\".\nPi\u00f9 recentemente, della \"calotta\" facevano parte solo i subalterni (Sottotenenti e Tenenti) celibi/nubili accasermati, detti \"calottini\", il meno anziano dei quali \u00e8 denominato \"verme di calotta\". Invece, il pi\u00f9 anziano dei sottotenenti \u00e8 denominato \"capo cornetta\" cui spetta riunire tutti i \"calottini\" a richiesta del \"capo calotta\".\nInfatti, nei circoli ufficiali, in una bacheca o vetrinetta \u00e8 sempre conservata la \"calottina\" e la \"mantellina\" del \"capo calotta\" ed una tromba chiamata appunto cornetta."}
{"id": "2319868", "revid": "599013", "url": "https://it.wikipedia.org/wiki?curid=2319868", "title": "Guy Williams (cestista)", "text": ""}
{"id": "2319878", "revid": "43995829", "url": "https://it.wikipedia.org/wiki?curid=2319878", "title": "Caffelatte", "text": ""}
{"id": "2319881", "revid": "1305772", "url": "https://it.wikipedia.org/wiki?curid=2319881", "title": "Sinfonia n. 2 (Martucci)", "text": "La Sinfonia n. 2 di Giuseppe Martucci fu composta nel 1904. Fu il compositore a impugnare la bacchetta per la prima che si tenne l'11 dicembre dello stesso anno; pass\u00f2 poi il testimone ad Arturo Toscanini che la esegu\u00ec e incise pi\u00f9 volte con diverse orchestre.\nTale sinfonia rappresent\u00f2 un importante punt\u00f2 di svolta nella ripresa del filone sinfonico da parte di musicisti italiani.\nStruttura.\n\u00c8 una composizione matura, in cui Martucci asseconda al meglio la sua vivacit\u00e0 compositiva concedendole un trasparente imprinting brahmsiano e schumanniano - in particolare nell'\"Allegro moderato\" e nell'\"Allegro\" finale.\nLa sinfonia si apre con un primo tema solare, che emerge nei legni dal mormorio indefinito degli archi; dopo la delicatezza iniziale, attraverso un rapido crescendo, il tema viene ripetuto con sonorit\u00e0 pi\u00f9 piena dai vari gruppi strumentali fino a prorompere in tutta l'orchestra, dominata dagli squilli trionfali dei corni. Il secondo tema, pi\u00f9 intimo e malinconico, appare nei clarinetti e si espande con calore nei violini e nei corni. La fusione dei due temi musicali fondamentali rappresenta forse la vetta di tutta l'opera sinfonica martucciana, il momento in cui la sensibilit\u00e0 sinfonica italiana si ridesta da quel periodo di stasi in cui nell'ultimo Ottocento si era ripiegata. I due temi fondamentali ricorrono ancora nelle altre sezioni del primo, sempre in nuovi aspetti e colori. Nella ripresa la melodia \u00e8 avvolta dall'ondulare dei violini, e quando essa sembra spegnersi, \u00e8 presentato nuovamente lo spunto iniziale che avvia il ritorno regolare del secondo tema sulla tonica. Nel complesso, la forma di questo primo tempo, \"Allegro moderato\", \u00e8, rispetto a quello della Prima sinfonia, piuttosto semplice ed essenziale.\nIl secondo movimento, lo \"Scherzo\", si ricollega nel colore espressivo e negli incisi tematico-ornamentali agli episodi di elaborazione del primo movimento. La vena \u00e8 scherzosa, e richiama quella degli Scherzi per pianoforte composti negli anni giovanili, in cui compaiono melodie alla napoletana evocanti il suono delle ciaramelle. Non manca anche in questo brano, in particolare nel \"Trio\", una vena nostalgica. La ricchezza di ornamentazione \u00e8 di una meravigliosa freschezza, superiore a quella dell'Allegretto della Prima sinfonia; ed \u00e8 proprio tale ricchezza di sfumature a rendere il brano di grande difficolt\u00e0 d'esecuzione, tanto che Toscanini, quando diresse l'ultima volta questa sinfonia a Milano, nel 1926, pare avesse fatto ripetere, alla prove dello \"Scherzo\", un passaggio del clarinetto una settantina di volte.\nL\u2019\"Adagio\" \u00e8 di espressione opposta al secondo movimento: l'intonazione \u00e8 poetica e intensa come quella di altri brani lenti di Martucci in tonalit\u00e0 con bemolli (si pensi al famoso \"Notturno\", o al \"Larghetto\" del \"Concerto per pianoforte\" Op. 66). Vi \u00e8 un legame tra questo tempo lento e gli altri della sinfonia, evidente soprattutto nella seconda frase, tutta incentrata sulla morbida linea del clarinetto che si collega alle parti ornamentali degli altri movimenti, in particolar modo del primo; da questi collegamenti trae giovamento la sinfonia come organismo unitario. Nella coda il fagotto evoca la parte pi\u00f9 luminosa del primo tema mentre i violini evocano l'inizio del secondo.\nL'ultimo tempo, \"Allegro\", \u00e8 una grande prova di maturit\u00e0 e di sapienza compositiva, sia per la nobile espressivit\u00e0 dei temi che per il loro fittissimo sviluppo. Tutto il movimento \u00e8 pervaso da un esuberante brio e vitalit\u00e0. L'orchestrazione \u00e8 varia, ora delicata ora sonora, ma sempre poetica."}
{"id": "2319884", "revid": "599013", "url": "https://it.wikipedia.org/wiki?curid=2319884", "title": "Darrell Lockhart", "text": ""}
{"id": "2319887", "revid": "110157", "url": "https://it.wikipedia.org/wiki?curid=2319887", "title": "Conservatorio Licinio Refice", "text": "Il Conservatorio Licinio Refice \u00e8 un istituto superiore di studi musicali fondato a Frosinone nel 1972.\nStoria.\nNel corso degli anni il Conservatorio \u00e8 divenuto polo d'attrazione per l'organizzazione dei migliori eventi musicali organizzati nel capoluogo della Provincia di Frosinone. Memorabile il concerto organizzato per festeggiare i primi venticinque anni di attivit\u00e0, nel 1998, quando venne commissionato un pezzo originale, musicato da Roman Vlad su una poesia di Giovanni Fontana."}
{"id": "2319903", "revid": "23222327", "url": "https://it.wikipedia.org/wiki?curid=2319903", "title": "Eugenij Stepanovich Fedorov", "text": ""}
{"id": "2319904", "revid": "380654", "url": "https://it.wikipedia.org/wiki?curid=2319904", "title": "Felice Caccamo", "text": ""}
{"id": "2319905", "revid": "36426", "url": "https://it.wikipedia.org/wiki?curid=2319905", "title": "Antonio Abate", "text": ""}
{"id": "2319907", "revid": "36426", "url": "https://it.wikipedia.org/wiki?curid=2319907", "title": "Giacomo maggiore", "text": ""}
{"id": "2319909", "revid": "339392", "url": "https://it.wikipedia.org/wiki?curid=2319909", "title": "Andrea Apostolo", "text": ""}
{"id": "2319912", "revid": "1573940", "url": "https://it.wikipedia.org/wiki?curid=2319912", "title": "Metalink", "text": "Metalink \u00e8 un formato aperto di file per programmi o applicazioni che scaricano dalla rete, inclusi gestori di download, client BitTorrent, browser Web, client FTP e programmi P2P. \nIl protocollo utilizzato per specificare le fonti pu\u00f2 essere FTP, HTTP o P2P e l'estensione del metafile \u00e8 .metalink.\nMiglioramenti.\nPer migliorare l'efficienza, Metalink ingloba in un singolo metafile le diverse fonti da dove un file pu\u00f2 essere scaricato. Questo metodo fornisce sicurezza nel caso in cui il download da una singola locazione fallisca. Alcuni client traggono profitto dal fatto di avere pi\u00f9 collegamenti a disposizione prelevando diversi segmenti dello stesso file da pi\u00f9 fonti, aumentando cos\u00ec la velocit\u00e0 di scaricamento (download segmentato)."}
{"id": "2319914", "revid": "767487", "url": "https://it.wikipedia.org/wiki?curid=2319914", "title": "Lino Cauzzo", "text": "Carriera.\nHa giocato in Serie A per 2 stagioni con Juventus e e in B per 5 stagioni con e . Debutt\u00f2 in Serie A l'8 giugno 1947 in Sampdoria-Juventus (0-3)."}
{"id": "2319916", "revid": "322321", "url": "https://it.wikipedia.org/wiki?curid=2319916", "title": "Chiesa cattolica in Kosovo", "text": "La Chiesa cattolica in Kosovo al termine dell'anno 2012 su una popolazione di 2.160.000 persone contava 66.800 battezzati, corrispondenti al 3,1% del totale.\nOrganizzazione territoriale.\nIl territorio \u00e8 costituito da un'unica diocesi di rito romano, la diocesi di Prizren-Pristina, comprendente 25 parrocchie. \u00c8 retta dal vescovo Dod\u00eb Gjergji, che \u00e8 membro di diritto della Conferenza episcopale internazionale dei Santi Cirillo e Metodio, che raggruppa gli episcopati di Serbia, Montenegro, Kosovo e Macedonia.\nStoria.\nConflitto del Kosovo (1998-1999).\nDurante la guerra in Kosovo diverse delle chiese cattoliche albanesi vennero vandalizzate. La chiesa cattolica di Sant'Antonio, situata a Gjakova, fu fra quelle pi\u00f9 gravemente danneggiate dai soldati serbi jugoslavi. A Pristina gli ufficiali serbi jugoslavi presero possesso della Chiesa cattedrale per uso militare, allontanando le suore e il parroco. Installando un radar aereo sul campanile, provocarono il bombardamento della chiesa e delle case circostanti da parte della NATO\nLa Chiesa cattolica in Kosovo oggi.\nSecondo alcune stime, i fedeli cattolici in Kosovo sarebbero in aumento: molti kosovari, anche di famiglia musulmana, si sarebbero convertiti al cattolicesimo. Secondo alcune testimonianze, Ibrahim Rugova, primo presidente della Repubblica Albanese del Kosovo, si sarebbe avvicinato al cattolicesimo, fatto negato per\u00f2 da molte delle persone vicine a Rugova e dai rappresentanti della Chiesa cattolica in Kosovo.\nIl 26 novembre 2019, un terremoto ha colpito l'Albania. La Chiesa cattolica in Kosovo ha celebrato la messa il 1 \u00b0 dicembre in tutto il paese e ha raccolto donazioni di beneficenza dalle parrocchie per le vittime del terremoto e le loro famiglie.\nRappresentanza diplomatica.\nLa Santa Sede non ha riconosciuto ufficialmente l'indipendenza del Kosovo, per cui non sono mai state allacciate relazioni diplomatiche a livello di nunziatura. Il 10 febbraio 2011 \u00e8 stato nominato delegato apostolico per il Kosovo Juliusz Janusz, nunzio apostolico in Slovenia, con la precisazione che tale incarico non \u00e8 di natura diplomatica, ma risponde ad esigenze pastorali interne alla Chiesa cattolica."}
{"id": "2319919", "revid": "131011", "url": "https://it.wikipedia.org/wiki?curid=2319919", "title": "Cunno", "text": ""}
{"id": "2319921", "revid": "767487", "url": "https://it.wikipedia.org/wiki?curid=2319921", "title": "Marni Djurhuus", "text": "Carriera.\nClub.\nHa esordito in Formuladeildin, la massima lega calcistica delle isole F\u00e6r \u00d8er, con l'EB/Streymur il 9 settembre 2001.\nNazionale.\nDjurhuus indossa per la prima volta la maglia della nazionale il 7 ottobre 2006, nella partita contro la Lituania."}
{"id": "2319923", "revid": "599013", "url": "https://it.wikipedia.org/wiki?curid=2319923", "title": "Bruno Volponi", "text": "Carriera.\nNato nel 1926 a Sestri Ponente, che era divenuta da quell'anno parte integrante di Genova\nDopo aver girato diverse squadre (, e ), entra in pianta stabile nella rosa del , con il quale raccoglie 14 presenze in 2 stagioni in massima serie. Esordisce con il \"grifone\" il 28 maggio 1950 nella sconfitta esterna per 3-0 contro la .\nSeguono esperienze con il e il ."}
{"id": "2319940", "revid": "1565034", "url": "https://it.wikipedia.org/wiki?curid=2319940", "title": "Dod\u00eb Gjergji", "text": "Biografia.\nNasce il 16 gennaio 1963 a \"Stublla e Ep\u00ebrme\", un piccolo villaggio della municipalit\u00e0 di Vitina, nella ex Jugoslavia.\nMinistero sacerdotale.\nIl 15 agosto 1989 \u00e8 ordinato presbitero per la diocesi di Skopje-Prizren, oggi divisa nella diocesi di Skopje e nell'amministrazione apostolica di Prizren.\nDopo l'ordinazione sacerdotale, nella sua diocesi natale, lavora per la traduzione dei libri liturgici in lingua albanese.\nDal 1991 al 1994 \u00e8 cappellano degli albanesi in Croazia. Successivamente \u00e8 sacerdote \"fidei donum\" presso la diocesi di Alessio. \u00c8 anche segretario della Conferenza episcopale albanese.\nIl 5 febbraio 2000 \u00e8 nominato amministratore apostolico \"sede vacante et ad nutum Sanctae Sedis\" di Sap\u00eb, in Albania.\nMinistero episcopale.\nIl 23 novembre 2005 papa Benedetto XVI lo nomina vescovo di Sap\u00eb; riceve l'ordinazione episcopale il 5 gennaio 2006 dall'arcivescovo John Bulaitis, coconsacranti l'arcivescovo Angelo Massafra ed il vescovo Marko Sopi.\nIl 12 dicembre 2006 \u00e8 nominato amministratore apostolico di Prizren dallo stesso pontefice.\nIl 5 settembre 2018 papa Francesco lo nomina primo vescovo di Prizren-Pristina.\nGenealogia episcopale.\nLa genealogia episcopale \u00e8:"}
{"id": "2319941", "revid": "287204", "url": "https://it.wikipedia.org/wiki?curid=2319941", "title": "Giorgio Dentuti", "text": "Biografia.\nEra figlio di un noto commerciante del quartiere Picone di Bari, che vendeva sacchi usati, fin da bambino mostr\u00f2 interesse al Calcio e una forte fede nella religione Cattolica. Intraprese da ragazzino l'attivit\u00e0 calcistica nelle formazioni minori del capoluogo pugliese, per poi arrivare, dagli anni trenta fino all'inizio degli anni quaranta, a militare in formazioni calcistiche delle prime tre serie.\nConclusa l'attivit\u00e0 di calciatore (all'et\u00e0 di 29 anni) decise di diventare monaco, ed entr\u00f2 a far parte dei Benedettini (risiedette prima a Cava de'Tirreni dove era addetto al restauro di libri antichi, e poi a Noci, nel Monastero di Santa Maria della Scala, dove fu bibliotecario). Nel 1973 sciolse i voti religiosi e torn\u00f2 dalla sua famiglia.\nMor\u00ec nel Natale del 1990.\nCarriera.\nQuasi all'et\u00e0 di 18 anni viene ingaggiato dal Bari e inizia a giocare nella seconda squadra, militante in Prima Divisione; nella stessa stagione (1932-1933) viene fatto esordire in prima squadra, in Serie A, in Roma-Bari del 20 novembre 1932 (1-0), totalizzando in tutto 3 presenze in campionato. Nella stagione successiva in Serie B, totalizza con i \"galletti\" 26 gare e 3 reti; 1 partita e 1 goal nell'anno 1934-1935 (in cui i biancorossi tornano in prima serie). Dopo un anno nell'Aquila, in serie cadetta, torna nel Bari, dove in due anni di A scende in campo 12 volte e mette a segno due reti, tra cui quella contro la a Torino, il 26 settembre 1937, eseguita con un forte tiro da una distanza superiore ai 30 metri (vinta dai bianconeri 3-1).\n\u00c8 soprannominato dai compagni di squadra \"il Santarello\", per la scrupolosa professione della fede Cattolica.\nDisputa poi il quinquennio 1938-1943 in terza Serie, nel e nella , totalizzando con quest'ultima 102 presenze e 23 reti.\nNel monastero di Noci organizza per breve tempo una squadra di calcio di monaci.\nNel 1973, in memoria della sua passata militanza in biancorosso, il presidente del , De Palo gli consegna una tessera-premio per seguire il Bari allo stadio; mentre negli anni duemiladieci, su iniziativa congiunta dell'Unione Nazionale Veterani dello Sport e del comune di Bari, gli viene intitolata una delle salite dello Stadio San Nicola."}
{"id": "2319943", "revid": "486946", "url": "https://it.wikipedia.org/wiki?curid=2319943", "title": "Aquila Calcio", "text": ""}
{"id": "2319946", "revid": "37401", "url": "https://it.wikipedia.org/wiki?curid=2319946", "title": "Terme (Turchia)", "text": "Terme \u00e8 il capoluogo del distretto di Terme, nella provincia di Samsun, in Turchia. \u00c8 stata identificata come sito della antica citt\u00e0 di Themiscyra."}
{"id": "2319956", "revid": "729019", "url": "https://it.wikipedia.org/wiki?curid=2319956", "title": "Leava", "text": "Leava \u00e8 un villaggio della Collettivit\u00e0 d'oltremare francese di Wallis e Futuna, nel regno di Sigave, del quale \u00e8 capitale, sull'isola di Futuna. Secondo il censimento del 21 luglio 2008 il villaggio ha una popolazione di 376 abitanti."}
{"id": "2319958", "revid": "830939", "url": "https://it.wikipedia.org/wiki?curid=2319958", "title": "Marcos Winter", "text": "Biografia.\nFiglio di un dipendente presso una ditta di ingegneria e di una casalinga, ha frequentato la scuola elementare nel Santos Dumont College e la scuola statale Collegio Nossa Senhora da Penha (Nostra Signora di Penha), nel quartiere di Penha, a San Paolo. Sempre in questa citt\u00e0 ha poi seguito corsi di Performing Arts presso l'Universit\u00e0 di S\u00e3o Judas Tadeu.\nIn televisione dalla fine degli anni ottanta, \u00e8 noto per aver interpretato nel 1990 il ruolo di Joventino nella telenovela \"Pantanal\", per Rede Manchete, che ha dato nuovo impulso alla sua carriera. Ha anche interpretato alcuni film.\n\u00c8 padre di Ana Clara Duarte, frutto del suo matrimonio con l'attrice Paloma Duarte."}
{"id": "2319961", "revid": "125858892", "url": "https://it.wikipedia.org/wiki?curid=2319961", "title": "Leona Heidern", "text": "Leona Heidern (\u30ec\u30aa\u30ca\u30fb\u30cf\u30a4\u30c7\u30eb\u30f3, Reona Haiderun) \u00e8 un personaggio immaginario, appartenente al mondo virtuale di The King of Fighters, picchiaduro bidimensionale sviluppato e distribuito dalla SNK, oggi conosciuta come SNK Playmore.\nAssieme a Clark e Ralf, forma l'\"Ikari Warriors Team\", uno dei tanti gruppi partecipanti al torneo mondiale\nBiografia.\nVita passata.\nNata in un villaggio sperduto, visse in armonia assieme alla famiglia; un giorno venne per\u00f2 l'\"Araldo del Vento\", Goneitz, giunto al villaggio per parlare con il capo del villaggio, Guidel, l'\"Araldo dell'Acqua\". Conscio che Guidel era stato un membro della setta chiamata Orochi, Goenitz ordin\u00f2 a lui e ad altri abitanti di unirsi a essa; alcuni decisero di convertirsi autonomamente, essendo gi\u00e0 stati in passato appartenenti a tale lignaggio, mentre gli altri furono costretti a tale conversione. Guidel neg\u00f2 per\u00f2 l'affiliazione, preferendo morire in pace come era vissuto, al che Goenitz se ne and\u00f2 dopo aver rivolto una minaccia al capo villaggio e uno sguardo maligno a Leona dopo che l'ebbe notata.\nGiunta la notte, Leona, durante il sonno, inizi\u00f2 ad accusare mal di testa ed emorragie viscerali, sintomi d'una strana malattia. La famiglia inizi\u00f2 a sbigottirsi, essendo questi i sintomi dell'\"Anatema Sanguigno\", malore antecedente alla pazzia e dovuto all'appartenenza alla stirpe Orochi, che porta solo distruzione e morte tra i popoli. Leona si fece rapidamente sempre pi\u00f9 incontrollabile, e alla fine uccise tutti gli abitanti del villaggio, genitori inclusi. Ritrovatasi sola in un paese desolato, completamente sporca di sangue ed incapace di agire, vide all'orizzonte Goenitz, che si avvicin\u00f2 a lei, le poggi\u00f2 una mano sulla testa e le ordin\u00f2 di \"sprofondare in un sonno profondo\", dal quale l'avrebbe risvegliata dopo vari anni.\nSaga di Rugal e Orochi.\nPassati degli anni, comparve in una foresta un gruppo di militari che, di ritorno da una missione, vennero assunti per investigare sull'avvenimento improprio: l\u00e0, uno di loro, Heidern, scrut\u00f2 Leona mentre si arrampicava su un albero usando un solo braccio; sorpreso da una simile dote, e ignaro degli avvenimenti accaduti al villaggio, Heidern decise di adottarla come figliastra, nella speranza di portare notevoli vantaggi ad entrambi. Senza contestare, Leona inizi\u00f2 ad allenarsi agli ordini di Heidern, sotto il quale apprese tutte le sue conoscenze tattiche e combattive, sfruttando la potenza della sua mano acuminata e tagliente. La di lei determinazione sorprese non poco Heidern, come se il combattere fosse stato prestabilito nel suo DNA. Nel corso degli anni, Heidern addestr\u00f2 Leona sino a renderla un'assassina a sangue freddo ed in grado di terminare missioni di notevole difficolt\u00e0. Nonostante il tempo passato, il carattere di Leona \u00e8 divenuto ancor pi\u00f9 laconico e serio.\nLeona si un\u00ec agli \"Ikari Warriors\", un gruppo di esperti militari dove sono inclusi altri due veterani di \"King of Fighters\", Ralf Jones e Clark Steel, che diventeranno i due nuovi compagni di Leona. Nel 1996, il trio riceve la missione di pedinare Geese Howard, il boss della mafia locale a Southtown, che partecipa al torneo per un motivo sconosciuto. Essendo ben consci che la partecipazione di Geese porter\u00e0 solo problemi, i tre partono per il pedinamento e partecipano anche loro al torneo. Verso la fine, Leona viene raggiunta da Goenitz, il quale le rivela il suo passato, mettendo in dubbio il suo futuro.\nTale incertezza continua nel campo di battaglia, e alla fine Leona, Ralf e Clark vengono sospesi dal servizio militare. Per risollevare il morale della squadra, Ralf fa partecipare il tiro al torneo dell'anno successivo. L\u00ec, Leona, insieme a Iori Yagami, entra nello stato di pazzia che era subentrato in passato. Kyo, Iori e Chizuru riescono infine a battere e sigillare Orochi, e Leona \u00e8 ritornata normale; sconvolta per\u00f2 dal suo passato e dalla maledizione che la perseguita, Leona tenta di porvi fine suicidandosi, ma Ralf la ferma e la incoraggia a continuare a vivere.\nPersonalit\u00e0.\nRiservata e laconica, Leone ha un atteggiamento distante e molto solitario verso chiunque; fa eccezione soltanto con Clark, Ralf, Whip e il comandante Heidern, con i quali mantiene rapporti concreti, e sa che i suoi compagni non la lasceranno mai indifesa. La pacatezza \u00e8 divenuta per lei abitudine, avendo timore di risvegliare il suo lato Berserker sotto il quale potrebbe far del male ai propri compagni. Leona detesta il sangue, e cerca sempre di non macchiarsi durante gli incontri, indossando un mantello."}
{"id": "2319963", "revid": "109803179", "url": "https://it.wikipedia.org/wiki?curid=2319963", "title": "Carl Hiaasen", "text": "Biografia.\nNato e cresciuto in Florida da una famiglia di origine norvegese, laureato all'Universit\u00e0 della Florida, dall'et\u00e0 di 23 anni lavora al \"Miami Herald\", dove si dedica al giornalismo investigativo, concentrandosi soprattutto sul tema dello sviluppo edilizio a danno dell'ambiente naturale. A partire dal 1985 il quotidiano gli concede una rubrica a cadenza settimanale, che esce tutt'oggi.\nDai primi anni ottanta Hiaasen comincia a dedicarsi anche alla narrativa. Dopo aver scritto tre thriller con l'amico e collega William D. Montalbano, nel 1986 esordisce da solo con \"Alta stagione\", nel quale sono gi\u00e0 evidenti stile e temi della produzione successiva, in larga parte ispirata alla sua attivit\u00e0 giornalistica e alla denuncia della corruzione nella vita politica della Florida.\nNel 1992 con il romanzo \"Key Largo\" (\"Native Tongue\") vince il Premio Dilys.\nNel 1996 dal suo romanzo \"Strip tease\" (1993) \u00e8 stato tratto l'omonimo film diretto da Andrew Bergman e interpretato da Demi Moore.\nNel 2002 pubblica \"Hoot\", con il quale si cimenta per la prima volta con successo anche nella letteratura per ragazzi. Nel 2006 ne \u00e8 stato tratto l'omonimo film prodotto da New Line Cinema e Walden Media."}
{"id": "2319964", "revid": "16953", "url": "https://it.wikipedia.org/wiki?curid=2319964", "title": "Macrina l'Anziana", "text": "Viene ricordata con l'appellativo di \"Anziana\" per distinguerla dalla nipote Macrina la Giovane.\nAgiografia.\nPoco si conosce di questa santa, tranne quello che succintamente viene raccontato dai nipoti. Durante la persecuzione di Galerio, gli avi di Basilio, discepoli di Gregorio Taumaturgo, vescovo di Neocesarea del Ponto, furono profughi sulle montagne del Ponto per circa sette anni, sopportando grandi disagi. Il marito venne ucciso; rimasta vedova fu molto influente sui nipoti, con la sua forte fede.\nCulto.\nIl suo culto non \u00e8 conosciuto nell'antichit\u00e0, tuttavia il suo nome fu inserito dal Baronio nel Martirologio Romano e la Chiesa la festeggia il 14 gennaio."}
{"id": "2319972", "revid": "23226935", "url": "https://it.wikipedia.org/wiki?curid=2319972", "title": "Fase (onde)", "text": ""}
{"id": "2319990", "revid": "1305772", "url": "https://it.wikipedia.org/wiki?curid=2319990", "title": "Flaipano", "text": "Flaipano (\"Flaipan\" in friulano, \"Fejplan\" in sloveno) \u00e8 una frazione del comune di Montenars, in provincia di Udine.\nStoria.\nFu completamente distrutta dal terremoto del 6 maggio 1976. La ricostruzione fu effettuata dal comitato \"Claps Furlans\", senza alcun intervento pubblico e in tempi brevissimi: fu infatti il primo nucleo abitativo ricostruito integralmente.\nSociet\u00e0.\nLingue e dialetti.\nCome lo sono oggi le frazioni della parte montana dei comuni di Attimis, Faedis, Nimis, Torreano e Prepotto, Flaipano si \u00e8 (assieme ad altre borgate del comune di Montenars come Cretto/Ou\u0161e) a lungo trovata a ridosso del confine tra il mondo linguistico romanzo (friulano ed italiano) e quello slavo - dal momento che a Flaipano stessa era, in passato, lingua d'uso una parlata riconducibile al sistema dialettale dello sloveno. Non \u00e8 un caso che la zona di Montenars venga, in alcuni contesti, collocata nel paesaggio culturale della Slavia friulana e che lo stesso comune di Montenars sia stato, in sede di definizione della zona di applicazione della Legge di tutela della minoranza linguistica slovena (38/2001), inizialmente collocato all'interno della stessa.\nAl giorno d'oggi a Flaipano il dialetto sloveno \u00e8 stato quasi completamente soppiantato dal friulano (unica lingua minoritaria tutelata nel comune di Montenars ai sensi della Legge di tutela delle minoranze linguistiche storiche n. 482/99 e delle leggi regionali in materia) e dall'italiano e sopravvive impercettibile tra pochissimi abitanti."}
{"id": "2319991", "revid": "122246", "url": "https://it.wikipedia.org/wiki?curid=2319991", "title": "World Top Four femminile", "text": "La World Top Four \u00e8 stata una competizione pallavolistica per squadre nazionali organizzata dalla FIVB e si \u00e8 svolta con cadenza biennale dal 1988 al 1994."}
{"id": "2319999", "revid": "370015", "url": "https://it.wikipedia.org/wiki?curid=2319999", "title": "Pitodimod", "text": ""}
{"id": "2320000", "revid": "23227692", "url": "https://it.wikipedia.org/wiki?curid=2320000", "title": "Onde stazionarie", "text": ""}
{"id": "2320002", "revid": "122246", "url": "https://it.wikipedia.org/wiki?curid=2320002", "title": "World Top Four maschile", "text": "La World Top Four \u00e8 stata una competizione pallavolistica per squadre nazionali organizzata dalla FIVB e si \u00e8 svolta con cadenza biennale dal 1988 al 1994."}
{"id": "2320004", "revid": "122246", "url": "https://it.wikipedia.org/wiki?curid=2320004", "title": "World Top Four FIVB", "text": ""}
{"id": "2320005", "revid": "144796", "url": "https://it.wikipedia.org/wiki?curid=2320005", "title": "Sede titolare di Corinto", "text": ""}
{"id": "2320009", "revid": "436907", "url": "https://it.wikipedia.org/wiki?curid=2320009", "title": "The World We Live In and Live in Hamburg", "text": "The World We Live In and Live in Hamburg \u00e8 il primo album video del gruppo musicale britannico Depeche Mode ed \u00e8 stata pubblicata nel 1985 sotto l'etichetta della Virgin Records.\nRegistrato allo Sporthalle Alsterdorf, ad Amburgo, durante il \"Some Great Reward Tour\" sotto la regia di Clive Richardson, ripropone le esecuzioni live di brani tratti dagli album \"Some Great Reward\" (tutti tranne \"It Doesn't Matter\" e \"Stories of Old\"), \"Construction Time Again\", \"A Broken Frame\" e \"Speak and Spell\".\n\u00c8 stata reperibile solo in versione VHS, non \u00e8 prevista una riedizione in DVD."}
{"id": "2320010", "revid": "122246", "url": "https://it.wikipedia.org/wiki?curid=2320010", "title": "World Top Four maschile 1988", "text": "La I World Top Four di pallavolo maschile si \u00e8 svolta nel 1988 a Hiroshima, in Giappone. Al torneo hanno partecipato 4 squadre nazionali e la vittoria \u00e8 andata per la prima volta all'URSS.\nPodio.\nCampione.\nUnione Sovietica(Primo titolo)\nSecondo posto.\nStati Uniti\nTerzo posto.\nArgentina"}
{"id": "2320011", "revid": "122246", "url": "https://it.wikipedia.org/wiki?curid=2320011", "title": "World Top Four femminile 1988", "text": "La I World Top Four di pallavolo femminile si \u00e8 svolta dal 5 al 10 novembre 1988 a Hiroshima, in Giappone. Al torneo hanno partecipato 4 squadre nazionali e la vittoria \u00e8 andata per la prima volta alla Cina.\nPodio.\nCampione.\nCina(Primo titolo)\nSecondo posto.\nUnione Sovietica\nTerzo posto.\nPer\u00f9"}
{"id": "2320012", "revid": "2021629", "url": "https://it.wikipedia.org/wiki?curid=2320012", "title": "James Heisig", "text": " \nBiografia.\nLaureato in filosofia a Cambridge, ha insegnato dapprima in universit\u00e0 americane, per trasferirsi alla fine degli anni Settanta in Giappone, dove ha diretto il \"Nanzan Institute for Religion and Culture\" di Nagoya, istituto di ricerca che ha diretto dal 1991 al 2001,\nHa pubblicato oltre 45 saggi sulla storia delle religioni, tradotti nelle principali lingue del mondo. Da anni \u00e8 coordinatore del progetto editoriale per la preparazione della storia completa della Filosofia giapponese."}
{"id": "2320014", "revid": "122246", "url": "https://it.wikipedia.org/wiki?curid=2320014", "title": "World Top Four femminile 1990", "text": "La II World Top Four di pallavolo femminile si \u00e8 svolta dal 13 al 14 novembre 1990 a Osaka, in Giappone. Al torneo hanno partecipato 4 squadre nazionali e la vittoria finale \u00e8 andata per la prima volta all'URSS.\nPodio.\nCampione.\nUnione Sovietica(Primo titolo)\nSecondo posto.\nCina\nTerzo posto.\nGiappone"}
{"id": "2320016", "revid": "122246", "url": "https://it.wikipedia.org/wiki?curid=2320016", "title": "World Top Four femminile 1992", "text": "La III World Top Four di pallavolo femminile si \u00e8 svolta dal 14 al 15 1992 a Tokyo, in Giappone. Al torneo hanno partecipato 4 squadre nazionali e la vittoria finale \u00e8 andata per la prima volta a Cuba.\nPodio.\nCampione.\nCuba(Primo titolo)\nSecondo posto.\nGiappone\nTerzo posto.\nStati Uniti"}
{"id": "2320017", "revid": "199745", "url": "https://it.wikipedia.org/wiki?curid=2320017", "title": "Dentaria minore", "text": ""}
{"id": "2320018", "revid": "122246", "url": "https://it.wikipedia.org/wiki?curid=2320018", "title": "World Top Four femminile 1994", "text": "La IV World Top Four di pallavolo femminile si \u00e8 svolta dall'11 al 16 novembre 1994 a Osaka, in Giappone. Al torneo hanno partecipato 4 squadre nazionali e la vittoria finale \u00e8 andata per la seconda volta consecutiva a Cuba.\nPodio.\nCampione.\nCuba(Secondo titolo)\nSecondo posto.\nBrasile\nTerzo posto.\nRussia"}
{"id": "2320020", "revid": "339392", "url": "https://it.wikipedia.org/wiki?curid=2320020", "title": "World Top Four 1994", "text": ""}
{"id": "2320021", "revid": "729019", "url": "https://it.wikipedia.org/wiki?curid=2320021", "title": "De Havilland DH.71 Tiger Moth", "text": "Il de Havilland DH.71 Tiger Moth era un monomotore monoplano monoposto progettato dall'azienda britannica de Havilland Aircraft Company negli anni venti per sperimentare il volo da alta velocit\u00e0 e come laboratorio volante per motori aeronautici per conto della Cirrus Engine.\nStoria del progetto.\nIl DH.71 Tiger Moth venne progettato a met\u00e0 degli anni venti dalla De Havilland Aircraft su una specifica emessa dalla Cirrus Engine la quale era intenzionata a disporre di un velivolo che le permettesse di effettuare test di volo da alta velocit\u00e0 e sperimentare nuove soluzioni tecnologiche per la propria produzione di motori aeronautici.\nIl nuovo modello venne realizzato attorno alle misure del pilota collaudatore Hubert Broad in modo da ottenere una fusoliera dalla sezione frontale il pi\u00f9 possibile ridotta e per favorirne, grazie al basso coefficiente di penetrazione aerodinamica, le prestazioni in termini velocistici. Il primo esemplare realizzato venne portato in volo per la prima volta nell'agosto del 1927.\nEntrambi i due esemplari costruiti vennero perduti.\nIl primo in Australia, nel 1930, durante le prove in una competizione aeronautica. A causa di una piantata di motore in fase di decollo che caus\u00f2 l'imprevisto impatto a terra nel quale perse la vita il pilota.\nIl secondo esemplare venne distrutto in un raid aereo su Hatfield dell'ottobre 1940 compiuto dalla Luftwaffe sul territorio britannico nell'ambito della seconda guerra mondiale.\nCompetizioni.\nI due esemplari vennero iscritti alla King's Cup Air Race svoltasi il 30 luglio 1927 ad Hucknall, nella contea di Nottinghamshire. L'esile struttura ed il conseguente contenuto peso a vuoto dei velivoli ne facevano dei potenziali concorrenti alla vittoria. Tuttavia uno dei due non si present\u00f2 alla partenza perch\u00e9 sub\u00ec un danno alla struttura ed il secondo, motorizzato con un A.D.C. Cirrus II, si ritir\u00f2 durante la gara a causa della formazione di corrugamenti sulla superficie della struttura.\nPrimati.\nNell'agosto del 1927 il primo esemplare venne dotato di una nuova ala dall'apertura ridotta a 5,66 m e di un pi\u00f9 potente motore de Havilland Gipsy capace di erogare 135 hp (101 kW). In questa configurazione ottenne, presso Broad, il primato di velocit\u00e0 in circuito chiuso per la propria categoria di peso percorrendo i 100 km del circuito ad una media di 300,09 km/h.\nCinque giorni pi\u00f9 tardi con lo stesso velivolo si cerc\u00f2 di battere anche il primato di tangenza massima ma il pilota fu costretto a rinunciare per difficolt\u00e0 respiratorie alla quota di 5\u00a0849 m. La tecnologia dell'epoca non aveva ancora realizzato un supporto che potesse compensare la mancanza di ossigeno ed anche se potenzialmente il velivolo, con il suo valore di velocit\u00e0 variometrica di oltre 5 m/s, avrebbe potuto raggiungere una quota maggiore."}
{"id": "2320022", "revid": "339392", "url": "https://it.wikipedia.org/wiki?curid=2320022", "title": "World Top Four 1990", "text": ""}
{"id": "2320023", "revid": "339392", "url": "https://it.wikipedia.org/wiki?curid=2320023", "title": "World Top Four 1992", "text": ""}
{"id": "2320031", "revid": "110157", "url": "https://it.wikipedia.org/wiki?curid=2320031", "title": "Windwardtidesandwaywardsails", "text": "Windwardtidesandwaywardsails \u00e8 il settimo album studio del gruppo punk statunitense Down by Law, pubblicato il 6 maggio 2003. Questo album segna la prima volta dal 1993 in cui lo stesso batterista ha suonato in due album consecutivi della band."}
{"id": "2320039", "revid": "287204", "url": "https://it.wikipedia.org/wiki?curid=2320039", "title": "Tigers T\u00fcbingen", "text": "Tigers Tubinga \u00e8 una societ\u00e0 cestistica, parte della polisportiva SV 03 T\u00fcbingen, avente sede a Tubinga, in Germania. Fondata nel 1903, gioca nel campionato tedesco.\nDisputa le partite interne nella Paul Horn-Arena, che ha una capacit\u00e0 di 3.180 spettatori.\nRoster 2017-2018.\n\"Aggiornato al 17 marzo 2018.\""}
{"id": "2320041", "revid": "647919", "url": "https://it.wikipedia.org/wiki?curid=2320041", "title": "Walter Tigers T\u00fcbingen", "text": ""}
{"id": "2320042", "revid": "767487", "url": "https://it.wikipedia.org/wiki?curid=2320042", "title": "Initiative For Open Authentication", "text": "OATH (\"Initiative For Open Authentication\") \u00e8 un'iniziativa per promuovere degli standard universali open di autenticazione. All'iniziativa per l'autenticazione aperta (OATH) collaborano i leader del settore industriale e informatico al fine di fornire una struttura di riferimento standard per l'autenticazione forte di tutti gli utenti, su tutte le reti, attraverso tutti i dispositivi.\nVantaggi per l'utente.\nSecondo i promotori di questo standard, diversi sono i vantaggi della proposta OATH:"}
{"id": "2320043", "revid": "1833487", "url": "https://it.wikipedia.org/wiki?curid=2320043", "title": "Francesco Di Salvo", "text": "Biografia.\nNacque a Palermo da padre italiano e da madre originaria di Breslavia, citt\u00e0 allora tedesca. Trascorse l'infanzia nel capoluogo siciliano per poi trasferirsi a Venezia, a Genova ed infine a Napoli. Frequent\u00f2 la Scuola svizzera, diplomandosi presso il Liceo Scientifico Mercalli, per poi iscriversi alla facolt\u00e0 di Ingegneria. Nel 1934 si trasfer\u00ec alla Regia Scuola Superiore di Architettura, dove, nel 1939, si laure\u00f2 a pieni voti, . Nel 1940 consegu\u00ec a Firenze l'abilitazione alla pratica professionale.\nFrequent\u00f2 professionalmente Giovanni Molteni e Francesco Della Sala, aprendo uno studio professionale insieme a Giantristano Papale e l'ingegner Luciano Abenante. Nel 1940 a Lacco Ameno, in collaborazione con Papale, realizz\u00f2 l'unica opera prebellica, la \"Casa del Pescatore\", distrutta durante la guerra. Le prime esperienze di Di Salvo furono collaborazioni con enti per la ricostruzione della citt\u00e0, lavori di ristrutturazione presso la Corporazione Britannica dei Lavori Reali, dirigendo opere per la ricostruzione degli altiforni e dei generatori dell'Ilva di Bagnoli.\nDal 1945, in collaborazione con Abenante e Papale vinse diversi concorsi banditi dallo IACP di Napoli. In queste prime esperienze si possono avvertire riferimenti al plasticismo di Le Corbusier, al dettaglio di Ludwig Mies van der Rohe, e all'espressivit\u00e0 di Walter Gropius. Nel 1946 partecip\u00f2 al concorso per il completamento del rione Luzzatti, concorso vinto da Luigi Cosenza ma nel quale Di Salvo si distinse per la qualit\u00e0 espressiva e tipologica del progetto. Per questo motivo venne chiamato a far parte del gruppo di progettazione del Rione Mazzini. Nel 1948 partecip\u00f2 al concorso per il \"Circolo dei Forestieri\" a Sorrento, del quale vinse il primo premio. L'opera, che non venne mai eseguita, fu successivamente pubblicata sulla rivista \"L'Architecture d'aujourd'hui\", nel n. 27. del 1949.\nNel 1948, progett\u00f2 un Parco Residenziale di edilizia convenzionata sulla collina di Posillipo. La costruzione del palazzo fu interrotta, per un certo periodo, dall'intervento della Soprintendenza, e ripresa su incarico dell'INAIL, da Vittorio Amicarelli. Segu\u00ec la stessa sorte anche l'edificazione di un secondo palazzo, ripreso da Stefania Filo Speziale, Giorgio di Simone e Carlo Chiurazzi. Nel 1951 fond\u00f2 la \"I.Co.\", Impresa di Costruzioni, attraverso la quale ottiene rilevanti commesse, in particolare in Calabria e in Basilicata.\nNel 1952 prese parte al concorso per l'Ospedale Traumatologico dell'Inail a Capodimonte, ricevendo un premio fuori concorso. Dal 1951 al 1957 fu impegnato con la \"I.Co.\" nell'ambito della politica agraria realizzando, su progetti del Ministero dell'Agricoltura e del Patrimonio Boschivo, la bonifica della Media Valle del Bradano e del Basento. Costru\u00ec 70 chilometri di strade a Tricarico e 849 case rurali tra Cutro e Isola di Capo Rizzuto. Ritornato a Napoli, nel 1957, ricevette l'incarico di progettare la sede della Sidercomit di Barra, l'anno successivo progett\u00f2 per il comune di Napoli la \"Sistemazione urbanistica dell'area di Monte Echia\".Il progetto, approvato dalla Commissione edilizia e dal Consiglio Tecnico del Comune, non venne mai realizzato, ed \u00e8 in questa occasione che l'architetto brevett\u00f2 la \"rampa elicoidale incrociata\", traendo ispirazione dal Pozzo di San Patrizio di Antonio da Sangallo il Giovane a Orvieto. Tra la fine degli anni cinquanta e gli anni sessanta fu impegnato con la sua impresa di costruzioni all'estero, svolgendo per alcune societ\u00e0 italiane consulenze per progetti di sviluppo e di industrializzazione dell'edilizia, specialmente nei Paesi arabi. Nel 1960 partecip\u00f2 ai concorsi per l'Autostazione di Bologna, indetto dalla Societ\u00e0 Autostrade, e a quello per il \"Quartiere CEP alle Barene\" di San Giuliano a Venezia. A partire dagli anni Sessanta divenne un riferimento per l'architettura moderna a Napoli attraverso la sua costante ricerca sulle infrastrutture e architetture a scala urbana che in Europa stava riscuotendo un certo successo con le architetture di Alison e Peter Smithson, Archigram e con il supporto della teoria di Reyner Banham. Parallelamente condusse studi anche sui sistemi e sui dettagli costruttivi attraverso la \"I.Co\" e nel 1964 arriv\u00f2 a brevettare un sistema di prefabbricazione in blocchetti misti acciaio-calcestruzzo.\nGli anni sessanta furono il decennio pi\u00f9 prolifico per Di Salvo, partendo dall'iscrizione all'albo GESCAL e a quello della Cassa per il Mezzogiorno, e, infatti, in quegli stessi anni, si stavano tracciando le varianti al piano regolatore che destinarono le aree di Secondigliano e Ponticelli all'edificazione di due poli satellite della citt\u00e0 che ormai era gi\u00e0 satura. Con l'approvazione della Legge sull'edilizia pubblica residenziale 167/62, Di Salvo vinse i concorsi del lotto 4 del Piano di zona di Ponticelli, appaltato dall'INCIS e pubblicato un decennio dopo sulla rivista \"Urbanistica\", e il secondo appalto fu della Cassa per il Mezzogiorno che consisteva in sette unit\u00e0 abitative nel comprensorio di Secondigliano ed oggi comunemente note come Vele di Scampia. La qualit\u00e0 progettuale degli interventi a grande scala fu portatrice di soluzioni innovative dal punto di vista compositivo e dal punto di vista tecnico, disattese in fase esecutiva dalle imprese vincitrici degli appalti esecutivi, Venne convocato a diverse conferenze e convegni nazionali, tra questi anche quello dell Democrazia Cristiana tenutosi a Perugia nel 1966 con un'argomentazione sulla riduzione del prezzo di costruzione di edifici. Dal 1967 al 1969 occup\u00f2 l'incarico di Consigliere Nazionale dell'Ordine degli Architetti continuando la sua attivit\u00e0 di pubblicista su riviste specializzate nazionali ed internazionali e a convegni. Nel 1968 redasse il progetto per \"Unit\u00e0 abitative per tremila abitanti\" con una tipologia progettuale analoga a quella adottata per le Vele di Scampia, ricevendo una menzione d'onore al concorso. Contemporaneamente ricevette commissioni private per la realizzazione di alcuni villini e palazzine lungo il costone di Posillipo; di queste commissioni private solo alcune videro la luce. Partecip\u00f2 ai concorsi nazionali per il nuovo Teatro Lirico di Cagliari nel 1965 e nel 1968 al concorso per il nuovo Istituto Tecnico Giannone a Foggia. Dal 1968 al 1970 fu impegnato nella realizzazione dell'edificio commerciale all'Arenaccia che venne, in fase di realizzazione, bloccato dal mancato nulla osta dei Vigili del Fuoco per quanto riguarda la parte dell'albergo che doveva sorgere sulla sommit\u00e0 del corpo a piastra. Il decennio pi\u00f9 florido del progettista si concluse con la proposta della Citt\u00e0 Nolana, un progetto voluto dalla \"Sicir\" (Sviluppo Insediamenti Campani Industriali Residenziali), una societ\u00e0 mista IRI-FIAT. Si trattava di un progetto utopico improntato sull'edificazione di grandi piastre residenziali, ognuna da 12.500 abitanti, autosufficienti.\nGli anni settanta si aprirono con il progetto esecutivo del Politecnico di Bari, al cui concorso del 1963 arriv\u00f2 secondo. Nel 1972 partecip\u00f2 al concorso internazionale per un Centro Direzionale a Tangeri. Due anni dopo pubblic\u00f2 un articolo riguardo al riassetto della Citt\u00e0 Metropolitana di Napoli, argomento caro a Di Salvo dalla met\u00e0 del decennio precedente e culminante con il progetto della Citt\u00e0 Nolana, all'articolo segu\u00ec un progetto per l'IRI riguardo alla fattibilit\u00e0 di realizzare una viabilit\u00e0 sotterranea. A seguito del disastroso sisma in Friuli nel 1976 partecip\u00f2 al concorso per la realizzazione di alloggi provvisori per gli sfollati; le soluzioni adottate facevano ricorso alla prefabbricazione con l'impiego di elementi portanti angolari da lui brevettati. Contemporaneamente ricevette incarico diretto dal Ministero delle Poste e delle Telecomunicazioni. L'ultimo progetto fu il concorso per il nuovo Centro Direzionale di Firenze, un progetto improntato sul sistema megastrutturale delle unit\u00e0 immobiliari e una rete stradale a scorrimento su viadotti. Durante l'elaborazione del progetto, per un delicato intervento chirurgico da tempo programmato e continuamente rinviato, si trasfer\u00ec a Parigi, dove mor\u00ec nel giugno del 1977."}
{"id": "2320047", "revid": "599013", "url": "https://it.wikipedia.org/wiki?curid=2320047", "title": "Cahors rugby", "text": "Il Cahors rugby \u00e8 un club francese di rugby XV di Cahors (Lot).\nNella stagione 2009-10 milita nel campionato di terza divisione francese F\u00e9d\u00e9rale 1.\nStoria.\nIl nucleo di quello che oggi \u00e8 noto come Cahors rugby nacque nel 1908 a opera di un farmacista, Paul Orliac.\nQuesti diede vita a un club sportivo che, il 26 ottobre 1910, assunse la denominazione di Stade Cadurcien.\nL'esordio in campionato avvenne nel 1912, in terza serie nazionale, e la squadra and\u00f2 avanti tra alterne fortune finch\u00e9 la Grande Guerra ferm\u00f2 tutte le attivit\u00e0, comprese quelle sportive.\nSolo nel 1919 si pot\u00e9 ricostruire una squadra, per iniziativa di un giornalista, Julien Lacoste, del \"Vieux Sportif\": a seguito di ci\u00f2, nel gennaio 1920, l\u2019Aviron Carducien, club di canottaggio, apr\u00ec una sezione di rugby XV che assorb\u00ec l'eredit\u00e0 sportiva dello Stade Carducien; la nuova squadra disput\u00f2 il suo primo incontro di campionato nell'aprile successivo.\nSi dovette attendere fino al 1955 perch\u00e9 lo Stade Cadurcien facesse il suo ingresso in massima serie: quell'anno la squadra vinse un campionato di seconda divisione che, tra stagione regolare e playoff (dai sedicesimi fino alla finale), la vide sconfitta una sola volta.\nNegli anni successivi, il derby dei Pirenei contro il Lourdes divenne talmente appassionante per entrambe le tifoserie che la storia del club racconta che persino gli accordi di Bruxelles, preliminari al Trattato di Roma (1957) istitutivo della Comunit\u00e0 Economica Europea, furono rinviati di 24 ore perch\u00e9 Maurice Faure, sottosegretario agli esteri del governo Gaillard, delegato per la Francia a presenziare ai negoziati, ma soprattutto deputato eletto nel dipartimento del Lot e grande tifoso dello Stade Carducien, era invece allo stadio Lucien Desprats di Cahors per presenziare all'incontro tra le due squadre.\nQuello a cavallo tra gli anni cinquanta e sessanta fu il decennio pi\u00f9 ricco di soddisfazioni per il club: vincitore del Challenge de l'Esp\u00e9rance nel 1959, giunse due volte consecutive ai quarti di finale del campionato di prima divisione, nel 1962 e nel 1963; giunse ancora agli ottavi nel 1969, ma nel 1971, dopo 15 anni di militanza in massima serie, retrocesse in seconda divisione, per tornarvi nel 1974 e riproporsi a buon livello nella stagione successiva, arrivando fino ai sedicesimi di finale per il titolo francese.\nNel 1977, infine, retrocesse nuovamente e a tutt'oggi non ha pi\u00f9 fatto ritorno in prima divisione.\nNegli anni successivi il club torn\u00f2 a militare nelle serie inferiori, giungendo nel 1993 fino alla finale del campionato di seconda divisione e mancando di poco il ritorno in massima categoria.\nAttualmente il club, che ha assunto la ragione societaria di Cahors rugby, mantenendo l'acronimo SC nel suo stemma, milita in terza divisione nazionale, nel campionato noto come F\u00e9d\u00e9rale 1.\nColori sociali.\nI colori sociali del club sono il bianco, il blu e il celeste, che si ritrovano anche nel disegno del logo societario.\nLe maglie di gioco sono a strisce orizzontali bianco-celesti, che richiamano la foggia di altre formazioni sia francesi, come il Racing M\u00e9tro 92 o il Bayonne, che internazionali, come per esempio l'uniforme dell'.\nI pantaloncini sono blu scuro e i calzettoni bianchi, talora anch'essi a strisce celesti orizzontali.\nLa seconda tenuta \u00e8 completamente blu scuro; rispetto alla prima tenuta i calzettoni sono invariati.\nIl simbolo del club riprende, in maniera stilizzata e pi\u00f9 variopinta (in blu, celeste e bianco), un ponte con cinque torri di vedetta che gi\u00e0 compare sullo stemma civico di Cahors.\nBench\u00e9 il ponte pi\u00f9 famoso di tale citt\u00e0 sia Pont Valentr\u00e8, sul Lot, lo stemma non fa riferimento ad esso, che ha solo tre torri: \u00e8 verosimile altres\u00ec che si riferisse all'antico Ponte Vecchio (o Notre-Dame), all'estremit\u00e0 meridionale dell'ansa del Lot, abbattuto nel 1868 e del quale \u00e8 tuttora possibile vedere i piloni durante il periodo di secca, che aveva in effetti cinque torri sulle sue campate.\nLo stadio.\nIl terreno di gioco \u00e8 intitolato a Lucien Desprats (Jean-Marie Lucien Desprats, 1889-1916).\nQuesti, originario di Cahors, era un tesserato dell'Aviron Cadurcien e si dedic\u00f2 a vari sport, tra cui il rugby.\nChiamato in guerra nel 1915 e fatto sergente di fanteria l'anno successivo, mor\u00ec in battaglia a B\u00e9thincourt, vicino al confine belga.\nDopo la fine della Grande Guerra, a seguito della fusione delle varie attivit\u00e0 rugbistiche cittadine nella nascenda sezione di rugby XV dell'Aviron Carducien, si decise di dare un nome all'impianto utilizzato dal club, e la scelta cadde su Desprats.\nL'impianto sorge in Rue de la Rivi\u00e8re, di fronte a un antico rimessaggio di imbarcazioni fluviali, sulla riva esterna del Lot.\nBench\u00e9 ai tempi della militanza in prima divisione del club e delle sfide contro il Lourdes lo stadio fosse stato capace di ospitare anche 8.000 e perfino 10.000 spettatori, attualmente il Desprats, per ottemperanza agli standard di sicurezza, pu\u00f2 ospitare 4.000 spettatori, 1.500 dei quali a sedere nella tribuna coperta centrale.\nGiocatori celebri.\nNella presente sezione sono elencati quei giocatori, cresciuti o aventi militato nel Cahors, successivamente divenuti di interesse internazionale, e che hanno disputato tornei di rilevanza indiscussa quali per esempio il Cinque o Sei Nazioni e la Coppa del Mondo di rugby."}
{"id": "2320049", "revid": "648655", "url": "https://it.wikipedia.org/wiki?curid=2320049", "title": "Barocco moscovita", "text": "Il Barocco moscovita (detto anche Barocco Nary\u0161kin), \u00e8 il nome dato ad un particolare stile architettonico e di moda formatosi a Mosca nel XVIII secolo, diffondendosi in breve tempo in tutto l'Impero russo.\nCaratteristiche.\nQuesto stile consiste essenzialmente in una fusione tra la tradizionale architettura russa con quella barocca importata dall'Europa centrale attraverso il Barocco ucraino. Esso si presenta per\u00f2 in contrasto col pi\u00f9 radicale approccio del Barocco petrino, esemplificato nella cattedrale dei Santi Pietro e Paolo di San Pietroburgo e nella Torre Men\u0161ikov di Mosca.\nLo stile deve il suo primitivo nome di \"Barocco Naryshkin\" al fatto che questo era il nome della prima famiglia di boiardi moscoviti che invest\u00ec del denaro per la costruzione di edifici ecclesiastici secondo il nuovo stile: l'influenza di questa famiglia era grande, in quanto tra gli appartenenti poteva vantare Natal'ja Nary\u0161kina, madre di Pietro il Grande. Esso riusc\u00ec successivamente ad evolversi non solo nella capitale, ma anche in molte altre citt\u00e0 dell'Impero russo, giungendo sino agli ambienti di palazzo all'epoca del governo della zarina Elisabetta di Russia la quale lo adott\u00f2, nella variante cosiddetta elisabettiana, per la costruzione di alcuni edifici di stato come il Palazzo d'Inverno.\nEsso venne per\u00f2 prevalentemente utilizzato per la costruzione di edifici ecclesiastici perlopi\u00f9 suburbani come ad esempio la Chiesa dell'Intercessione in Fili (1693-96), la chiesa di Dubrovitsy (1690-97) e quella di Ubory (1694-97). Esse vennero essenzialmente costruite in mattoni rossi accompagnati da una profusione di decorazioni dettagliate in pietra bianca e la torre campanaria era certamente l'elemento pi\u00f9 esemplificativo di questa architettura la quale acquisiva il tradizionale tetto a cipolla accompagnato da numerosissime altre decorazioni sulle aperture e sul castello di campane.\nQuando lo stile si diffuse ampiamente in Russia, molti monasteri vennero ricostruiti o restaurati in questo stile, i pi\u00f9 esemplificativi dei quali sono ad oggi il Convento di Novodevi\u010dij e il Monastero di Donskoj a Mosca, come del resto il Convento di Solotch presso Riazan. Per quanto riguarda l'architettura civica, esempi di rilievo si possono ravvisare nella torre Sucharev di Mosca ed in alcuni edifici della piazza Rossa. I pi\u00f9 importanti architetti russi di questo stile furono Jakov Buchvostov e Peter Potapov.\nQuando nel 1730 venne utilizzato dall'architetto Bartolomeo Rastrelli per la realizzazione di alcuni palazzi per conto della casa imperiale di Russia, lo stile assunse anche il nome di Barocco rastrellesco."}
{"id": "2320051", "revid": "6923", "url": "https://it.wikipedia.org/wiki?curid=2320051", "title": "Rajaa Alsanea", "text": "Biografia.\nNel 2005 si \u00e8 laureata in odontoiatria presso la \"King Saud University\" in Arabia Saudita e per tutto il 2005 e il 2006 ha prestato tirocinio presso tre ospedali sauditi, \"King Khalid University Hospital\", \"National Guard Hospital\" e il \"King Faisal Specialist Hospital\".\n\u00c8 diventata famosa grazie al suo primo romanzo \"Ragazze di Riad\" (\"Banat al-Riyadh\"), pubblicato nel 2005 in Libano e in seguito nel 2008 in Italia."}
{"id": "2320052", "revid": "339392", "url": "https://it.wikipedia.org/wiki?curid=2320052", "title": "Autenticazione forte", "text": ""}
{"id": "2320059", "revid": "83531", "url": "https://it.wikipedia.org/wiki?curid=2320059", "title": "Barocco ucraino", "text": "Il Barocco ucraino o Barocco cosacco \u00e8 uno stile architettonico tipico dell'Ucraina del periodo dell'Etmanato, tra il XVII ed il XVIII secolo.\nIl barocco ucraino si distingue da quello europeo per una forma di ornamentazione pi\u00f9 moderata e forme pi\u00f9 semplici. Esso introduceva (in maniera molto meno accentuata di quanto far\u00e0 il cosiddetto barocco elisabettiano) le caratteristiche cupole \"a cipolla\" per campanili e piccole coperture di cappelle, interamente coperte da lamine di rame dorato.\nNotevole importanza venne tributata anche alla decorazione interna delle chiese, a differenza di altri stili barocchi dell'area russa: gli interni vennero largamente decorati con stucchi ed affreschi che dalla seconda met\u00e0 del XVIII secolo si arricchirono anche di numerosi simbolismi.\nMolte strutture di questo stile in Ucraina sono giunte sino a noi, tra cui il monastero di San Michele ed il Monastero di Vydubychi, entrambi a Kiev. "}
{"id": "2320061", "revid": "300067", "url": "https://it.wikipedia.org/wiki?curid=2320061", "title": "Tim Nees", "text": ""}
{"id": "2320062", "revid": "767487", "url": "https://it.wikipedia.org/wiki?curid=2320062", "title": "Chapters", "text": "Chapters \u00e8 un album di raccolta del gruppo musicale svedese Anekdoten. Si tratta di un doppio CD pubblicato sul mercato l'11 maggio 2009."}
{"id": "2320063", "revid": "109358385", "url": "https://it.wikipedia.org/wiki?curid=2320063", "title": "Live-Ism", "text": "Live-Ism \u00e8 un video concerto del duo pop rock svedese Roxette, pubblicato nel 1992 dalla Picture Music International.\nDescrizione.\n\"Live-Ism\" \u00e8 un video rilasciato in VHS e Laserdisc. \nIl concerto, tenuto a Sydney, in Australia, \u00e8 stato registrato all'Entertainment Centre, il 13 dicembre 1991, durante il tour mondiale \"Join The Joyride World Tour 1991/92\", e si divide anche, con immagini tra i camerini, nel backstage, varie sequenze di montagne russe di un luna park, tra la folla ed i fans, in un megastore e a firmare autografi.\nL'esibizione di \"Soul Deep\" \u00e8 resa anche in un video in bianco e nero, mentre in \"The Big L.\" si alternano anche delle scene per il \"soundcheck\".\n\"Church of Your Heart\" e \"(Do You Get) Excited?\" sono i videoclip ufficiali usati anche a livello promozionale.\nLe versioni \"live\" di \"The Look\" e \"Joyride\" sono state pubblicate nell'album \"Tourism\", mentre \"Hotblooded\", \"Dressed for Success\" e \"It Must Have Been Love\" sono state pubblicate come b-side."}
{"id": "2320067", "revid": "62004", "url": "https://it.wikipedia.org/wiki?curid=2320067", "title": "Edvald Boasson Hagen", "text": "Carriera.\nGli esordi.\nAttivo gi\u00e0 nello sci di fondo, comincia a gareggiare su mountain bike all'et\u00e0 di nove anni; a quindici passa al ciclismo su strada. Da Under-23 consegue numerosi successi di rilievo, tra cui tre tappe al Tour de l'Avenir nel 2006, due tappe al Tour de Bretagne 2007 e due frazioni e la classifica finale della Parigi-Corr\u00e8ze sempre nel 2007.\n2008-2009: Team High Road/Columbia.\nPassa professionista nel 2008 con il Team High Road, ex T-Mobile, dopo aver firmato un contratto biennale gi\u00e0 nel maggio precedente; in quell'anno vince una tappa al Crit\u00e9rium International, una tappa all'Eneco Tour e tre al Tour of Britain, portando a trenta il totale dei successi nel triennio 2006-2008.\nAgli inizi del 2009 si mette in luce al Challenge de Mallorca, conseguendo due secondi posti nel Trofeo Bunyola e nel Trofeo Calvi\u00e1. L'8 aprile ottiene la prima grande vittoria, battendo in una volata a due il bielorusso Aljaksandr Ku\u010dynski e aggiudicandosi la 70\u00aa edizione della Gand-Wevelgem. Nello stesso anno vince la settima tappa del Giro d'Italia (Innsbruck-Chiavenna), dopo essersi classificato secondo nella frazione precedente. Tra agosto e settembre si aggiudica infine due tappe al Tour de Pologne, altre due e la classifica generale all'Eneco Tour e altre quattro pi\u00f9 la generale al Tour of Britain.\n2010-2014: Team Sky.\nPer l'anno 2010 si trasferisce al neonato Team Sky. Apre la stagione in Medio Oriente vincendo due volate al Tour of Oman, e in tale occasione Eddy Merckx commenta: \u00abPenso sia il miglior giovane nel panorama ciclistico odierno. Sono molto impressionato\u00bb. Si aggiudica quindi la tappa di San Benedetto del Tronto alla Tirreno-Adriatico, mentre alla Milano-Sanremo rimedia un'infiammazione al tendine d'Achille che lo costringe a saltare, nonostante le grandi attese, le altre classiche di primavera. Tornato alle corse, tra giugno e luglio fa suoi una tappa al Crit\u00e9rium du Dauphin\u00e9, nonch\u00e9 il quarto titolo nazionale a cronometro consecutivo; partecipa quindi per la prima volta al Tour de France classificandosi terzo nella quinta e nella sesta frazione.\nIl 7 luglio 2011 vince la sua prima tappa al Tour de France, battendo Matthew Goss e Thor Hushovd, rispettivamente secondo e terzo. Il 20 luglio ottiene il suo secondo successo alla \"Grande Boucle\" nella diciassettesima tappa con arrivo a Pinerolo, staccando tutti sull'erta di Pra Martino e arrivando solo sul traguardo.\nAll'inizio del 2012 fa sua la seconda frazione della Volta ao Algarve e la terza tappa della Tirreno-Adriatico. Nel mese di giugno dello stesso anno s'impone per la prima volta nel campionato nazionale in linea, mentre ad agosto trionfa in Francia nel Grand Prix de Ouest-France. Nel biennio 2013-2014, passa la maggior parte del tempo seguendo l'ombra dei capitani dei Grandi Giri, non riuscendo quindi a brillare perch\u00e9 legato appunto a compiti di gregariato. Riesce comunque a far sua una tappa al Crit\u00e9rium du Dauphin\u00e9 2013.\n2015-2020: MTN/Dimension Data/NTT.\nIn seguito alle prestazioni sottotono, per la stagione 2015 Boasson Hagen decide di fare un passo indietro, scendendo nella categoria Professional per rilanciare la propria carriera nella formazione sudafricana MTN-Qhubeka."}
{"id": "2320071", "revid": "648655", "url": "https://it.wikipedia.org/wiki?curid=2320071", "title": "Barocco petrino", "text": "Il Barocco petrino \u00e8 il nome utilizzato dagli storici dell'arte per riferirsi a un particolare periodo dell'architettura barocca nell'Impero russo, coincidente con il regno di Pietro il Grande. Venne largamente impiegato per la costruzione della maggior parte degli edifici della sua nuova capitale, San Pietroburgo.\nCaratteristiche.\nA differenza del contemporaneo Barocco Naryshkin, fiorito a Mosca, il barocco petrino rappresentava una drastica rottura con la tradizionale architettura di stile bizantino presente in Russia da circa un millennio. Gli architetti che ne furono i pi\u00f9 rilevanti rappresentanti furono Domenico Trezzini, Andreas Schl\u00fcter e Mikhail Zemtsov, i quali trassero ispirazione dall'unione degli stili olandese, danese e svedese del tempo, dando vita ad un nuovo stile.\nEsempi di questo stile ancora oggi visibili sono la Cattedrale di San Pietro e Paolo (esclusa la torre), il Collegio dei Dodici, il Monastero di Aleksandr Nevskij, La \"Kunstkamera\", il Palazzo Kikin, la Torre Men\u0161ikov (parzialmente) e il Palazzo Menshikov a San Pietroburgo ed il Palazzo Kadriorg di Tallinn. Gli edifici ancora oggi riconducibili ad un puro stile petrino sono pochi, in quanto la maggior parte ha subito modifiche nel tempo, in particolare durante il Barocco elisabettiano."}
{"id": "2320077", "revid": "2070296", "url": "https://it.wikipedia.org/wiki?curid=2320077", "title": "Carnevale di Busseto", "text": "Il Carnevale di Busseto (detto anche Gran Carnevale della Risata o Carnevale Storico della Risata) \u00e8 una manifestazione che dura 29 giorni: si apre la prima domenica di febbraio a Busseto e si chiude alla prima domenica di marzo.\nPer le vie del paese e della provincia si festeggia il Carnevale con sfilate di carri allegorici (delle dimensioni di circa 15x6x9 metri), che sfilano il Marted\u00ec grasso.\nInoltre sono ospitate per l'occasione diverse bande musicali della provincia.\nLa preparazione dei carri figurati, che ha inizio nel mese di giugno, ha luogo in un capannone situato nella periferia, chiamato \"Casa dei carristi\".\nI carri rappresentano in genere temi di attualit\u00e0, e spesso sono raffigurati i protagonisti della politica.\nIl Carnevale di Busseto \u00e8 anche conosciuto come \"Il Carnevale pi\u00f9 musicale d'Italia\".\nStoria.\nIl Carnevale di Busseto nasce nel 1879, e al 2011 conta 130 edizioni. Venne interrotto per alcuni anni a causa delle guerre.\nDurante le prime edizioni del Carnevale di Busseto i carri erano trainati da buoi e da essi venivano buttati fiori, dolci e arance. I partecipanti alla manifestazione inoltre si esibivano con poesie e motivi cantati, e al migliore carro andava un premio in denaro.\nNegli anni trenta, secondo la \"Gazzetta di Parma\", al Carnevale di Busseto erano presenti trentamila spettatori.\nNel corso degli anni ci sono state delle modifiche come i corsi del gioved\u00ec e del marted\u00ec grasso sono stati tolti, nel 2012 (edizione sfortunata a causa del maltempo), sono stati effettuati solo 2 corsi sui 4 previsti, perci\u00f2 durante una festa di Busseto, nel periodo estivo, per una sera, i carri ne hanno fatto parte. \nDal 2019 al 2022 la manifestazione \u00e8 saltata causa dei pochi volontari (perci\u00f2 ci sar\u00e0 una collaborazione con il carnevale di Pietrasanta e di Bologna nel 2021) e dal 2020 per l'emergenza Covid-19. \nLa prossima edizione, la 138\u00b0 esima, non \u00e8 ancora stata confermata, da Ottobre 2021 sembrerebbero che ci siano svolte per fare ripartire il Gran Carnevale di Busseto, situazione Covid-19 permettendo, anche se non sar\u00e0 ancora possibile a febbraio 2022."}
{"id": "2320078", "revid": "232", "url": "https://it.wikipedia.org/wiki?curid=2320078", "title": ".cab", "text": ""}
{"id": "2320079", "revid": "135224", "url": "https://it.wikipedia.org/wiki?curid=2320079", "title": "Ra\u0161id Alievi\u010d Sjunjaev", "text": "Educato all'Istituto di Fisica e Tecnologia di Mosca e dopo aver conseguito il dottorato all'Universit\u00e0 statale di Mosca nel 1974 ottiene la cattedra professore.\nIn collaborazione con Jakov Borisovi\u010d Zel'dovi\u010d, alla Moscow Institute of Applied Mathematics, elabora una teoria conosciuta come effetto Sunyaev-Zel'dovich, che permette di spiegare i meccanismi che generano anisotropie nella radiazione cosmica di fondo."}
{"id": "2320083", "revid": "547992", "url": "https://it.wikipedia.org/wiki?curid=2320083", "title": "Panico del 1825", "text": "Il Panico del 1825 \u00e8 stato un crollo del mercato azionario che ebbe inizio dalla Banca d'Inghilterra causato in parte dagli investimenti speculativi in America latina, incluso l'immaginario paese di Poyais. La crisi colp\u00ec maggiormente l'Inghilterra dove vennero chiuse sei banche a Londra, inclusa la banca di Henry Thornton, e altre sessanta banche di paese; ma colp\u00ec anche i mercati di Europa, America latina e Stati Uniti. Un afflusso di riserve auree dalla Banca di Francia salv\u00f2 la Banca d'Inghilterra dal collasso completo.\nNella finzione.\nUn romanzo storico di Stanley J. Weyman, intitolato \"Ovington's Bank\", \u00e8 imperniato sul panico del 1825."}
{"id": "2320084", "revid": "298229", "url": "https://it.wikipedia.org/wiki?curid=2320084", "title": "Pierre Gu\u00e9nette", "text": "Ha iniziato a praticare il Taekwondo stile ITF (International Taekwondo Federation) all'et\u00e0 di 7 anni, conquistandone il primo titolo di campione mondiale all'et\u00e0 di 19 anni.\nSuccessivamente \u00e8 passato al Taekwondo versione WTF (World Taekwondo Federation).\nIn tutto ha vinto due campionati mondiali e otto campionati canadesi.\nSuccessivamente pass\u00f2 a combattere sul ring negli incontri di K-1, riuscendo a ottenere buoni risultati."}
{"id": "2320085", "revid": "1543377", "url": "https://it.wikipedia.org/wiki?curid=2320085", "title": "Societ\u00e0 calcistiche pi\u00f9 ricche del mondo secondo Forbes", "text": "Di seguito la classifica delle societ\u00e0 calcistiche pi\u00f9 ricche del mondo stilata dalla rivista economica \"Forbes\" secondo il proprio valore borsistico; la pubblicazione si basa sul calciomercato, sul valore di mercato, sul debito e sugli introiti riguardanti l'impianto in cui la squadra disputa gli incontri casalinghi a prescindere dalla societ\u00e0, pubblica o privata, che ne detiene la propriet\u00e0. La classifica tiene conto solo delle informazioni sul patrimonio diretto dei club in questione.\nIl patrimonio valutato dalla rivista \u00e8 espresso in dollari statunitensi.\nAnni.\n2007.\nAggiornato a marzo 2007.\n2008.\nAggiornato ad aprile 2008.\n2009.\nAggiornato ad aprile 2009.\n2010.\nAggiornato ad aprile 2010.\n2011.\nAggiornato al 20 aprile 2011.\n2012.\nAggiornato al 19 aprile 2012.\n2013.\nAggiornato al 17 aprile 2013.\n2014.\nAggiornato al 15 luglio 2014.\n2015.\nAggiornato al 6 maggio 2015.\n2016.\nAggiornato al 5 novembre 2016.\n2017.\nAggiornato al 6 giugno 2017.\n2018.\nAggiornato al 12 giugno 2018.\n2020.\nAggiornato al 12 giugno 2022."}
{"id": "2320088", "revid": "326822", "url": "https://it.wikipedia.org/wiki?curid=2320088", "title": "TazMania", "text": ""}
{"id": "2320089", "revid": "767487", "url": "https://it.wikipedia.org/wiki?curid=2320089", "title": "Tomie (film)", "text": " \u00e8 un film del 1999, diretto da Ataru Oikawa, tratto dall'omonimo manga scritto e disegnato da Junji It\u014d. \u00c8 il primo di una serie di nove film.\nTrama.\nTsukiko \u00e8 una ragazza che sogna di fare la fotografa, continuamente preda di amnesie, allucinazioni e continui incubi in cui vede se stessa piena di sangue e una misteriosa ragazza chiamata Tomie. Per capire il perch\u00e9 di questi disturbi, Tsukiko si reca dalla dottoressa Hosono, che pratica su di essa l'ipnositerapia.\nIntanto, nell'appartamento vicino a quello in cui Tsukiko abita con il fidanzato Yuuichi arriva un ragazzo con una benda sull'occhio destro, che porta con s\u00e9 un sacchetto contenente una testa. Dopo aver nutrito il sacchetto, si sviluppa una ragazza, chiamata Tomie.\nIl detective Harada inizia a indagare su una ragazza scomparsa anni prima, chiamata Tomie, e interroga la dottoressa Hosono. L'uomo le spiega che Tomie fu uccisa da un ragazzo, all'epoca fidanzato con Tsukiko, ma il cadavere scomparve. Tsukiko inizia ad essere perseguitata da Tomie, che fa innamorare di se gli uomini, li fa impazzire, quindi si fa uccidere da loro e rinasce continuamente. Tomie inizia a uccidere tutti gli amici di Tsukiko e seduce anche Yuuichi, quindi rapisce Tsukiko. Dopo averle detto che il misterioso incidente di cui non ricorda niente \u00e8 quello del suo omicidio, Tomie viene accoltellata a morte da Yuuichi, che la decapita e libera Tsukiko.\nTsukiko tenta di seppellire il cadavere di Tomie in campagna, ma ad un tratto il corpo senza testa della ragazza si alza in piedi e Tomie \"rinasce\" un'altra volta. Tsukiko fugge su una banchina e viene raggiunta da Tomie, che la bacia e le dice che loro due sono la stessa persona. Tsukiko brucia viva Tomie, quindi va a fare alcune fotografie. Tornata a casa a svilupparle, si reca davanti a uno specchio e viene raggiunta ancora una volta da Tomie."}
{"id": "2320091", "revid": "1573940", "url": "https://it.wikipedia.org/wiki?curid=2320091", "title": "Blommersia domerguei", "text": "Blommersia domerguei () \u00e8 una rana della famiglia Mantellidae, endemica del Madagascar.\nDescrizione.\n\u00c8 una specie di piccole dimensioni (lunghezza media 15\u00a0mm nei maschi, 20\u00a0mm nelle femmine) con una livrea color rame con tre strie dorsali marrone scuro.\nDistribuzione e habitat.\nSpecie abbastanza comune negli altipiani del Madagascar centrale, da 900 a 2.000\u00a0m s.l.m."}
{"id": "2320092", "revid": "1977557", "url": "https://it.wikipedia.org/wiki?curid=2320092", "title": "Bohdan Paczy\u0144ski", "text": ""}
{"id": "2320096", "revid": "599013", "url": "https://it.wikipedia.org/wiki?curid=2320096", "title": "Tomie", "text": "Il titolo Tomie si riferisce a:"}
{"id": "2320098", "revid": "339392", "url": "https://it.wikipedia.org/wiki?curid=2320098", "title": "Un alveare di avventure per l'ape Mag\u00e0", "text": ""}
{"id": "2320100", "revid": "326822", "url": "https://it.wikipedia.org/wiki?curid=2320100", "title": "Hamtaro, piccoli criceti, grandi avventure", "text": ""}
{"id": "2320107", "revid": "20768", "url": "https://it.wikipedia.org/wiki?curid=2320107", "title": "Silvestro Ariscola", "text": ""}
{"id": "2320112", "revid": "76963", "url": "https://it.wikipedia.org/wiki?curid=2320112", "title": "Blake Foster", "text": "Biografia.\nFoster \u00e8 nato a Northridge in California, ed \u00e8 figlio di Patricia e John Foster ed ha una sorella minore che si chiama Callie.\nInizi\u00f2 all'et\u00e0 di 4 anni lo studio del Tang Soo Do (karate statunitense) sotto la guida del maestro Tom Bloom e ricevette la cintura nera il 15 dicembre 1996. Attualmente \u00e8 cintura nera 2\u00b0 dan nella disciplina del \"American Tang Soo Do\".\nHa interpretato il ruolo di blue ranger col nome di \"Justin Stewart\" nella serie \"Power Rangers Turbo\". L'attore \u00e8 apparso anche in un episodio della serie successiva Power Rangers in Space, anche se non fa pi\u00f9 il Power Ranger."}
{"id": "2320115", "revid": "326822", "url": "https://it.wikipedia.org/wiki?curid=2320115", "title": "La principessa dai capelli blu", "text": ""}
{"id": "2320116", "revid": "486946", "url": "https://it.wikipedia.org/wiki?curid=2320116", "title": "Allacciate le cinture, viaggiando s'impara", "text": ""}
{"id": "2320117", "revid": "2039709", "url": "https://it.wikipedia.org/wiki?curid=2320117", "title": "Accoppiamento (zoologia)", "text": "In zoologia, l'accoppiamento \u00e8 l'incontro di due organismi di sesso opposto o ermafroditi a fini riproduttivi e, tra gli animali sociali, anche per allevare la propria prole. I vari metodi di accoppiamento tra gli animali sono quello casuale (\"panmixia\"), quello disassortativo, quello assortativo, o quello che prevede un gruppo di accoppiamento.\nIn alcuni uccelli, ad esempio, l'accoppiamento include la costruzione del nido e la nutrizione dei pulcini.\nLa pratica umana di far accoppiare animali domestici o di inseminarli artificialmente, prende il nome di allevamento.\nPer \"penetrazione sessuale\" si intende invece l'unione vera e propria degli organi genitali di due animali fertili che porti all'inseminazione e alla fecondazione. Come accennato i due animali possono essere di sesso opposto o ermafroditi, come accade ad esempio nelle lumache.\nArtropodi.\nIn alcuni artropodi terrestri come gli insetti che rappresentano tipi filogenetici pi\u00f9 basali (cio\u00e8 primitivi), il maschio deposita gli spermatozoi sul substrato, a volte conservati in speciali strutture, e induce col corteggiamento la femmina a introdurli nella sua apertura genitale. Non c'\u00e8 penetrazione vera e propria. In altri gruppi, come le libellule e i ragni, il maschio espelle lo sperma in strutture copulatorie secondarie che stacca dal proprio apparato genitale, e che usa poi per inseminare la femmina.\nNelle libellule si tratta di sterniti modificati del secondo segmento addominale, nei ragni dei pedipalpi. Nei gruppi di insetti pi\u00f9 sviluppati, il maschio usa il suo edeago, una struttura collegata al segmento terminale dell'addome, per depositare lo sperma direttamente (a volte incapsulato in una \"spermatofora\") nel tratto riproduttivo della femmina.\nVertebrati.\nEsistono molti altri animali che si riproducono attraverso la fecondazione esterna, inclusi molti vertebrati basali. Molti animali (come i rettili, alcuni pesci, e molti uccelli) utilizzano invece la fecondazione interna penetrando attraverso la cloaca femminile (vedi emipene), mentre i mammiferi penetrano vaginalmente.\nNegli esseri umani, diversamente da quanto accade nella maggior parte degli animali, la penetrazione non sempre \u00e8 associata alla riproduzione. In molti casi essa avviene per puro piacere. Si hanno evidenze di questo comportamento anche in alcune specie animali: gli scimpanz\u00e9, e in particolare i bonobo, copulano anche con femmine non fertili, presumibilmente per ricavarne piacere, e in seguito fortificare i legami sociali."}
{"id": "2320122", "revid": "785863", "url": "https://it.wikipedia.org/wiki?curid=2320122", "title": "Quantum (James Bond)", "text": ""}
{"id": "2320124", "revid": "326822", "url": "https://it.wikipedia.org/wiki?curid=2320124", "title": "Yu-Gi-Oh Gx", "text": ""}
{"id": "2320126", "revid": "767487", "url": "https://it.wikipedia.org/wiki?curid=2320126", "title": "Finally Made Me Happy", "text": "Finally Made Me Happy \u00e8 una canzone di Macy Gray, estratta come primo singolo dal suo quarto album \"Big\" del 2007. Il brano vede la partecipazione della cantante Natalie Cole.\nIl brano \u00e8 stato reso disponibile per il download su iTunes il 18 marzo 2007, mentre il supporto fisico \u00e8 stato pubblicato il 15 aprile nel Regno Unito.\nIl video.\nIl video prodotto per \"Finally Made Me Happy\", diretto da Meiert Avis, ruota principalmente intorno alla Gray che esegue il brano insieme alla propria band, con will.i.am al pianoforte. Verso la fine del video, entra in scena anche Natalie Cole che si unisce al gruppo.\nIl video assomiglia vagamente a quello di Prince del 1984 per \"When Doves Cry\". In particolar modo l'entrata in scena della Cole da una scala a chiocciola, \u00e8 simile all'entrata in scena di Prince in \"When Doves Cry\".\nTracce.\nCD single"}
{"id": "2320127", "revid": "729019", "url": "https://it.wikipedia.org/wiki?curid=2320127", "title": "Campionato sudamericano di pallavolo maschile 1951", "text": "Il I campionato sudamericano di pallavolo maschile si \u00e8 svolto nel 1951 a Rio de Janeiro, in Brasile. Al torneo hanno partecipato 4 squadre nazionali sudamericane e la vittoria finale \u00e8 andata per la prima volta al Brasile.\nPodio.\nCampione.\nBrasile(Primo titolo)\nSecondo posto.\nUruguay\nTerzo posto.\nPer\u00f9"}
{"id": "2320129", "revid": "1745361", "url": "https://it.wikipedia.org/wiki?curid=2320129", "title": "Cimotone", "text": "Cimotone (), nella mitologia greca, assieme a Marsia e Lino, \u00e8 figlio di Eagro, un dio fluviale. \u00c8 quindi fratello o fratellastro di Orfeo, il musico tracio protagonista della storia di amore con Euridice. La sua esistenza sembra menzionata solo da Giovanni Tzetzes"}
{"id": "2320130", "revid": "438678", "url": "https://it.wikipedia.org/wiki?curid=2320130", "title": "Francesco Grassi (archeologo)", "text": "Biografia.\nFiglio di Bartolommeo ed Anna de Ponte, dei duchi di Flumari, terminati gli studi Francesco part\u00ec da Napoli arruolandosi nell'esercito austriaco.\nIl 23 gennaio 1723 a Vienna spos\u00f2 Eleonora Collemberg, con la quale ebbe il suo unico figlio, Giorgio.\nAmante della letteratura greca e latina e appassionato di archeologia e delle antichit\u00e0 in genere, tornato a Napoli collezion\u00f2 una preziosa biblioteca ed allest\u00ec un proprio museo ricco di oggetti antichi, soprattutto numismatici.\nIl museo venne studiato e lodato per la sua ricchezza da personaggi del calibro di Alessio Simmaco Mazzocchi, che lo lod\u00f2 specialmente per le monete e le gemme, Mattia Zarillo e Iacopo Martorelli.\nPer le competenze mostrate in archeologia, nel 1755 fu uno dei quindici prescelti per entrare a far parte dell'Accademia Ercolanese, per studiare le antichit\u00e0 rinvenute dagli scavi di Ercolano e Pompei.\nMor\u00ec a Napoli il 9 ottobre 1762.\nDelle sue opere ci \u00e8 pervenuta solamente una lettera diretta al chierico D. Gianfranco Baldini C.R.S. in cui il \"conte di Pianura\" illustra una medaglia di bronzo greca rinvenuta tra Pozzuoli e Pianura.\nDopo la morte il museo venne acquistato dal cavaliere William Hamilton, allora ambasciatore d'Inghilterra presso la corte di Napoli. La biblioteca venne invece comprata dai fratelli Terres, negozianti di libri."}
{"id": "2320131", "revid": "438678", "url": "https://it.wikipedia.org/wiki?curid=2320131", "title": "Francesco Enrico Grassi", "text": ""}
{"id": "2320132", "revid": "123371013", "url": "https://it.wikipedia.org/wiki?curid=2320132", "title": "Biblioteche di Firenze", "text": "Firenze, una delle capitali mondiali dell'arte e della cultura, pu\u00f2 vantare numerose ed importanti biblioteche; alcune anche di importanza internazionale, come la pi\u00f9 grande biblioteca italiana: la Biblioteca Nazionale Centrale, una delle pi\u00f9 importanti d'Europa.\nBiblioteche Comunali.\nLe 13 Biblioteche Comunali Fiorentine sono riunite all'interno della Direzione Cultura nel Servizio Biblioteche Archivio storico ed Eventi. Rappresentano un servizio culturale, di informazione e spazio \nper lo studio e il tempo libero, e collaborano con il sistema bibliotecario regionale e nazionale, soddisfacendo cos\u00ec in modo sempre pi\u00f9 appropriato e qualificato le esigenze di informazione dei cittadini."}
{"id": "2320134", "revid": "729019", "url": "https://it.wikipedia.org/wiki?curid=2320134", "title": "Giovanni Luca Pallavicini", "text": "Biografia.\nGiovanni Luca Pallavicini era membro di una nobile casata genovese che pi\u00f9 volte aveva ricoperto cariche istituzionali nella Repubblica di Genova ed era pi\u00f9 volte assurta alla carica dogale.\nIntrapresa la carriera militare e diplomatica, tra il 1731 e il 1733 fu ambasciatore della \"Dominante\" a Vienna e, in tal veste, nell'estate del 1733 riusc\u00ec a ottenere che venisse mandata a Trieste una piccola flotta, come sostegno all'esercito imperiale, che era allora impegnato in combattimento contro Francia, Sardegna e Spagna nella Guerra di Successione Polacca. Ne assunse anche il comando e, il 7 agosto 1733, divenne pure il primo comandante in capo della flotta imperiale.\nNel 1734 guid\u00f2 la flotta vicereale del Regno di Napoli contro gli spagnoli; pi\u00f9 tardi, a fine primavera del 1735, condusse una flottiglia fluviale austriaca sul Po, nei pressi di Revere, non lontano da Mantova. Sotto i suoi auspici fu preparato un piano di costruzioni navali, realizzato solo in parte. Nel 1735 ricevette il titolo di \"Generale delle galere e del resto della Marina\".\nIn seguito, venne nominato comandante della flottiglia fluviale del Danubio, combattendo contro gli ottomani. Nel 1741 fu promosso tenente maresciallo. Durante la guerra di successione austriaca diresse l'assedio della Mirandola del 1742 e l'anno successivo combatt\u00e9 nella battaglia di Camposanto. Entrato a far parte degli ambienti diplomatici austriaci, il 22 dicembre 1744 venne nominato Ministro delegato per la Lombardia sotto il governo di Maria Teresa d'Austria, venendo nominato dal 9 marzo 1745 Ministro Plenipotenziario e Comandante Generale delle truppe austriache nel milanese, prendendo possesso della propria sede milanese dal 16 giugno di quell'anno.\n\u00c8 questo il periodo in cui nomina suo segretario Luigi Giusti.\nQuesta nomina era stata necessaria in quanto il 16 dicembre di quello stesso 1745 Filippo di Borbone era entrato nel milanese proclamandosi Re di Lombardia ed era quasi riuscito ad espugnare gli austriaci dal dominio di Milano, costringendo lo stesso governatore Pallavicini a rifugiarsi nella fortezza di Mantova, da dove Maria Teresa gli diede disposizioni per la creazione di un nuovo governo d'emergenza sino a che l'ordine non fosse ristabilito nel capoluogo lombardo.\nIl Pallavicini pot\u00e9 fare rientro a Milano solo il 25 agosto 1746.\nDopo queste azioni, il governo prese la decisione di porre un uomo di maggior polso al governo di un'area tanto delicata quanto era quella del milanese, e la scelta ricadde pertanto su Ferdinand Bonaventura von Harrach, il quale per\u00f2 rimase in carica solo sino al 1750, anno in cui Giovanni Luca Pallavicini venne richiamato al proprio incarico.\nIl ritorno del Pallavicini, fu quantomai trionfale proprio perch\u00e9 gli era stato mostrata da un lato la clemenza della casata imperiale e dall'altro quanto fosse facile perdere il proprio potere anche per un piccolo errore tattico. A partire dal 1749, nel tentativo di far presa sulla popolazione milanese, organizz\u00f2 attivit\u00e0 pubbliche tra cui concerti all'aperto nell'area del Castello (di cui fu castellano dal 1750 al 1753), avvalendosi della collaborazione del musicista e compositore milanese Giovanni Battista Sammartini. Con questa rinnovata fiducia, il 26 settembre 1750, Giovanni Luca Pallavicini venne nominato Governatore e continu\u00f2 a stupire i milanesi con altre trovate di buon gusto come quella del 6 ottobre di quello stesso anno quando, in occasione per i festeggiamenti della sua elezione, fece arrivare per la prima volta un rinoceronte vivo che venne esposto al diletto della popolazione nella Piazza dei Mercanti di Milano.\nIl 22 settembre 1753, Giovanni Luca Pallavicini lasci\u00f2 il proprio incarico a Milano e rientr\u00f2 alla corte di Vienna e la carica governatoriale passer\u00e0 dopo poco tempo nelle dirette mani dell'arciduca Pietro Leopoldo.\nNegli ultimi anni della sua vita si ritir\u00f2 nella Certosa di Bologna, ove mor\u00ec nel 1773 e dove ancora oggi un monumento a lui dedicato ricorda la sua presenza in citt\u00e0."}
{"id": "2320139", "revid": "1543377", "url": "https://it.wikipedia.org/wiki?curid=2320139", "title": "Francisco Vallejo Pons", "text": "\u00c8 diventato il pi\u00f9 giovane Grande maestro spagnolo nel 1999, all'et\u00e0 di 16 anni e 9 mesi.\nHa vinto il campionato spagnolo per 5 volte: nel 2006, 2009, 2014, 2015 e 2016.\nHa partecipato per la Spagna a 8 olimpiadi degli scacchi dal 2000 al 2014. A Dresda 2008 ha realizzato +7 \u20130 =4, vincendo la medaglia d'argento individuale in 2\u00aa scacchiera. In totale ha vinto 41 partite, pattate 33 e perse 15.\nHa ottenuto il proprio record Elo nella classifica FIDE di luglio 2011 con 2.724 punti, 20\u00ba al mondo e primo del suo paese."}
{"id": "2320140", "revid": "117635802", "url": "https://it.wikipedia.org/wiki?curid=2320140", "title": "Louis Rossetto", "text": "Carriera.\nDopo essersi laureato in Scienze politiche (con specializzazione in marketing) alla Columbia University, all'inizio degli anni settanta scrisse un romanzo, \"Takeover\", riguardante l'allora presidente degli Stati Uniti Richard Nixon; in seguito and\u00f2 a lavorare in Europa e gir\u00f2 un documentario sull'invasione sovietica in Afghanistan.\nNel 1985 si un\u00ec allo staff di INK Taalservice, una compagnia di traduzioni ad Amsterdam. Nel 1987 INK lanci\u00f2 una rivista in lingua inglese, la cui direzione fu affidata a Rossetto, intitolata \"Language Technology\" e dedicata alle tecnologie usate per elaborare le informazioni. La rivista fu poi venduta ad una piccola azienda olandese di comunicazioni, che la rinomin\u00f2 \"Electric Word\", ed infine chiusa nel 1990 a causa degli scarsi introiti.\nNel 1991, assieme alla sua compagna Jane Metcalfe (conosciuta in Olanda), ritorn\u00f2 negli Stati Uniti, a San Francisco, in modo da trovare i soldi necessari per creare una nuova rivista basata sulle tecnologie e sull'idea di \"rivoluzione digitale\": Wired. Nel gennaio del 1993, grazie al supporto economico di Nicholas Negroponte (che vi invest\u00ec 75.000 dollari), fu pubblicato il primo numero; negli anni successivi, correlati alla rivista, furono creati un sito Internet (HotWired, ottobre 1994), un libro (HardWired) ed un canale televisivo (Wired TV), oltre alla nascita delle prime edizioni estere di \"Wired\" in Giappone e Regno Unito.\nA causa della rapida espansione della societ\u00e0 creata da Rossetto e Metcalfe per la gestione delle attivit\u00e0 di Wired, \"Wired Ventures\", i due soci lanciarono un'offerta pubblica iniziale ma, dopo il fallimento di quest'operazione, agli inizi del 1997 dovettero accettare Providence Equity come partner finanziario. La rivista \"Wired\" assicurava profitti, mentre le attivit\u00e0 on-line, riunite in \"Wired Digital\", non lo erano: per questo motivo, Providence assunse il controllo di \"Wired Ventures\" da Rossetto e Metcalfe nell'aprile del 1997. Un anno dopo, nel maggio 1998, Providence vendette la societ\u00e0 in pi\u00f9 parti, cedendo prima \"Wired\" alla casa editrice Cond\u00e9 Nast Publications e poi \"Wired Digital\" a Lycos.\nDopo l'esperienza di \"Wired\", conclusasi nel 2001 con la nomina di Chris Anderson alla direzione della rivista, Rossetto ha quasi sempre cercato di non mostrarsi in pubblico, sebbene abbia collaborato al rinnovamento grafico di \"Reason Magazine\" ed abbia difeso pubblicamente l'intervento militare statunitense in Iraq."}
{"id": "2320151", "revid": "123674035", "url": "https://it.wikipedia.org/wiki?curid=2320151", "title": "San Martino (Collio)", "text": "San Martino, gi\u00e0 \"San Martino di Quisca\" (in sloveno: \u0160martno v Brdih, gi\u00e0 \"\u0160t. Martin\", in tedesco \"Martin, Sct.\" o \"St. Martin\", in friulano \"San Martin dai Cuei\") \u00e8 una frazione del comune di Collio, al centro del Collio sloveno.\nLa localit\u00e0 \u00e8 situata nella parte centrale del Collio sloveno a 259,1 metri s.l.m. ed a 5,6 chilometri dal confine italiano. L'insediamento (\"naselja\") \u00e8 anche costituito dagli agglomerati di: \"Breg\", \"\u010crta\u017ea\" e Travnico (\"Travink\").\nStoria.\nDopo la caduta dell'Impero romano d'Occidente, e la parentesi del Regno ostrogoto, i Longobardi si insediarono nel suo territorio, seguiti poi attorno al VI secolo da popolazioni slave. Fu cos\u00ec che tutto il Collio entr\u00f2 a far parte del Ducato del Friuli. Alla caduta del Regno longobardo subentrarono quindi i Franchi; nell'887 Arnolfo, Re dei Franchi orientali, istitu\u00ec la marca di Carniola; tra il 952 e il 957 il Patriarcato di Aquileia (assieme a Istria, Carinzia e Carniola) pass\u00f2 sotto l'autorit\u00e0 del Duca di Baviera e poi nel 976 nel Ducato di Carinzia appena costituito dall'imperatore Ottone II.\nTutto il Collio rest\u00f2 in mani patriarcali fino al 1300 quando la sua parte orientale venne annessa dalla Contea di Gorizia, mentre la sua parte occidentale (comprendente anche San Lorenzo di Brizza, San Lorenzo di N\u00e8bola (\"\u0160lovrenc\") e la maggior parte di N\u00e8bola) rimase ai Patriarchi e passando a sua volta, dopo il 1420, sotto l'autorit\u00e0 della Repubblica di Venezia. L'insediamento (\"naselje\") sorse nella prima met\u00e0 del XVI secolo sulle rovine di una base militare romana ed intorno alla chiesa, un grande centro abitato \u2013 una fortezza medievale, chiamata \"Tabor\", dove all'epoca delle incursioni turche la gente trov\u00f2 riparo. Il paese sulla sommit\u00e0 di una collina con una cinta muraria e con dei torrioni viene menzionato per la prima volta nel 1317.\nNel 1500 gli Asburgo s'impossessano della Contea di Gorizia, di cui San Martino faceva parte, e quindi di territori fortemente ambiti dalla Serenissima la quale mirava ad espandersi ad est dell'Isonzo; l'assetto territoriale tra le due potenze, stabilito dal Trattato di Noyon (1516) e sancito da quello di Worms (1521), diede luogo a una linea di confine tortuosa ed incerta, con enclavi arciducali in territorio veneziano e viceversa; anche la pace firmata a Madrid dopo la sanguinosa Guerra di Gradisca ristabil\u00ec con meticolosa precisione il confine preesistente.\nCon la Convenzione di Fontainebleau del 1807, pass\u00f2, per un breve periodo fino al 1814, assieme a tutti i territori sulla sponda destra del fiume Isonzo, nel Regno d\u2019Italia napoleonico sotto il Dipartimento di Passariano.\nCol Congresso di Vienna nel 1815 rientr\u00f2 in mano austriaca nel Regno d'Illiria; pass\u00f2 in seguito sotto il profilo amministrativo al Litorale austriaco nel 1849 , assieme a Quisca, come comune autonomo poi ridenominato, ancora sotto dominio asburgico, San Martino-Quisca e comprendeva gli insediamenti (\"naselja\") di Cosana del C\u00f2llio (\"Kosana\"), Cr\u00e0sena Furlana (\"Krasno\"), Quisca (\"Kojsko\"), Vedrignano (\"Vedrijan\"), Verc\u00f2glia di Quisca (\"Vrhovlje pri Kojskemi\"), Vipulzano (\"Vipol\u017ee\") e Visnovico (\"anticamente Visnivico\") (\"Vi\u0161njevik\") dell'attuale comune di Collio.\nDopo la prima guerra mondiale, con le medesime frazioni del periodo asburgico, fu comune della provincia del Friuli per poi passare, nel 1927, alla ricostituita Provincia di Gorizia restando sempre capoluogo comunale. Nel 1928 aggreg\u00f2 il comune di San Floriano del Collio.\nFu soggetto alla Zona d'operazioni del Litorale adriatico (OZAK) tra il Settembre 1943 e il 1945 e tra il 1945 e il 1947, trovandosi a ovest della Linea Morgan, fece parte della Zona A della Venezia Giulia sotto il controllo Britannico-Americano del Governo Militare Alleato (AMG); pass\u00f2 poi alla Jugoslavia e quindi alla Slovenia, ad eccezione dell'ex-comune di San Floriano del Collio, che rimase all'Italia, venendo aggregato al comune di Capriva del Friuli, fino ad esser nuovamente costituito in comune autonomo nel 1951.\nGeografia fisica.\nRappresentato nella carta IGM al 25.000: 26-III-SO\nCorsi d'acqua.\ntorrente Imegna (\"Imenj\u0161\u010dica\"); \"Strojnica\""}
{"id": "2320153", "revid": "122834538", "url": "https://it.wikipedia.org/wiki?curid=2320153", "title": "Matteo Marighella", "text": "Biografia.\nSoltanto all'et\u00e0 di 14 anni scopre il beach tennis e decide di dedicarvisi abbandonando la pratica del calcio che era stata la sua disciplina preferita fino ad allora.\nOttiene presto risultati incoraggianti che lo spingono a continuare intraprendendo la carriera professionistica.\nIn duo con il collega Alex Mingozzi, nel settembre del 2007 si \u00e8 aggiudicato per la prima volta il titolo statunitense. All'inizio del 2008 la coppia vola fino all'isola di Reunion dove si aggiudica il primo grande evento internazionale dell'anno, successivamente dominano anche nel principale torneo di Miami confermandosi ancora il doppio da battere a livello mondiale.\nLa stagione estiva 2008 lo vede trionfante in 15 tornei italiani ed internazionali su 17 disputati. Vince il titolo italiano ma a sorpresa viene sconfitto ai mondiali in finale dalla coppia qatariota composta da Mohamed Akteruzzaman e Aziz Abdul Ibrahim. A settembre 2008 insieme a Mingozzi riconquista il titolo USA a New York consolidando la leadership mondiale che pare inattaccabile per diverso tempo.\nIl duo denominato M2 vince senza mai perdere un solo set anche ad Aruba, Bermuda, Praga, Gran Canaria, Tampa, Lugano e Miami continuando cos\u00ec la storia di quella che pare la coppia pi\u00f9 forte nella storia del beach tennis.\nLa stagioni dal 2009 al 2011 li portano sul tetto del mondo collezionando decine di titoli ovunque. Poi non hanno pi\u00f9 vinto niente."}
{"id": "2320154", "revid": "466539", "url": "https://it.wikipedia.org/wiki?curid=2320154", "title": "Ingvild Flugstad \u00d8stberg", "text": "Biografia.\nOriginaria di Gj\u00f8vik, ha preso parte a tre edizioni dei Mondiali juniores, vincendo dieci medaglie.\nIn Coppa del Mondo ha esordito il 5 marzo 2008 nella sprint a tecnica classica di Drammen (31\u00aa), ha conquistato il primo podio il 20 novembre 2011 nella staffetta di Sjusj\u00f8en (2\u00aa) e la prima vittoria il 13 gennaio 2013 a Liberec.\nIn carriera ha preso parte a due edizioni dei Giochi olimpici invernali, (2\u00aa nella sprint, 1\u00aa nella sprint a squadre) e (7\u00aa nella 10 km, 4\u00aa nella 30 km, 17\u00aa nella sprint, 11\u00aa nell'inseguimento, 1\u00aa nella staffetta), e a cinque dei Campionati mondiali, vincendo una medaglia d'oro, tre d'argento e due di bronzo.\nNella stagione 2018-2019 ha vinto la Coppa del Mondo generale, con 223 punti di vantaggio sulla seconda classificata, la russa Natal'ja Neprjaeva.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nSP = sprint\nTS = sprint a squadre\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nTC = tecnica classica\nTL = tecnica libera\nSP = sprint\nMS = partenza in linea\nHS = partenza ad handicap"}
{"id": "2320164", "revid": "252732", "url": "https://it.wikipedia.org/wiki?curid=2320164", "title": "Runaway 3", "text": ""}
{"id": "2320165", "revid": "1305772", "url": "https://it.wikipedia.org/wiki?curid=2320165", "title": "Snesatno", "text": "Snesatno, gi\u00e0 Senesatina (in sloveno Sne\u017eatno) \u00e8 un paese della Slovenia, frazione del comune di Collio.\nL'insediamento (\"naselja\") \u00e8 costituito dagli agglomerati di: V Dolini, Na Vrhu e V Brajdi.\nSotto il dominio asburgico Snesatno fu frazione del comune di San Martino.\nGeografia fisica.\nLa localit\u00e0 \u00e8 situata nella parte sud-orientale del Collio sloveno a 164,6 metri s.l.m. ed a 2,0 chilometri dal confine italiano.&lt;br&gt;\nRappresentato nella carta IGM al 25.000: 40A-IV-NO&lt;br&gt;\nLa localit\u00e0 \u00e8 attraversata dal torrente Versa (\"Bir\u0161a\")."}
{"id": "2320166", "revid": "106376", "url": "https://it.wikipedia.org/wiki?curid=2320166", "title": "Chiesa della Santissima Annunziata (Istia d'Ombrone)", "text": "La chiesa della Santissima Annunziata era un edificio religioso situato ad Istia d'Ombrone, frazione del comune di Grosseto. La sua ubicazione era al di fuori delle mura di Istia d'Ombrone, a sud dell'abitato.\nDi origini medievali, la chiesa venne ulteriormente decorata internamente durante il periodo rinascimentale, epoca in cui custodiva al proprio interno ben tre altari. Ulteriori interventi di ristrutturazione furono attuati attorno alla met\u00e0 del Seicento, dopo che l'edificio risultava conservato in non buone condizioni. Il luogo di culto svolge le originarie funzioni parrocchiali fino al 1759, anno in cui fu ceduta ad un eremita; negli anni successivi, l'edificio religioso era sempre meno frequentato dai fedeli, tanto da andare incontro ad un precoce declino, tanto che nel 1775 vennero prelevati alcuni materiali edilizi per ristrutturare la centrale chiesa di San Salvatore. Infine, nel 1788 fu completamente demolita per lasciare spazio al camposanto che sostitu\u00ec quello preesistente presso la chiesa di San Sebastiano di Istia d'Ombrone.\nDella chiesa della Santissima Annunziata sono state perdute completamente le tracce, pur essendo facilmente identificabile il luogo in cui era ubicata grazie a numerosi documenti e mappe d'epoca. L'edificio religioso si presentava a pianta rettangolare, a navata unica, con abside e transetto."}
{"id": "2320167", "revid": "196390", "url": "https://it.wikipedia.org/wiki?curid=2320167", "title": "Neue Synagoge", "text": ""}
{"id": "2320168", "revid": "767487", "url": "https://it.wikipedia.org/wiki?curid=2320168", "title": "F\u00f3t", "text": "F\u00f3t \u00e8 una citt\u00e0 di 18.864 abitanti situata nella provincia di Pest, nell'Ungheria settentrionale."}
{"id": "2320175", "revid": "124096153", "url": "https://it.wikipedia.org/wiki?curid=2320175", "title": "Dabas", "text": "Dabas \u00e8 una citt\u00e0 di 16.595 abitanti situata nella provincia di Pest, nell'Ungheria settentrionale."}
{"id": "2320176", "revid": "1005847", "url": "https://it.wikipedia.org/wiki?curid=2320176", "title": "La Sinistra (Lussemburgo)", "text": "La Sinistra (in lussemburghese D\u00e9i L\u00e9nk) \u00e8 un partito politico del Lussemburgo della Nuova Sinistra, di ispirazione socialista democratica ed anti-capitalista.\nEsso nacque dall'unione del Partito comunista del Lussemburgo, della Nuova Sinistra, dal Partito socialista dei lavoratori del Lussemburgo e dal Partito Socialista Rivoluzionario di Lussemburgo nel 1999.\nEsso partecipa al livello europeo al Partito della Sinistra Europea e alla Sinistra Anticapitalista Europea. Il colore ufficiale \u00e8 il rosso."}
{"id": "2320181", "revid": "1543377", "url": "https://it.wikipedia.org/wiki?curid=2320181", "title": "Abony", "text": "Abony \u00e8 una citt\u00e0 di 15.681 abitanti situata nella provincia di Pest, nell'Ungheria settentrionale. \nLa citt\u00e0 si trova in una zona pianeggiante e ha una lunga tradizione contadina.\nCultura.\nAbony \u00e8 stato il primo villaggio in Ungheria a vantare una Scuola di Musica e vi ha sede il \"Lajos Abonyi Village Museum\", museo etnografico.\nIstruzione.\nMusei.\nIl Lajos Abonyi Village Museum, fondato nel 1959, \u00e8 stato aperto nel 1967 quando la collezione venne collocata in un ex granaio del Settecento ristrutturato. Il museo mostra attrezzi della civilt\u00e0 rurale di Abony, legati all'allevamento del bestiame, alla viticoltura, ai mestieri di cordaio, sellaio e tessitore e un'officina da fabbro funzionante.\nSport.\nLa squadra di calcio a 5 della citt\u00e0 \u00e8 il Sirokko Futball Club."}
{"id": "2320182", "revid": "120543022", "url": "https://it.wikipedia.org/wiki?curid=2320182", "title": "Ultimate Marvel", "text": "Ultimate Marvel (poi Ultimate Comics) \u00e8 un marchio editoriale di fumetti della casa editrice statunitense Marvel Comics fondato nel 2000, che pubblica serie a fumetti che si basano su una versione riscritta e aggiornata di alcuni famosi personaggi della Marvel come Spider-Man, X-Men, Vendicatori e Fantastici Quattro, dei quali sono state riscritte le origini ambientandole in un universo narrativo slegato dalla continuity classica. Il progetto venne ideato basandosi sul nuovo universo Terra-1610. Nel 2009 l'intera linea \u00e8 stata azzerata con il \"crossover\" \"Ultimatum\", ripartendo col marchio \"Ultimate Comics\".\nL'universo Ultimate si \u00e8 concluso con la sua apparente distruzione nel crossover del 2015, \"Secret Wars\".\nStoria editoriale.\nLa prima serie del nuovo universo, \"Ultimate Spider-Man\" (Vol. 1), esordisce nel 2000, ed \u00e8 incentrata sulla versione riscritta e moderna di Spider-Man, a cui seguirono \"Ultimate X-Men\" (Vol. 1), \"Ultimates\" (Vol. 1) (dedicato ad un pubblico pi\u00f9 maturo) e \"Ultimate Fantastic Four\" (Vol. 1).\nLe storie e i personaggi dell'universo Ultimate sono state studiate per riflettere le differenze con l'era dei loro predecessori creati tra gli anni sessanta e settanta. Per esempio, Ultimate Spider-Man guadagna i propri superpoteri da un ragno geneticamente modificato e non da un ragno radioattivo e il suo alter ego Peter Parker, che nell'originale lavorava come fotografo, ora ha un lavoro part-time come webmaster. Differenza comune a tutte le serie \u00e8 l'et\u00e0 dei protagonisti, generalmente pi\u00f9 giovani dei corrispettivi dell'universo classico. In alcuni casi questo accade perch\u00e9 si \u00e8 riportato il personaggio alle proprie origini - come l'Uomo Ragno per esempio - in altri casi l'intervento \u00e8 pi\u00f9 marcato: gli Ultimate Fantastic Four sono stati ringiovaniti fino a diventare poco pi\u00f9 che adolescenti, giovani geni e, diversamente dalla versione classica, pressoch\u00e9 coetanei; il Dottor Strange \u00e8 addirittura figlio di se stesso.\nI personaggi dell'universo Ultimate sono esterni all'universo classico, Terra 616, e non possono interagire con i loro corrispettivi fino a quando, nel luglio 2005, venne esperimentato un contatto tra i due universi nella serie \"Ultimate Fantastic Four\" con un \"crossover\", scritto da Mark Millar e disegnato da Greg Land, nel quale la versione Ultimate dei Fantastici Quattro incontra una versione zombie degli eroi Marvel.\nL'intera linea Ultimate Marvel viene rilanciata dopo la conclusione del primo grande crossover \"Ultimatum\", con il nome di \"Ultimate Comics\", come dichiarato da Joe Quesada:\nPubblicazioni (parziale).\nUltimate Marvel (2000 \u2013 2009)\nCronologia dell'universo Ultimate.\nLa seguente cronologia riporta le date riportate nelle storie a fumetti stesse; spesso queste non vengono indicate esplicitamente ma sostituite da un generico \"anni prima\" relativo all'anno Zero della nascita di Spider-Man.\nSerie e albi pubblicati in Italia.\nLe storie dell'universo Ultimate sono suddivise in ere; ogni era viene chiusa con un crossover e la successiva apre con un rilancio delle testate.\nPrima era (2000-2009)\nSerie regolari\nMiniserie e albi speciali\nSeconda era (2009-2011)\nSerie regolari\nMiniserie e albi speciali\nTerza era (2011-2014)\nSerie regolari\nMiniserie e albi speciali\nQuarta era (2014-2015)\nSerie regolari\nMiniserie e albi speciali\nCross-over"}
{"id": "2320185", "revid": "110157", "url": "https://it.wikipedia.org/wiki?curid=2320185", "title": "G\u00f6d", "text": "G\u00f6d \u00e8 una citt\u00e0 di 18.379 abitanti situata nella provincia di Pest, nell'Ungheria settentrionale."}
{"id": "2320186", "revid": "731511", "url": "https://it.wikipedia.org/wiki?curid=2320186", "title": "Ivan Vasil'evi\u010d Kireevskij", "text": "Fu il fondatore, insieme con Chomjakov, del movimento culturale slavofilo russo. Anche il fratello P\u00ebtr (1808-1856) ader\u00ec al movimento slavofilo, dedicandosi soprattutto allo studio della cultura popolare russa.\nBiografia.\nLa formazione romantica.\nIvan Kireevskij nacque a Mosca da un'antica famiglia aristocratica. Il padre Vasilij, massone, conservatore illuminato, colto - conosceva cinque lingue e possedeva una grande biblioteca - era un appassionato della letteratura contemporanea inglese, mentre detestava profondamente la cultura illuministica francese, in particolare Voltaire.\nVasilij Kireevskij mor\u00ec di tifo nel 1812, e Ivan, con i fratelli minori P\u011btr e Mar'ja, fu cresciuto dalla madre, Avdot'ja Petrovna Elagina, donna colta, famosa per il proprio salotto, luogo d'incontro di molti letterati, dallo zio, il poeta Vasilij \u017dukovskij, che lo inizi\u00f2 al Romanticismo filosofico e letterario, e dal patrigno Aleksej Elagin, che la madre spos\u00f2 nel 1817, un cultore degli studi filosofici.\nIscritto dal 1821 alla Facolt\u00e0 di filosofia dell'Universit\u00e0 di Mosca, nel 1824 Ivan entr\u00f2 come impiegato nel Ministero degli Esteri e divenne membro del circolo segreto dei \"Ljubomudrye\", fondato da Dmitrij Venevitinov e Vladimir Odoevsky. Il suo intento era l'autoperfezionamento spirituale, da ottenersi con un programma da lui stesso cos\u00ec definito: \u00abRenderemo i dovuti diritti alla vera religione, uniremo il bello alla morale, risveglieremo l'amore per la verit\u00e0, sostituiremo l'ottuso liberalismo con il rispetto deferente per le istituzioni giuridiche costituite, porremo la purezza della vita al di sopra della purezza dello stile\u00bb.\nIl suo primo scritto, pubblicato nel 1828 sul \u00abMoskovskij vestnik\u00bb, fu l'articolo \"Qualcosa sulla natura della poesia di Pu\u0161kin\". Kireevskij riconosceva che Pu\u0161kin si era formato artisticamente assimilando la cultura occidentale, ma aveva saputo esprimere l'anima del popolo russo. Egli era perci\u00f2 un poeta della realt\u00e0 russa, un poeta nazionale. Nell'articolo \"Rassegna della letteratura russa nel 1829\" Kireevskij rivalutava lo scrittore Novikov, proibito al tempo di Caterina II, e tornava sul tema della creazione di un'autentica cultura nazionale. A questo scopo era necessario \u00abil rispetto della realt\u00e0\u00bb e fondamentale lo studio della storia, \u00abil centro di ogni conoscenza, la scienza delle scienze\u00bb, interpretata filosoficamente: \u00abLa filosofia \u00e8 per noi indispensabile, la esige l'intero sviluppo della nostra vita intellettuale\u00bb.\nLa filosofia cui faceva riferimento Kireevskij era la filosofia idealistica tedesca. Non si trattava per\u00f2 di copiarla, ma di assimilarla in modo che da essa sorgesse e si sviluppasse un'autonoma filosofia russa: \u00abLa nostra filosofia deve sorgere dalla nostra vita, dagli attuali problemi, dagli interessi preminenti della nostra esistenza, nazionale e individuale\u00bb. Convinto che la forza propulsiva della cultura europea fosse in esaurimento, egli pensava che i grandi \u00abpaesi giovani\u00bb, gli Stati Uniti e soprattutto la Russia, fossero destinati a ereditarne il ruolo di centro della diffusione civilizzatrice.\nPer essersi visto rifiutare dalla sua cugina, Natal'ja Petrovna Arbenevoy, una proposta di matrimonio, Kireevskij cadde in depressione e i medici gli consigliarono di distrarsi viaggiando. Cos\u00ec, nel gennaio del 1830 part\u00ec per la Germania. Nell'Universit\u00e0 di Berlino ascolt\u00f2 le lezioni di Schleiermacher, di Savigny e di Hegel, che conobbe personalmente, mentre a Monaco ascolt\u00f2 quelle di Schelling. Rimase deluso dal \u00abfilisteismo degli studenti\u00bb e dalla \u00abbanalit\u00e0 borghese dell'intera vita tedesca\u00bb, non per\u00f2 dal valore degli intellettuali tedeschi, e la circostanza, unita alla conoscenza di \u010caadaev, avvenuta nel 1832 al suo ritorno in Russia, provoc\u00f2 una svolta in senso occidentalista del suo pensiero.\nLa rivista \u00abEvropeec\u00bb.\nA Mosca fond\u00f2 una rivista dal significativo titolo \u00abEvropeec\u00bb (L'europeo), nel cui primo numero pubblic\u00f2 il lungo articolo \"Il XIX secolo\". Kireevskij vi affront\u00f2 il problema delle caratteristiche delle civilt\u00e0 russe ed europee e del loro rapporto. Nella formazione della cultura europea agirono tre fattori fondamentali: la religione cristiana, i popoli germanici conquistatori dell'Impero romano e l'eredit\u00e0 del mondo classico. Quest'ultimo perme\u00f2 di s\u00e9 tanto la Chiesa che i barbari e attraverso l'opera della Chiesa il cristianesimo un\u00ec spiritualmente i popoli europei che successivamente riscoprirono e rivalorizzarono la cultura classica presentando al mondo una civilt\u00e0 con caratteristiche universali.\nInvece alla Russia manc\u00f2 l'apporto della cultura classica e l'influsso della Chiesa ortodossa fu minore. Priva di unit\u00e0 spirituale, la Russia s'impegn\u00f2 unicamente a raggiungere l'unit\u00e0 dello Stato, scavando un solco con l'Occidente che, dopo le prime riforme di Pietro il Grande, Caterina II cerc\u00f2 di colmare quando l'Europa aveva iniziato, dalla met\u00e0 del XVIII secolo, un nuovo ciclo di sviluppo. La nuova civilt\u00e0 europea \u00ab\u00e8 opposta a quella che l'ha preceduta, esiste autonomamente\u00bb. Occorreva che la Russia approfittasse dell'occasione di non dover \u00abripercorrere di nuovo l'intero passato dell'Europa\u00bb, inserendosi nella costruzione della moderna civilt\u00e0 europea per potervi giocare un ruolo determinante.\nL'Europa moderna era il risultato dello sviluppo capitalistico accompagnato dall'affermarsi delle ideologie liberali, ma Kireevskij, che scriveva quando ancora la Russia era impegnata nella Santa Alleanza, pensava a un compromesso tra il vecchio e il nuovo, a una sintesi di classicismo e di romanticismo, di materialismo e spiritualismo secondo la filosofia dell'identit\u00e0 di Schelling, a una societ\u00e0 compenetrata dalla religione. Malgrado i limiti conservatori del pensiero di Kireevskij, l'autocrate Nicola I, vedendo nella sua ricerca del compromesso una posizione favorevole, in termini politici, alla monarchia costituzionale, intervenne per far cessare le pubblicazioni della rivista, che chiuse prima dell'uscita del terzo numero.\nLa presunta conversione.\nIl fallimento dell'\u00abEvropeec\u00bb spinse Ivan a prendersi una pausa letteraria. Rivide la cugina Natal'ja Petrovna e questa volta la sua proposta di matrimonio fu accettata. Le nozze furono celebrate il 29 aprile 1834. Nasceranno i figli Vasilij (1835-1911), Natal'ja (1836-1838), \u0410leksandra (1838-?), Ekaterina (1843-1846), Sergej (1845-1916), \u041c\u0430r'ja (1846-?) e Nikolaj (1848-?). Secondo la testimonianza di Aleksandr Ko\u0161elev, la moglie, molto religiosa e ben conoscitrice delle opere dei Padri della Chiesa, spinse Kireevskij sulla via della conversione religiosa.\nLa questione \u00e8 controversa. Kireevskij non era mai stato irreligioso e anzi aveva sempre attribuito alla religione una funzione positiva. Si tratta piuttosto di stabilire la natura della sua fede religiosa. Herzen riporta una testimonianza dello stesso Kireevskij, che osservava i fedeli ortodossi in venerazione di un'immagine della Madonna: \u00abpensavo alla fede infantile del popolo [...] alcune donne, malati, \"starcy\", stavano in ginocchio [...] cominciai a rendermi conto di quale fosse il segreto di quella forza miracolosa\u00bb. Quella semplice tavola dipinta, in secoli di preghiere \u00abdoveva essersi riempita di una forza che ora traboccava e si riversava sui fedeli. Era divenuta uno strumento vivo, il punto d'incontro tra il Creatore e gli uomini [...] mi accorsi che i tratti della Madonna si animavano, che essa guardava a quelle semplici creature con misericordia e amore [...] Caddi allora in ginocchio e cominciai a pregare umilmente\u00bb.\nSecondo Vladimir Solov'\u00ebv, da quelle parole si evince che per Kireevskij \u00e8 miracolosa la fede del popolo, non l'immagine devota, e perci\u00f2 la fede di Kireevskij ha una natura filosofica, lontana da quella del popolo e dei monaci ortodossi. La religione interessa Kireevskij \u00abcome fenomeno sociale; l'ortodossia \u00e8 presa in considerazione solo quando appare elemento indispensabile a una costruzione storiosofica\u00bb.\nKireevskij ideologo dello slavofilismo.\nL'approdo di Kireevskij alla dottrina slavofila \u00e8 mostrato nel suo lungo articolo \"Il carattere della civilt\u00e0 europea e il suo rapporto con la civilt\u00e0 russa\", apparso nel 1852 sul \u00abMoskovskij sbornik\u00bb (Almanacco moscovita), rielaborazione e sviluppo di un articolo del 1838, rimasto inedito e intitolato \"Risposta a Chomjakov\".\nIl primo elemento alla base dello sviluppo dell'Europa fu la civilt\u00e0 romana. Dominata, secondo Kireevskij, dal razionalismo, essa diede il suo apporto pi\u00f9 originale nel campo del diritto, che regolava i rapporti tra individui che non seppero mai unirsi in un'autentica e organica comunit\u00e0: \u00abIl Romano non conosceva quasi altro legame tra gli uomini che quello del comune interesse, non conosceva altra unit\u00e0 che l'unit\u00e0 della propria fazione\u00bb. La forza dello Stato romano era garante della conservazione dei rapporti sociali, percepiti dai singoli come una coercizione: \u00abUn vincolo basato sulla costrizione legava, ma non univa gli individui\u00bb.\nIl cattolicesimo trionfante eredit\u00f2 lo spirito del razionalismo romano, e la coscienza religiosa collettiva venne identificata con la coscienza dei teologi, che mutarono i dogmi della tradizione, e con la coscienza del papa, che si fece il capo di uno Stato universale seguendo il modello degli imperatori romani. La fede fu sostituita dai sillogismi della Scolastica, la Chiesa cattolica divenne una potente organizzazione esterna ai fedeli, unicamente tenuti all'obbedienza dell'autorit\u00e0 gerarchica.\nAl contrario, secondo Kireevskij, il cristianesimo fu accolto dalla Grecia in Russia e conservato incontaminato, mentre lo Stato russo si form\u00f2 con un libero e pacifico accordo tra trib\u00f9 locali e straniere. Diversamente, la formazione dei singoli Stati europei non fu il prodotto del \u00abpacifico sviluppo della vita e della coscienza nazionale\u00bb, ma fu il risultato di un compromesso avvenuto dopo una \u00ablotta all'ultimo sangue tra due razze nemiche\u00bb. Quegli Stati feudali non furono per\u00f2 una comunit\u00e0 solidale: \u00abogni nobile, all'interno del proprio castello, rappresentava come uno stato separato e i rapporti tra i feudatari avevano un carattere soltanto esteriore e formale. Lo stesso rapporto puramente formale ed esteriore esisteva con le altre classi sociali\u00bb.\nIn queste condizioni, nelle societ\u00e0 occidentali non poteva esserci sviluppo graduale ma solo rivoluzioni: \u00abFazioni papali, imperiali, municipali, ecclesiastiche, curiali, private, statali, religiose, politiche, popolari, borghesi, perfino metafisiche, hanno lottato incessantemente negli Stati europei sforzandosi di sovvertirne gli ordinamenti secondo i propri fini particolari\u00bb. Tutto all'opposto nell'antica Russia, per Kireevskij: nessun conflitto tra le classi sociali che erano invece \u00abpenetrate da un unico spirito, da uniche convinzioni e pensieri, da un'unica aspirazione al bene comune\u00bb, cos\u00ec che la societ\u00e0 si svilupp\u00f2 armoniosamente \u00absotto l'influsso di una sola convinzione interiore, inculcata dalla Chiesa e santificata dalla tradizione\u00bb.\nLa superiorit\u00e0 della civilt\u00e0 dell'antica Russia su quella europea era dovuta all'azione benefica e incontrastata esercitata dai \u00abpuri princ\u00ecpi cristiani\u00bb sulle popolazioni slave. Le riforme di Pietro I avevano per\u00f2 introdotto una frattura tra l'aristocrazia - la classe colta che si era europeizzata - e il popolo, rimasto attaccato alle tradizioni. Era necessario che \u00abi princ\u00ecpi di vita, salvaguardati nell'insegnamento della santa Chiesa ortodossa, imbevano i convincimenti di tutti i nostri gradi e ceti sociali; che quei superiori princ\u00ecpi, senza soppiantare l'incivilimento europeo, ma dominandolo e abbracciandolo pienamente, gli diano un pi\u00f9 alto significato e un compiuto sviluppo; e che l'integralit\u00e0 di vita dell'antica Russia diventi per sempre appannaggio anche dell'attuale e della futura Russia ortodossa\u00bb.\nAncora una volta intervenne la censura, il \u00abMoskovskij sbornik\u00bb fu soppresso e i suoi collaboratori, compreso Kireevskij, sottoposti a sorveglianza. La motivazione fu che essi non rendevano \u00abil dovuto merito agli immortali servizi del Grande Riformatore della Russia e dei suoi imperiali successori, che non risparmiarono fatica e sforzi per farci assimilare la civilt\u00e0 occidentale, e che solo in tal modo poterono innalzare la potenza e la gloria della nostra patria fino alla sua attuale magnificenza\u00bb.\nAlla nuova rivista \u00abRusskaja Beseda\u00bb (La conversazione russa), diretta da Ko\u0161elev, Kireevskij invi\u00f2 nel febbraio del 1856 il saggio \"Sulla necessit\u00e0 e possibilit\u00e0 di nuovi principi filosofici\", scritto gi\u00e0 qualche anno prima. L'articolo sar\u00e0 pubblicato postumo, a causa della morte di Kireevskij avvenuta nel luglio del 1856."}
{"id": "2320189", "revid": "2373", "url": "https://it.wikipedia.org/wiki?curid=2320189", "title": "Pom\u00e1z", "text": "Pom\u00e1z \u00e8 una citt\u00e0 di abitanti situata nella provincia di Pest, nell'Ungheria settentrionale."}
{"id": "2320190", "revid": "574302", "url": "https://it.wikipedia.org/wiki?curid=2320190", "title": "Boston Society of Film Critics Award per il miglior attore", "text": "Il Boston Society of Film Critics Award per il miglior attore (\"BSFC Award for Best Actor\") \u00e8 un premio assegnato annualmente dal 1980 dai membri del Boston Society of Film Critics al miglior interprete maschile di un film distribuito negli Stati Uniti nel corso dell'anno."}
{"id": "2320192", "revid": "183694", "url": "https://it.wikipedia.org/wiki?curid=2320192", "title": "Luigi Santa Maria", "text": "Biografia.\nConsegue la libera docenza in lingua e letteratura indonesiana nel 1969. Insegna fino al 1996 all'Istituto Universitario Orientale di Napoli (ora Universit\u00e0 degli Studi di Napoli \"L'Orientale\"), in cui era diventato presto professore ordinario di \"Lingua e letteratura indonesiana\". \nLe sue pubblicazioni riguardano in gran parte la letteratura e la storia contemporanea indonesiana. Ha tradotto e curato l'edizione del romanzo \"La strada senza fine\" di Mochtar Lubis (Roma, Istituto per l'Oriente, 1967).\n\u00c8 stato presidente dell'Istituto per l'Oriente di Roma - di cui rest\u00f2 poi fino alla morte Presidente onorario - per lo scorcio di mandato 1980-81 lasciato vacante dalla morte del prof. Umberto Rizzitano, venendo poi confermato per il triennio 1981-1983.\nHa ricevuto con Maria Citro, nel 1999, un premio internazionale dell'Istituto Internazionale di Studi asiatici Avanzati per il \"Dizionario indonesiano-italiano\"\nUn suo necrologio a cura del prof. Giulio Soravia, docente di \"Lingue e Letteratura indonesiana\" nell'Universit\u00e0 di Bologna, \u00e8 comparso sulla rivista specialistica \"Oriente Moderno\" (n. 1 del 2008).\nCon la sua grande biblioteca (una raccolta di testi, alcuni rari e introvabili in Italia, riguardanti in particolare la storia e la cultura indonesiana, il mondo islamico e la cultura e le religioni nell'Estremo Oriente), sono stati costituiti due fondi, uno presso l'IPOCAN (Istituto per l'Oriente C. A. Nallino di Roma) e l'altro presso il dipartimento di Studi Islamici dell'Universit\u00e0 di Bologna."}
{"id": "2320195", "revid": "1573940", "url": "https://it.wikipedia.org/wiki?curid=2320195", "title": "Chiesa di San Donato (Istia d'Ombrone)", "text": "La chiesa di San Donato era un edificio religioso situato ad Istia d'Ombrone, frazione del comune di Grosseto. La sua ubicazione era al di fuori delle mura di Istia d'Ombrone, lungo la strada che collega la frazione a Batignano.\nDi origini incerte, \u00e8 ipotizzabile che l'edificio religioso sia stato costruito nel periodo a cavallo tra il periodo tardomedievale e l'inizio di quello rinascimentale, risultando gi\u00e0 esistente da molto tempo nella relazione di monsignor Clemente Politi del 1594. Il luogo di culto era sorto come una chiesetta rurale per consentire la sosta della preghiera a tutti i viandanti che percorrevano la strada lungo la quale sorgeva. L'edificio religioso continu\u00f2 ad officiare fino all'epoca settecentesca, quando gradualmente fu dismesso dalle originarie funzioni, fino alla sua definitiva chiusura del 1759. In seguito, venne demolito per poter recuperare i materiali edilizi necessari alla ristrutturazione della chiesa di San Salvatore.\nDella chiesa di San Donato sono state completamente perdute le tracce a seguito della sua demolizione tardosettecentesca; tuttavia, \u00e8 stato possibile identificare il luogo di ubicazione grazie a numerose mappe e documenti risalenti a varie epoche. La chiesa si presentava a pianta rettangolare e ad aula unica, caratterizzandosi per gli elementi stilistici tipici delle cappelle rurali, ove il portale d'ingresso che si apriva al centro della facciata anteriore era affiancato su ciascun lato da una finestra quadrangolare che consentiva la sosta per la preghiera anche dall'esterno dell'edificio religioso."}
{"id": "2320196", "revid": "110157", "url": "https://it.wikipedia.org/wiki?curid=2320196", "title": "Gy\u00f6mr\u0151", "text": "Gy\u00f6mr\u0151 \u00e8 una citt\u00e0 dell'Ungheria di abitanti (dati 2008) situato nella provincia di Pest, nell'Ungheria settentrionale. Dista 30 km dal centro di Budapest.\nStoria.\nLa citt\u00e0 viene menzionata per la prima volta in un documento ufficiale nel 1274. Nel XV secolo il territorio apparteneva alla Corona ed era meta di nobili. Dalla fine del XVII secolo la famiglia del Conte Teleki divenne proprietaria della zona ed ebbe un'enorme influenza nello sviluppo della citt\u00e0, che continuo' in seguito con la costruzione di altri edifici, del palazzo comunale e di scuole. Ottenne lo status di citt\u00e0 nel 2001.\nObiettivi Turistici.\nIl castello di Teleki.\nI Teleki erano i proprietari fondiari di Gy\u00f6mr\u0151. Nel loro archivio familiare si ritrovano testi di notevole importanza. Anticamente, nel XVIII secolo, vi era un palazzo che and\u00f2 distrutto in seguito ad un incendio, sulle rovine rimaste nel 1847 S\u00e1muel Teleki fece erigere un castello in stile neoclassico. Il progetto venne affidato a J\u00f3zsef Hild, famoso architetto dell'epoca. \nDurante la Seconda guerra mondiale il castello non ha riportato danni venendo poi trascurato. Dal 1960 il castello ospita il collegio dell'Istitutio medico-psicopedagogico della provincia.\nLa piscina di Gy\u00f6mr\u0151.\nAl posto della piscina, fino al 1916, c'era una fabbrica di mattoni. Poi l'acqua ha inondato la miniera e si \u00e8 formato il lago. Nel 1923 un tisiologo ha analizzato l'acqua e ha reputato la sua composizione chimica adatta alla terapia delle malattie reumatiche. La piscina \u00e8 stata inaugurata ufficialmente nel 1925.\nLa chiesa calvinista.\nSulla cima della collina gi\u00e0 nel 1802 si trovava una chiesa. In quel periodo i cittadini di Gy\u00f6mr\u0151 si sono convertiti al calvinismo. La chiesa nelle forme attuali risale al 1928. L'ultima ristrutturazione \u00e8 stata eseguita nel 1993. \nLa chiesa \u00e8 in stile classico, con una sola navata e una torre centrale. La parete della chiesa \u00e8 arricchita da un'opera di Antonio Canova, chiamata il Genio triste (B\u00fasul\u00f3 G\u00e9niusz).. Estella Wartensleben commission\u00f2 al maestro italiano questo rilievo di 120x90\u00a0cm in ricordo dei suoi genitori e di suo figlio.\nLa chiesa cattolica.\nLa chiesa \u00e8 stata consacrata nel 1777 in onore di San Giovanni Nepomuki. Il progettista della chiesa \u00e0 Jakab Fellner, grande architetto dell'epoca. La chiesa \u00e8 caratterizzata dallo stile tardo barocco definito rococ\u00f2. L'icona dell'altare rappresenta San Giovanni Nepomuki. Nei due reliquiari si vedono le reliquie di Sant\u2019Anna e San Sebastiano, donate dalla Santa Sede nel 1738.\nIl Monumento e la Statua di Francesco II R\u00e1k\u00f3czi.\nFrancesco II R\u00e1k\u00f3czi \u00e8 stato un militare della rivoluzione nazionale ungherese contro gli Asburgo (1703-1711). Lui era a Gy\u00f6mr\u0151 nel campo di M\u00e1nya con il suo esercito il 3 luglio 1705. Il monumento si trova nel campo di M\u00e1nya, e c'\u00e8 anche una statua in bronzo di Francesco II R\u00e1k\u00f3czi nella Piazza Principale di Gy\u00f6mr\u0151, che \u00e8 costruito dal P\u00e1l Mih\u00e1ly, un scultore famoso della citt\u00e0 per 300\u00ba anniversario del movimento."}
{"id": "2320198", "revid": "47767", "url": "https://it.wikipedia.org/wiki?curid=2320198", "title": "Ritiro di Santa Valeria", "text": "Il ritiro di Santa Valeria e di San Luca era una istituzione religiosa milanese che aveva lo scopo di dare asilo alle ex prostitute \"pentite\" e senza mezzi di sostentamento denominate \"\u201cconvertite\u201d\".\nStoria.\nIl ritiro di Santa Valeria - situato nell'attuale omonima via - si trovava nelle immediate adiacenze della Basilica di Sant'Ambrogio e nei pressi del \"Convento di San Francesco Grande\" a Milano, soppresso nel 1798, ovvero \"Convento di San Vittore all'Olmo\", sulla cui area sorge l'attuale Carcere di San Vittore.\nIl ritiro di Santa Valeria era il posto pi\u00f9 malfamato e miserabile della citt\u00e0 di Milano.\nEbbe origine nel 1532 per iniziativa di un pio laico di nome Bruno Cremonesi che diede asilo ad alcune ex prostitute pentite in una casupola nei pressi della Chiesa di Santa Valeria da cui prese il nome l'istituzione. L'anno seguente, in seguito al riconoscimento ufficiale da parte del duca Francesco II Sforza, alcuni cittadini abbienti, preoccupati per la pubblica morale, acquistarono un apposito stabile nei pressi della chiesa di San Francesco, dove le \"convertite\" erano libere di starvi per un anno di noviziato prima di accettare la \"regola\" che implicava un trattamento cos\u00ec duro da trasformare di fatto quella pia istituzione in un carcere a vita.\nNata come iniziativa laica e secolare, si reggeva in parte con il lavoro stesso delle \"convertite\", ma soprattutto con le offerte e le donazioni spontanee dei cittadini e rimase sotto la giurisdizione del Senato di Milano fino al 1674 per passare a quella ecclesiastica ad opera del cardinale Alfonso Litta.\nIl ritiro di Santa Valeria fu soppresso da Giuseppe II nel 1785. L'edificio che lo ospitava fu venduto al conte Alfonso Castiglioni e demolito nei primi anni del XIX secolo.\nPersonaggi celebri.\nVi fu rinchiusa, per ordine del cardinale Federico Borromeo, suor Virginia Maria de Leyva, al secolo Marianna de Leyva feudataria di Monza, nel 1608 e li fu murata viva in una cella per ben 13 anni per espiare la condanna per i reati commessi, ma anche come massimo oltraggio a ci\u00f2 che ella rappresentava: il potere dell'occupante spagnolo in terra di Lombardia.\nQui visse, per esplicito volere di suor Virginia medesima, per altri 28 anni dopo che le fu condonata la pena, e qui mor\u00ec il 17 gennaio del 1650, a settantacinque anni d'et\u00e0 e nella pi\u00f9 assoluta miseria, dimenticata da tutti, nonostante fosse bisnipote del potente Antonio de Leyva, comandante delle truppe imperiali di Carlo V in Italia, investito della contea di Monza dopo l'esito favorevole della Battaglia di Pavia (1525) in cui era stato fatto prigioniero il re Francesco I di Francia."}
{"id": "2320201", "revid": "297802", "url": "https://it.wikipedia.org/wiki?curid=2320201", "title": "Man or Astroman?", "text": ""}
{"id": "2320202", "revid": "93556", "url": "https://it.wikipedia.org/wiki?curid=2320202", "title": "Nagyk\u00e1ta", "text": "Nagyk\u00e1ta \u00e8 una citt\u00e0 di 12.819 abitanti situata nella provincia di Pest, nell'Ungheria settentrionale."}
{"id": "2320207", "revid": "1945278", "url": "https://it.wikipedia.org/wiki?curid=2320207", "title": "Budakeszi", "text": "Budakeszi \u00e8 una citt\u00e0 dell'Ungheria di 14.179 abitanti situata nella provincia di Pest, nell'Ungheria settentrionale. Il codice postale \u00e8 2092."}
{"id": "2320213", "revid": "827882", "url": "https://it.wikipedia.org/wiki?curid=2320213", "title": "P\u00e9cel (Ungheria)", "text": "P\u00e9cel \u00e8 una citt\u00e0 di 14.678 abitanti situata nella provincia di Pest, nell'Ungheria settentrionale."}
{"id": "2320216", "revid": "200568", "url": "https://it.wikipedia.org/wiki?curid=2320216", "title": "Pilisv\u00f6r\u00f6sv\u00e1r", "text": "Pilisv\u00f6r\u00f6sv\u00e1r (in tedesco \"Werischwar\") \u00e8 una citt\u00e0 di 13.307 abitanti situata nella provincia di Pest, nell'Ungheria settentrionale."}
{"id": "2320219", "revid": "110157", "url": "https://it.wikipedia.org/wiki?curid=2320219", "title": "Tomponskij ulus", "text": "Il Tomponskij ulus \u00e8 un \"ulus\" (\"distretto\") della Repubblica Autonoma della Jacuzia-Sacha, nella Russia siberiana orientale; il capoluogo \u00e8 la cittadina di \"Chandyga\".\nConfina con gli \"ulus\" Kobjajskij ad ovest, Ust'-Majskij a sud, Ust'-Aldanskij e Tattinskij a sudovest, Ojmjakonskij a est, Momskij a nordest, Verchojanskij a nordovest.\nSi estende per la maggior parte sul bacino del fiume Tompo, affluente destro della Lena; la sezione settentrionale tributa invece al bacino idrografico del fiume Jana.\nOltre al capoluogo \"Chandyga\", un altro insediamento di qualche rilievo \u00e8 \"D\u017eebariki-Chaja\"."}
{"id": "2320220", "revid": "287204", "url": "https://it.wikipedia.org/wiki?curid=2320220", "title": "Dmitrij Vladimirovi\u010d Venevitinov", "text": "Biografia.\nNato in un'agiata famiglia aristocratica, ricevette dalla madre, la principessa Anna Obolenskaja, un'istruzione classica, apprendendo il latino, il greco, il francese e il tedesco, e interessandosi alla filosofia tedesca contemporanea - in particolare a Schelling - e alla letteratura. Frequent\u00f2 poi l'Universit\u00e0 di Mosca, la \u00abSociet\u00e0 degli amici\u00bb, circolo letterario fondato da Sem\u00ebn Rai\u010d, e nel 1823 fu tra i fondatori, con Vladimir Odoevskij, del circolo segreto dei \"Ljubomudrye\". Nel 1825 Venevitinov s'impieg\u00f2 al Ministero degli Affari esteri.\nNel novembre del 1826 Venevitinov si trasfer\u00ec da Mosca a San Pietroburgo per prendere servizio nella locale sezione del Ministero degli Affari esteri. Sospettato di collusione con i decabristi, fu arrestato. Rilasciato dopo tre giorni, la tisi di cui soffriva da tempo si aggrav\u00f2 e il poeta mor\u00ec il 27 marzo 1827. Ai suoi funerali partecip\u00f2 anche Pu\u0161kin, suo lontano cugino. Dal 1930 \u00e8 sepolto nel cimitero di Novodevi\u010dij, a Mosca.\nPartendo dalle posizioni del romanticismo, Venevitinov afferm\u00f2 in essi il postulato dell'arte come pensiero e come mezzo di conoscenza. Nella sua meditata opera lirica Venevitinov raggiunge un'alta perfezione formale, legandola alla concezione filosofica che egli venne elaborando nella \"Lettera alla contessa N. N.\", nel carteggio con gli amici e negli scritti critici.\nLa sua morte prematura gli ha probabilmente impedito di occupare un posto rilevante nella letteratura russa. Lo storico e critico letterario Mirskij afferma che \u00abin questo iniziatore di una nuova cultura c'\u00e8 una sana freddezza e una vastit\u00e0 di concezione che cercheremo invano nei suoi successori, gli idealisti degli anni Trenta. La sua poesia \u00e8 quasi perfetta. Il suo stile s'ispira a Pu\u0161kin e a \u017dukovskij, ma egli ha una personalissima maestria: la sua dizione \u00e8 pura, i suoi ritmi limpidi e maestosi\u00bb."}
{"id": "2320221", "revid": "1900059", "url": "https://it.wikipedia.org/wiki?curid=2320221", "title": "Szigethalom", "text": "Szigethalom \u00e8 una citt\u00e0 di 15.970 abitanti situata nella provincia di Pest, nell'Ungheria settentrionale."}
{"id": "2320222", "revid": "80339", "url": "https://it.wikipedia.org/wiki?curid=2320222", "title": "Tomponskij", "text": ""}
{"id": "2320223", "revid": "80339", "url": "https://it.wikipedia.org/wiki?curid=2320223", "title": "Tomponsky", "text": ""}
{"id": "2320225", "revid": "80339", "url": "https://it.wikipedia.org/wiki?curid=2320225", "title": "Tomponsky ulus", "text": ""}
{"id": "2320227", "revid": "367445", "url": "https://it.wikipedia.org/wiki?curid=2320227", "title": "Pierre Guennette", "text": ""}
{"id": "2320229", "revid": "23231307", "url": "https://it.wikipedia.org/wiki?curid=2320229", "title": "Mont P\u00e9lerin Society", "text": ""}
{"id": "2320231", "revid": "124116702", "url": "https://it.wikipedia.org/wiki?curid=2320231", "title": "Albertirsa", "text": "Albertirsa \u00e8 una citt\u00e0 di 12.217 abitanti situata nella provincia di Pest, nell'Ungheria settentrionale."}
{"id": "2320235", "revid": "1573940", "url": "https://it.wikipedia.org/wiki?curid=2320235", "title": "Oratorio di San Gherardo", "text": "L'oratorio di San Gherardo era un edificio religioso situato ad Istia d'Ombrone, frazione del comune di Grosseto. La sua ubicazione era all'interno delle mura di Istia d'Ombrone, lungo il vicolo dei Battenti, presso il complesso dello Spedale dei Battenti.\nStoria e descrizione.\nDi origini medievali, l'edificio religioso fu costruito probabilmente poco prima della met\u00e0 del Trecento, periodo in cui era gi\u00e0 attestata la presenza dello spedale, che all'epoca era intitolato a San Bernardino. Le funzioni svolte erano direttamente correlate all'attivit\u00e0 della struttura assistenziale, ma nel 1639 risultava gi\u00e0 andato in rovina, tanto da essere precocemente chiuso. Durante i secoli successivi la struttura fu inglobata nel tessuto urbano del centro storico di Istia d'Ombrone, entro il quale \u00e8 andata perduta ogni traccia.\nDell'oratorio di San Gherardo \u00e8 stato possibile identificare il luogo di ubicazione e la sua storia, grazie alla cartografia d'epoca e ai numerosi documenti storici correlati con l'attivit\u00e0 del complesso assistenziale presso il quale sorgeva. L'edificio religioso si presentava a pianta rettangolare e ad aula unica priva di area absidale."}
{"id": "2320239", "revid": "767487", "url": "https://it.wikipedia.org/wiki?curid=2320239", "title": "1208 (gruppo musicale)", "text": "I 1208 (pronunciato \"twelve-o-eight\" o \"twelve-zero-eight\") sono una band pop punk/emo di Hermosa Beach, California, formatasi nel 1994.\nIl nome \"1208\" viene dal numero dell'appartamento che i membri della band dividevano. Ad oggi la band ha realizzato due album studio con la Epitaph Records: \"Feedback Is Payback\" nel 2002 e \"Turn of the Screw\" nel 2004. La loro canzone \"Fall Apart\" da \"Turn of The Screw\" appare nel videogame per PlayStation 2 e Xbox, .\nNel novembre 2006, ci furono delle voci su un possibile nuovo album della band, tuttavia il futuro della band appare incerto. Infatti dal 2006 non sono pi\u00f9 state date informazioni sul nuovo album e la band non ha chiarito se sar\u00e0 pubblicato ancora con la Epitaph o con un'altra etichetta.\nIl cantante Alex Flynn \u00e8 il nipote di Greg Ginn dei Black Flag e dell'artista Raymond Pettibon."}
{"id": "2320242", "revid": "113872205", "url": "https://it.wikipedia.org/wiki?curid=2320242", "title": "Forme di Chern-Simons", "text": "In matematica, le forme di Chern-Simons sono certe classi caratteristiche secondarie. Sono sembrate utili nella teoria di gauge, e (soprattutto la terza forma) costituiscono il fondamento della teoria di Chern-Simons che deve il suo nome ai due autori Shiing-Shen Chern e James Harris Simons.\nDefinizione.\nData una variet\u00e0 di 1-forma A a valori in un'algebra di Lie, si pu\u00f2 definire una famiglia di \"p-forme\":\nIn una dimensione, la \"1-forma\" di Chern-Simons viene data da:\nIn tre dimensioni, la 3-forma di Chern-Simons viene data da:\nIn cinque dimensioni, la 5-forma di Chern-Simons viene data da:\ndove si definisce la curvatura come:\nLa forma generale di Chern-Simons \u03c92\"k\"-1 si definisce in maniera tale che \"d\"\u03c92\"k\"-1 = \"Tr\" (\"F\"\"k\") dove si utilizza per definire \"F\"\"k\" il prodotto wedge.\nVedere la teoria di gauge per maggiori dettagli.\nIn generale, la \"p-forma\" di Chern-Simons si definisce per ogni p dispari. Vedere la teoria di gauge per le definizioni. Il suo integrale su una variet\u00e0 p-dimensionale \u00e8 un invariante di omotopia. Questo valore si chiama numero di Chern."}
{"id": "2320243", "revid": "74801", "url": "https://it.wikipedia.org/wiki?curid=2320243", "title": "Pilis", "text": "Pilis \u00e8 una citt\u00e0 di abitanti situata nella provincia di Pest, nell'Ungheria settentrionale, gemellata con Piazza al Serchio."}
{"id": "2320246", "revid": "767487", "url": "https://it.wikipedia.org/wiki?curid=2320246", "title": "Bussi", "text": ""}
{"id": "2320248", "revid": "21880", "url": "https://it.wikipedia.org/wiki?curid=2320248", "title": "Mantidactylus domerguei", "text": ""}
{"id": "2320249", "revid": "729019", "url": "https://it.wikipedia.org/wiki?curid=2320249", "title": "Anna Marconi (sciatrice)", "text": "Biografia.\nCarriera sciistica.\nResidente a Trento e attiva in gare FIS dal dicembre del 2000, la Marconi gareggiava per il Centro Sportivo Esercito ed entr\u00f2 nei quadri della nazionale femminile di sci alpino nel 2005. In Coppa Europa esord\u00ec nello slalom speciale di Lenggries del 20 gennaio 2005, senza concludere la prova, ottenne quale miglior piazzamento nel supergigante di Sella Nevea del 15 febbraio 2007 (8\u00aa) e prese per l'ultima volta il via il 27 gennaio 2010 a Gressoney-La-Trinit\u00e9 in slalom speciale, senza concludere la prova.\nSi ritir\u00f2 al termine di quella stessa stagione 2009-2010 e la sua ultima gara fu uno slalom speciale FIS disputato il 9 aprile a Sils im Engadin, chiuso dalla Marconi al 7\u00ba posto; non debutt\u00f2 in Coppa del Mondo n\u00e9 prese parte a rassegne olimpiche o iridate: il risultato pi\u00f9 prestigioso del suo palmar\u00e8s fu la medaglia d'argento vinta nello slalom gigante valido per i Campionati italiani 2007 a Santa Caterina di Valfurva.\nAltre attivit\u00e0.\nDopo il ritiro ha intrapreso la carriera manageriale in ambito sportivo ed acquisito il brevetto di maestro di sci."}
{"id": "2320250", "revid": "21880", "url": "https://it.wikipedia.org/wiki?curid=2320250", "title": "Gephyromantis domerguei", "text": ""}
{"id": "2320251", "revid": "1161730", "url": "https://it.wikipedia.org/wiki?curid=2320251", "title": "Attimo", "text": "Attimo \u00e8 un brano musicale della cantante italiana Gianna Nannini; il testo \u00e8 stato scritto da quest'ultima, mentre l'arrangiamento \u00e8 stato curato insieme a Danger Plena. Al brano partecipa in una piccola parte l'attrice Valeria Solarino. La canzone \u00e8 stata pubblicata come primo singolo estratto dall'album \"Giannadream - Solo i sogni sono veri\", ed \u00e8 entrata in rotazione radiofonica e resa disponibile per il download digitale a partire dal 7 marzo 2009.\nAccoglienza.\nAlla sua uscita sul mercato, \"Attimo\" ha ottenuto una buona accoglienza, entrando nella classifica dei singoli pi\u00f9 scaricati in Italia all'81\u00aa posizione, per poi guadagnare ben sessantadue posti la settimana successiva, posizionandosi alla 19\u00aa posizione.\nDopo altre 2 settimane, il 14 aprile 2009 il singolo riesce ad entrare nella Top10, in piena concorrenza con le uscite discografiche seguite alla 59\u00aa edizione del Festival di Sanremo; rimane in classifica fino al 5 maggio 2009, per un totale complessivo di 7 settimane.\n\u00c8 stato frequentemente trasmesso in radio, raggiungendo la posizione numero 1 dell'airplay.\nVideo musicale.\nDiretto dal regista Cosimo Alem\u00e0, il video musicale prodotto per \"Attimo\" \u00e8 stato interamente girato a Torino. Il video ruota principalmente intorno a Gianna Nannini che interpreta il brano in alcune differenti localit\u00e0, mentre l'attrice Valeria Solarino, \u00e8 impegnata in una tormentata relazione con un compagno (o una compagna) \"invisibile\"."}
{"id": "2320254", "revid": "287204", "url": "https://it.wikipedia.org/wiki?curid=2320254", "title": "Nazionale di football sala della Repubblica Ceca", "text": "La nazionale di futsal AMF della Repubblica Ceca \u00e8, in senso generale, una qualsiasi delle selezioni nazionali di Calcio a 5 nella versione della Asociaci\u00f3n Mundial de Futsal che rappresentano la Repubblica Ceca nelle varie competizioni ufficiali o amichevoli riservate a squadre nazionali. La nazionale fa capo alla Cesk\u00e1 federace s\u00e1lov\u00e9ho fotbalu-futsalu.\nLa squadra nazionale ceca \u00e8 diretta erede della Nazionale cecoslovacca di calcio a 5 FIFUSA presente ai primi tre mondiali, e successivamente della nazionale di futsal AMF della Cecoslovacchia che giunse terza al primo europeo del 1989 e seconda nel successivo appuntamento perdendo la finale con il Portogallo, a questo si aggiunse l'ottevo posto al mondiale 1991. Assente all'europeo del 1992, a partire dal successivo del 1995 \u00e8 stata presente a tutti gli appuntamenti, collezionando ancora tre medaglie d'argento nel 2004, 2008 e 2012 ed una medaglia di bronzo nel 2006. Ai mondiali la Repubblica Ceca \u00e8 stata una delle nazioni europee pi\u00f9 presenti, ottenendo anche un prestigioso quinto posto nell'edizione del 2007 in Argentina."}
{"id": "2320255", "revid": "547034", "url": "https://it.wikipedia.org/wiki?curid=2320255", "title": "Eric Gill", "text": "Biografia.\nEric Gill \u00e8 stato un artista poliedrico, il quale guadagn\u00f2 notoriet\u00e0 negli anni trenta dello scorso secolo forgiando caratteri come il Perpetua (1925), il Gill Sans (1929) e il Joanna (1930 - 1931), divenuti particolarmente celebri. Suoi anche i caratteri Golden Cockerel Press Type (per la casa editrice Golden Cockerel Press; 1929), il Solus (1929), l'Aries (1932), il Floriated Capitals (1932), il Bunyan (1934) e il Jubilee (conosciuto anche come Cunard; 1934). Collabor\u00f2 tra gli altri con la fonderia Monotype Corporation, con piccole case editrici come la 'Golden Cockerel', quanto con le maggiori industrie tipografiche del tempo.\nAll'inizio della sua carriera, quando operava soprattutto come intagliatore di lapidi e incisore di targhe, Eric Gill conobbe, per merito di Sir Sydney Cockerell, la \"Exempla Scripturae Epigraphicae Latinae\" stampata a Berlino nel 1885, che riproduceva iscrizioni latine. Dallo studio di quest'opera, Gill, trarr\u00e0 un enorme profitto che influenzer\u00e0 il progetto ed il disegno dei suoi caratteri.\nCome scultore cre\u00f2 i rilievi della Via Crucis della Cattedrale di Westminster, iniziati nel 1914 e terminati nel 1918, e, nel 1932, scolp\u00ec il gruppo scultoreo 'Prospero e Ariel' presente nel centro di produzione della BBC. Nel 1938 realizz\u00f2 'La creazione di Adamo', tre bassorilievi per il \"Palazzo delle Nazioni\" della Lega delle Nazioni a Ginevra in Svizzera.\nFond\u00f2 la casa editoriale \"September Press\" e nel giugno del 1931, con una tiratura di 500 copie, pubblic\u00f2 \"An Essay on Typography\" ('Sulla Tipografia'); si tratta di un saggio nel quale, mentre indaga il conflitto tra l'industrializzazione e le antiche procedure di stampa manuale, fornisce spunti di riflessione sulla composizione litografica e fornisce un contributo teorico, che rivela similitudini inaspettate con l'attuale rivoluzione digitale della stampa.\nPersona con un profondo senso religioso, pubblic\u00f2 numerosi altri saggi sul rapporto tra arte e religione e divenne famoso anche per la produzione xilografica di pregevoli \"ex libris\".\nNell'arco della sua vita ottenne numerosi riconoscimenti tra i quali il \"Royal Designer for Industry\", la pi\u00f9 alta onorificenza britannica per i designer, e divenne un socio onorario della \"Royal Society of Arts\".\nI suoi disegni di caratteri sono conservati presso la St. Bride Printing Library di Londra, mentre matrici e punzoni sono alla University Library di Cambridge e alla Clark Library alla UCLA di Los Angeles."}
{"id": "2320256", "revid": "339392", "url": "https://it.wikipedia.org/wiki?curid=2320256", "title": "Nazionale di futsal AMF della Cecoslovacchia", "text": ""}
{"id": "2320257", "revid": "438678", "url": "https://it.wikipedia.org/wiki?curid=2320257", "title": "Scosse del terremoto dell'Aquila del 2009", "text": "Il Terremoto dell'Aquila del 2009 \u00e8 stato parte di una lunga sequenza sismica, durata dal 16 gennaio 2009 al 17 aprile 2012.\nDi seguito vengono elencate le scosse con magnitudo pari o superiore a 3 ed evidenziate in azzurro chiaro quelle con magnitudo pari o superiore a 5 registrate nella zona dell'Aquila nei mesi precedenti e nelle 2 settimane successive alla scossa principale (evidenziata in azzurro scuro), cos\u00ec come riportati dal \"Centro Sismico per l'Europa e il Mediterraneo\". Per il periodo successivo si riportano le sole scosse con magnitudo pari a 4 o superiore. I dati della profondit\u00e0 sono in alcuni casi stati corretti in base ai dati INGV."}
{"id": "2320261", "revid": "486946", "url": "https://it.wikipedia.org/wiki?curid=2320261", "title": "Nazionale di futsal AMF dell'Unione Sovietica", "text": ""}
{"id": "2320264", "revid": "76963", "url": "https://it.wikipedia.org/wiki?curid=2320264", "title": "RTP (rete televisiva)", "text": "Radio Televisione Peloritana (abbreviato in RTP) \u00e8 un'emittente televisiva privata italiana con sede a Messina, edita dalla Societ\u00e0 Editrice Sud, proprietaria della testata giornalistica Gazzetta del Sud.\nL'emittente \u00e8 stata una delle prime a trasmettere in tutto il territorio della provincia di Messina e oggi rappresenta la rete pi\u00f9 seguita nell'ambito dell'omonima citt\u00e0 e in parte nel territorio della vicina citt\u00e0 di Reggio Calabria.\nStoria.\nRTP nasce il 19 luglio 1976 a Messina in via Camiciotti, fondata da Franco Sacc\u00e0 e dal tecnico-regista Andrea Giunta. Fu proprio quest'ultimo appassionato di elettronica ad assemblare le prime strumentazioni per la messa in onda del segnale. L'emittente inizi\u00f2 la sua attivit\u00e0 con pochissimi mezzi (due sole telecamere in bianco e nero e una piccola regia) e in locali poco idonei. Il primo canale di trasmissione fu l'UHF 33.\nIl primo programma televisivo autoprodotto, diffuso proprio il 19 luglio 1976 alle 20.30, fu un TG di approfondimento giornalistico dal titolo \"L'Editoriale,\" il cui primo direttore responsabile fu Luigi Autru Ryolo. Successivamente il palinsesto della rete fu arricchito con maggiori appuntamenti informativi (\"Videogiornale\" con 2 edizioni giornaliere) e con programmi di intrattenimento, documentari e telefilm. Trasmissioni storiche furono \"Avanti un altro\" condotta da Mino Licordari (passato poi a TCF Telecineforum e successivamente tornato a RTP), \"Canzoni in soffitta\" e il quiz \"Il mercante in fiera\".\nNei primi anni ottanta RTP fu rilevata dal gruppo Rodriquez, nota societ\u00e0 cantieristica messinese, e cambi\u00f2 sede trasferendosi in via Garibaldi all'isolato 410, sempre a Messina, dove rimase fino al 1992 circa. Intanto crebbe sempre di pi\u00f9 l'affezione dei messinesi nei confronti di questa rete televisiva e vennero aggiunti ulteriori canali di trasmissione che diffusero cos\u00ec il segnale nell'hinterland messinese e anche in Calabria.\nRTP fu successivamente ceduta alla Societ\u00e0 Editrice Sud, la stessa societ\u00e0 editrice della Gazzetta del Sud, quotidiano locale con sede a Messina. La rete cambi\u00f2 nuovamente sede operativa spostandosi in via Mario Orso Corbino (ZIR) all'interno della sede e degli stabilimenti del quotidiano messinese, dov'\u00e8 situata ancora oggi. Tra la fine degli anni ottanta e per tutti gli anni novanta, RTP ha aderito stabilmente alla syndication televisiva Cinquestelle.\nRTP Retedue.\nNel 1985 nacque anche il secondo canale di RTP meglio noto come RTP Retedue. Inizialmente RTP Retedue si affili\u00f2 al circuito di Euro TV e Rete A, mentre dal 1991 al 2003 la rete fu legata al circuito Junior TV. Si tratta tuttavia di una rete secondaria che replica sostanzialmente il palinsesto del canale principale. Retedue trasmetteva 16 ore al giorno; negli ultimi anni questa rete \u00e8 stata fortemente depotenziata (causa vendita frequenze a Mediaset e LA7) e oggi l'unico canale irradiato \u00e8 utilizzato per la sperimentazione del digitale terrestre. Dal 2010 RTP Retedue veniva trasmessa in digitale terrestre nel multiplex digitale di RTP, insieme all'emittente radio Antenna dello Stretto. Nel 2017 il canale viene chiuso e sostituito da Tele Gazzetta del Sud Calabria.\nOggi.\nOggi RTP \u00e8 la televisione pi\u00f9 seguita in citt\u00e0, come risulta dalle periodiche indagini Auditel.\nDal mese di giugno 2010 \u00e8 in funzione il sito internet www.rtptv.it con la funzione live streaming ed una sezione dedicata al video on demand per rivedere la maggior parte delle produzioni relative all'anno corrente ed in qualche caso anche degli anni precedenti.\nDal mese di luglio 2010 il canale 21 che irradia Messina e provincia ionica trasmette in digitale terrestre per tutto l'arco delle 24 ore. Sulla stessa area, la trasmissione in formato analogico \u00e8 assicurata dallo storico canale 39, oggi spento.\nProgrammi.\nLe pi\u00f9 significative produzioni proprie sono:"}
{"id": "2320270", "revid": "547992", "url": "https://it.wikipedia.org/wiki?curid=2320270", "title": "Panico del 1792", "text": "Il panico del 1792 \u00e8 stata una crisi del credito finanziario che ebbe luogo nei mesi di marzo e aprile del 1792 a causa della speculazione di William Duer e Alexander Macomb nei confronti dei titoli azionari detenuti dalla Bank of New York. Mentre Duer tentava di guidare i prezzi delle azioni verso l'alto, la famiglia Livingston tentava di guidarli verso il basso e questo comportamento caus\u00f2 una corsa agli sportelli. Macomb e Duer finirono in rovina mentre il Segretario al Tesoro, Alexander Hamilton, prevenne una crisi nazionale fornendo centinaia di migliaia di dollari in titoli alle banche che si trovavano in situazione problematica.\nI critici, tuttavia, sostennero che la corsa agli sportelli fu causata da comportamenti fraudolenti nell'ambito dell'attivit\u00e0 bancaria basata sulle riserve frazionarie. Salvando dalla bancarotta le banche che avevano riserve frazionarie, i critici sostennero che Alexander Hamilton avesse di fatto incentivato ulteriore instabilit\u00e0 finanziaria.\nDurante il panico, i titoli persero il 25% del loro valore in due settimane; comunque, poco dopo l'intervento di Hamilton, la situazione finanziaria ritorn\u00f2 alla normalit\u00e0."}
{"id": "2320273", "revid": "404449", "url": "https://it.wikipedia.org/wiki?curid=2320273", "title": "Palazzo Chiarini", "text": "Palazzo Chiarini \u00e8 un edificio situato nel centro storico di Grosseto. La sua ubicazione \u00e8 lungo via dell'Unione.\nStoria e descrizione.\nIl palazzo fu costruito in epoca seicentesca, venendo restaurato durante il secolo successivo, senza tuttavia perdere gli originari elementi architettonici e stilistici. Durante il secolo scorso il cambiamento del tessuto urbano di questa area del centro storico, susseguente agli eventi bellici della seconda guerra mondiale, ha di fatto lasciato il fabbricato in posizione pi\u00f9 distaccata dagli altri edifici, apparendo pi\u00f9 come una villa urbana. Un recente restauro ha infine permesso di riportare il palazzo agli antichi splendori.\nPalazzo Chiarini si presenta come un edificio che nell'insieme si sviluppa a pianta rettangolare, articolandosi su tre livelli. Il portale d'ingresso ad arco tondo \u00e8 delimitato lateralmente e superiormente da elementi in bugnato, che gli conferiscono una particolare eleganza stilistica; sopra di esso \u00e8 collocato sulla facciata un grande stemma araldico probabilmente riconducibile alla famiglia che ha conferito la denominazione al palazzo. Il portale \u00e8 raggiungibile attraverso una rampa di scale esterna che culmina con un balconcino che precede la soglia d'ingresso, delimitando superiormente un ingresso secondario ad arco ribassato che si apre al livello sottostante. Ai livelli superiori si aprono ad intervalli regolari finestre di forma rettangolare architravate, con elementi decorativi collocati al di sopra di esse. Le pareti esterne si presentano quasi interamente rivestite in intonaco, con elementi in bugnato che decorano gli angoli tra una facciata e l'altra."}
{"id": "2320274", "revid": "1318658", "url": "https://it.wikipedia.org/wiki?curid=2320274", "title": "Nazionalsocialismo", "text": "Il nazionalsocialismo, chiamato anche nazismo, talvolta anche hitlerismo, \u00e8 stata un'ideologia di estrema destra che ha avuto la propria massima diffusione in Europa, nella prima met\u00e0 del XX secolo. Si caratterizza per una visione nazionalista del socialismo radicale, populista, statalista, collettivista, razzista e totalitaria. Nacque subito dopo la prima guerra mondiale in Germania.\nIl Partito Nazionalsocialista Tedesco dei Lavoratori (NSDAP) sotto Adolf Hitler sal\u00ec al potere nel 1933 trasformando il \"Reich\" tedesco nel periodo 1933-1945 in un totalitario \"Stato Leader\", la Germania nazista o \"Terzo Reich\", ispirato completamente all'ideologia nazionalsocialista, all'antisemitismo, al nazionalismo tedesco e al pangermanismo. Con l'invasione della Polonia, nel 1939 innesc\u00f2 la seconda guerra mondiale. L'esperienza nazista come sistema di governo si \u00e8 conclusa con la resa incondizionata dell'esercito tedesco in data 8 maggio 1945 e la vittoria militare delle contrapposte forze alleate.\nIl termine \"nazionalsocialismo\" ed il concetto di socialismo nazionale, preesistenti al 1919 da almeno un trentennio e di diverso e vario utilizzo, si videro confluire in quell'anno nel nome del DAP, Deutsche Arbeiterpartei, in realt\u00e0 fondato nel 1903 in Austria, il cui nome venne riutilizzato da Hitler per poi rinominarsi nel 1920 appunto come NSDAP. Hitler ha definito i concetti di nazionalismo e socialismo in modo molto personale: il nazionalismo \u00e8 citato come la devozione del singolo per la sua comunit\u00e0 nazionale, mentre il socialismo \u00e8 descritto come una responsabilit\u00e0 della comunit\u00e0 nazionale per l'individuo.\nSono state rintracciate dagli storici molte cause che avrebbero favorito l'ascesa del nazionalsocialismo; tra queste si rammenta la forte paura di una rivoluzione comunista che, data la pessima situazione economica instauratasi in Germania, era vista come imminente (in questo contesto si inserisce anche l'incendio del Reichstag). Una \"controrivoluzione preventiva\" (secondo le parole di Luigi Fabbri) era vista come una soluzione per evitare una rivoluzione comunista. Cionondimeno, la svolta autoritaria fu determinante nello scoppio della seconda guerra mondiale e gener\u00f2 un'impressionante quantit\u00e0 di morti e torture.\nCaratteri generali.\nIl nazismo esprime una forma nazionalista e totalitaria di movimento d'estrema destra, con iniziali mire operaiste, opposta al socialismo internazionale di stampo marxista. Il termine \"nazional-socialismo\" parrebbe un ossimoro, ma l'antitesi che reca in s\u00e9, dal momento che il nazionalismo \u00e8 un movimento nazionale mentre le correnti dominanti del socialismo sono orientate in senso internazionalista e universalista, deriva dalla personale idea hitleriana di concetti in realt\u00e0 diversamente significanti esposti nell'introduzione. Tuttavia, in America Latina, dopo gli anni trenta, e, nei Paesi afroasiatici nel periodo successivo alla decolonizzazione, molti partiti e governi conciliavano nazionalismo, antiamericanismo e socialismo o almeno una politica statalista in economia.\nI fautori di tale corrente sono stati tuttavia oggetto di ostilit\u00e0 crescente da parte di Hitler: la pi\u00f9 significativa ondata di persecuzione in questo ambito inizi\u00f2 il 30 giugno 1934 con la cosiddetta notte dei lunghi coltelli. Il nazismo trae origine dal partito politico guidato dal suo ideologo principale Adolf Hitler, l'NSDAP (\"Nationalsozialistische Deutsche Arbeiterpartei\", \"Partito operaio nazionalsocialista tedesco\"), ed \u00e8 basato su un programma politico indicato da questi nel libro \"Mein Kampf\". Una volta raggiunto il potere, esso trasform\u00f2 il sistema governativo in una spietata dittatura, con un programma sistematico di segregazione e di eliminazione anche fisica degli avversari politici e di persone appartenenti a categorie ritenute inferiori o dannose per la societ\u00e0, quali ebrei, nomadi, omosessuali, appartenenti a piccoli gruppi religiosi come i Testimoni di Geova, portatori di handicap fisico o mentale, massoni, \"asociali\", categorie definite nel complesso con l'aggettivo \"untermenschen\", cio\u00e8 \"sub-umani\".\nNel suo \"Mein Kampf\" (\"La mia battaglia\"), Hitler spiega chiaramente i motivi per cui intende perseguitare queste categorie: \u00abLa sconfitta dell'esercito tedesco, invitto, al termine della prima guerra mondiale \u00e8 scaturita da una pugnalata alle spalle inferta dal giudaismo internazionale con la complicit\u00e0 della massoneria, del bolscevismo internazionale, del nomadismo fomentatore di disordini e del pacifismo propugnato dagli omosessuali e da vasti settori religiosi, tutti quanti sotto l'egida del Papa a Roma\u00bb.\nLa Germania di questo periodo storico viene generalmente indicata come Germania nazista, mentre il periodo tra il 1933 ed il 1945 \u00e8 propriamente conosciuto con il termine di \"Terzo Reich\" (in tedesco: \"Das Dritte Reich\", traducibile in italiano con la locuzione \"Il Terzo Regno\"), storicamente riconducibile ai due precedenti imperi tedeschi. Il Primo Reich fu fondato nel 925, dopo la dissoluzione dell'Impero Carolingio, da Ottone I, che fu incoronato da papa Giovanni XII e divenne il primo imperatore del Sacro Romano Impero (962).\nIl Primo Reich continu\u00f2 fino all'inizio del XIX secolo: dopo la pace di Presburgo (odierna Bratislava, capitale della Slovacchia), il 26 dicembre 1805, e la nascita della Confederazione del Reno (uno Stato fantoccio controllato da Napoleone, luglio 1806), Francesco II d'Asburgo rifiut\u00f2 la corona di imperatore (agosto 1806), mettendo fine cos\u00ec al Primo Reich. Il Secondo Reich corrisponde al nuovo Stato unitario germanico dopo la vittoria sulla Francia (la Germania guglielmina degli Hohenzollern, 1871 - 1918) e venne fondato dal cancelliere prussiano Otto von Bismarck nella citt\u00e0 di Versailles (1871).\nIl Secondo Reich aveva una struttura federale che venne mantenuta anche dopo la sua caduta, che coincise con la sconfitta tedesca nella prima guerra mondiale e la creazione della Repubblica di Weimar (nota ugualmente come \"Deutsches Reich\", seppure repubblica; infatti, il primo articolo della costituzione della neonata repubblica - 1919 - testualmente cos\u00ec recitava: \"Das Deutsche Reich ist eine Republik\", ossia, letteralmente, \"Il regno germanico \u00e8 una repubblica\"). Nazismo e nazionalsocialismo (in tedesco \"Nationalsozialismus\") erano utilizzati anche all'epoca come sinonimi anche dagli interessati, il primo diventando dominante ed acquisendo una connotazione dispregiativa con la fine della seconda guerra mondiale. Gli aderenti al nazismo sono detti nazisti.\nIdeologia.\nIn base al \"Mein Kampf\", Hitler svilupp\u00f2 le sue teorie politiche, partendo dall'osservazione delle politiche dell'Impero austro-ungarico. Egli nacque come cittadino dell'Impero, e credeva che questo fosse indebolito dalla diversit\u00e0 etnica e linguistica. Egli fondava concezione di base del nazionalsocialismo sulla riunificazione di tutti i territori germanofili: Alsazia, Lorena, Svizzera tedesca, Liechtenstein, Lussemburgo, Paesi Bassi, Danimarca, Norvegia, Svezia, Islanda e regioni a prevalenza etnica tedesca in Italia (Alto Adige e porzioni del Veneto abitate da Cimbri e Ladini), Polonia, Cecoslovacchia, Lituania e Lettonia (la regione attorno al porto di Liep\u0101ja) ed Ucraina (fino al 1941 era stanziata, tra il basso corso dei fiumi Don e Volga una nutrita comunit\u00e0 di russo - tedeschi, i \"Tedeschi del Volga\", discendenti dei coloni germanici che la zarina Caterina II, anch'ella d'origini tedesche, aveva chiamato ivi a stanziarsi, nel 1762, e che furono deportati da Stalin nella regione dell'Altai, principalmente). \nUn discorso a parte merita il Regno Unito, dove la componente migratoria degli Iuti, dei Sassoni e degl'Angli, iniziata nel 449 d.C. aveva oramai portato ad una fusione troppo profonda con l'originale ceppo indigeno dei Celti, ed un discorso analogo andava fatto con la Francia, dove - pressappoco nelle medesima epoca - avvenne l'immigrazione dei Franchi (originari dell'omonima regione tedesca della Franconia). Mentre la Gran Bretagna avrebbe dovuto allearsi con la Germania, la Francia avrebbe dovuto - dalle parole di Hitler in persona nel suo \"Mein Kampf\" - : \"...Prima purgare la sua scellerata tracotanza nei confronti del Reich a cominciare dalle imposizioni di Versailles, procedendo con la predazione contro il popolo tedesco nei plebisciti che hanno regalato - nel 1920 - l'Holstein alla Danimarca, Eupen e Malmedy al Belgio, Hultschin (odierna citt\u00e0 di Hlu\u010d\u00edn) alla Cecoslovacchia, Teschen alla Polonia ed alla Cecoslovacchia, l'Alta Slesia, la Prussia Occidentale alla Polonia, per continuare - nel 1923 - con il furto del Territorio di Memel a favore della Lituania, per non citare l'occupazione rapace della Ruhr\".\nForte di questa teoria, l'ideologia nazista prevedeva un \"focolare unico\" (\"Vaterland\") in cui comprendere tutti i popoli di lingua germanica, il cosiddetto \"Pangermanesimo\" (\"Pangermanismus\"), espressa dal motto tipicamente nazista di \"Ein Volk, ein Reich, ein F\u00fchrer!\" (\"Un solo popolo, un solo stato, un'unica guida politica!\"). In ci\u00f2 non si discostava di molto dai programmi politici adottati da alcune coeve associazioni, quali la Lega Pangermanica (Alldeutscher Verband), la Unione Per la Protezione e la sfida del Popolo Tedesco (Deutschv\u00f6lkischer Schutz- und Trutzbund), l'Ordine Germanico (Germanenorden) e la Associazione Thule (Thule-Gesellschaft), per non citare la pi\u00f9 potente di tutte, che arriv\u00f2 a contare ben iscritti, l'associazione estremista e paramilitare Stahlhelm, Bund der Frontsoldaten (Elmetti d'acciaio, Lega dei veterani). Per quanto concerne l'influenza delle filosofie pseudostoriche tipiche dell'ordinamento della Thule-Gesellschaft sul nazismo, si rimanda alla voce \"Misticismo nazista\". Quivi giova solo ricordare che tutte le summenzionate societ\u00e0 furono sciolte d'ufficio tra il 1933 ed il 1935 ed i loro iscritti vennero tesserati d'ufficio nel Partito Nazista stesso.\nInoltre, vedeva la democrazia come una forza destabilizzante perch\u00e9 poneva il potere nelle mani delle minoranze etniche, che erano perci\u00f2 incentivate a indebolire ulteriormente l'Impero (prendendo ad esempio il sempre pi\u00f9 cosmopolita Impero Austriaco, che vedeva sua la minoranza di lingua tedesca perdere via via la sua importanza man mano che lo stato si ingrandiva, situazione ulteriormente accentuata dalla concessione del suffragio universale nel 1906). Secondo i nazisti, un ovvio errore di questo tipo \u00e8 quello di permettere o incoraggiare il plurilinguismo all'interno di una nazione. Questo \u00e8 il motivo per cui i nazisti erano cos\u00ec preoccupati di unificare i territori abitati da popolazioni di lingua tedesca. Lo stato, nell'ideologia nazista, altro non \u00e8 che un'autorit\u00e0 messa al servizio del partito (a differenza di quanto avvenne in Italia, dove il Partito Fascista venne, all'opposto, messo al servizio dello Stato), da cui trae la giustificazione d'essere.\nNella concezione hitleriana, il Terzo Reich avrebbe dovuto - almeno - eguagliare per durata temporale il Primo Reich. In quest'ottica si colloca il \"Tausendj\u00e4hriges Reich\", ovvero il \"Reich millenario\" della propaganda nazista. Il cuore dell'ideologia nazionalsocialista era il concetto di razza. La teoria nazista ipotizz\u00f2 la superiorit\u00e0 della razza ariana come \"razza dominante\" su tutte le altre e in particolare sulla 'razza ebraica'. Il concetto di \"razza\" \u00e8 l'essenza della dottrina pseudoscientifica nazista: per il nazionalsocialismo una nazione \u00e8 la pi\u00f9 alta espressione della razza, quindi una grande nazione \u00e8 la creazione di una grande razza.\nLa teoria dice che le grandi nazioni crescono con il potere militare, e ovviamente il potere militare si sviluppa da culture civilizzate e razionali. Queste culture naturalmente crescono da razze dotate di una naturale buona salute e con tratti di aggressivit\u00e0, intelligenza e coraggio (\"Weltanschauung\"). Le nazioni pi\u00f9 deboli sono quelle la cui razza \u00e8 impura: sono perci\u00f2 divise e litigiose, e quindi producono una cultura debole. Le nazioni che non possono difendere i loro confini erano quindi definite come le creazioni di razze deboli o schiave. Le razze schiave erano ritenute meno meritevoli di esistere rispetto alle razze dominanti. In questa ottica, Hitler cita la razza ebraica come una razza particolarmente sana e intelligente, proprio a causa della sua \"purezza\" (intesa come la non mescolanza con altre razze, data la segregazione secolare). Questo genere di purezza sarebbe dunque quella a cui avrebbe dovuto aspirare la \"razza germanica\": in seguito il nazismo tent\u00f2 di dimostrare scientificamente queste affermazioni con esperimenti di grande violenza. Comunque, da qui la contrapposizione tra la \"razza eletta\" (di stirpe germanica, \"Herrenmenschen\") e le razze inferiori (\"Untermenschen\") il cui c\u00f2mpito era quello di occuparsi dei lavori pesanti a tutto beneficio della classe dominante.\nIn particolare, se una razza dominante necessitava di \"spazio vitale\" (\"Lebensraum\"), si riteneva avesse il diritto di prenderlo e di eliminare o ridurre in schiavit\u00f9 le razze schiave indigene. Come conseguenza, le razze senza una patria venivano definite \"razze parassite\" (o \"razze bastarde\"): pi\u00f9 gli appartenenti a una razza parassitaria erano ricchi e pi\u00f9 virulento era considerato il parassitismo. Una \"razza dominante\" poteva quindi, secondo la dottrina nazista, rafforzarsi facilmente eliminando le \"razze parassitarie\" dalla propria patria, addirittura interi popoli, che si ritenevano essere - stando alle parole di Hitler medesimo nel suo \"Mein Kampf\" - \"...Parassiti e bastardi, indegni di vivere. Questa era la giustificazione teorica per l'oppressione e l'eliminazione fisica degli ebrei e degli slavi. L'uomo che riconosce queste \"verit\u00e0\" era detto \"capo naturale\", quello che le negava era uno \"schiavo naturale\". Lo spazio vitale identificato da Hitler corrisponde geograficamente alla Russia nella sua parte europea fino al Mar Caspio ed agli Urali, e la conquista violenta di tale area geografica prefigurava uno dei capisaldi dell'ideologia nazista, il \"Drang nach Osten\" (traducibile in italiano, all'incirca, con la frase: \"Slancio verso Oriente\").\nGli schiavi, soprattutto quelli intelligenti, si riteneva cercassero sempre di ostacolare i padroni promuovendo false religioni e dottrine politiche. Per iniziare a diffondere questo pensiero e farlo assimilare dalla popolazione venivano mostrati filmati di tedeschi deformi, fisicamente o mentalmente, fatti giungere adagio adagio da tutta la Germania in alcuni centri di raccolta, mettendo in evidenza i loro problemi fisici e mentali; furono questi i primi esseri umani bruciati nei forni dai nazisti. All'inizio queste operazioni di sterminio erano fatte di nascosto: solo gli abitanti del luogo si accorgevano che, dopo ogni arrivo, dai camini di questi centri di raccolta usciva una grossa quantit\u00e0 di ceneri e forti odori.\nSi usarono i mezzi di comunicazione dell'epoca, soprattutto le riprese cinematografiche, per far accettare alla gente queste pratiche come qualcosa di necessario per il bene comune. Vennero inoltre prese informazioni su molte persone per verificare se effettivamente erano originarie della Germania o avevano parentele non ariane. Venne sviluppato un ideale di persona ariana con determinate caratteristiche (colore degli occhi, dei capelli, ecc.): molte donne tedesche che corrispondevano a tali caratteristiche erano costrette a unirsi a uomini tedeschi per generare figli di razza pura ariana. Tutto questo venne fatto in apposite strutture (\"Lebensborn\", alla lettera: \"Sorgente vitale\") dove ogni bambino non aveva una madre o un padre, ma doveva essere allevato alle ideologie naziste fin da piccolissimo in modo da poter un giorno servire la patria dove meglio erano le sue attitudini.\nNell'ideologia nazista, il vertice pi\u00f9 elevato era occupato dalla stirpe germanica. A seguire venivano le altre popolazioni indoeuropee (sebbene antistoricamente Hitler considerasse slavi e zingari non indoeuropei), quindi le altre razze. Addirittura, nel caso della razza germanica, qualora l'esito della guerra per la supremazia avesse impedito il conseguimento dello \"Spazio Vitale\", era previsto un suo trasferimento in una regione a cavallo delle Alpi, il cosiddetto \"Alpenfestung\" proprio per preservarla dalla contaminazione con le razze \"meno nobili\". \u00c8 comunque un fraintendimento pensare che il nazismo fosse incentrato \"solo\" sulla razza. Le radici ideologiche del nazismo sono molto pi\u00f9 profonde e possono essere trovate nella tradizione romantica dell'Ottocento, nonch\u00e9 in diversi ideologi nazionalisti austriaci e tedeschi a cavallo di Otto e Novecento; l'antisemitismo europeo invece ha radici pi\u00f9 antiche.\nMolto spesso il pensiero del filosofo tedesco Friedrich Nietzsche \u00e8 indicato come principio del nazismo, soprattutto nella descrizione del \"Oltreuomo\", anche \"Superuomo\" o \u00dcbermensch in tedesco (Hitler stesso si dichiar\u00f2 tale); bisogna tuttavia ricordare che Nietzsche non solo era profondamente infastidito dagli antisemiti, ma che mai nei suoi libri pubblicati prima della morte aveva inteso in senso razziale il primato dell'Oltreuomo, da intendersi piuttosto come intellettuale ed esistenziale (il filosofo, oltretutto, era contrario alla concezione di superiorit\u00e0 dello stato; anzi, era ben convinto che l'individuo fosse oltre la nazione). Nonostante ci\u00f2 non si pu\u00f2 negare che molti motivi ripresi dal nazismo - l'esaltazione della volont\u00e0 prevaricatrice, il disprezzo per i valori cristiani e la celebrazione della potenza dell'uomo come valore primario - siano effettivamente parte integrante del pensiero nietzscheano.\nCorrenti del Nazionalsocialismo.\nVi sono fondamentalmente due correnti di nazionalsocialismo, distinte dalle pratiche economiche e sociali:\nAnalisi e riflessioni sul nazismo.\nSecondo Bertrand Russell, il nazismo proviene da una tradizione differente da quella del capitalismo liberale o del comunismo. Quindi, per comprendere il nazismo \u00e8 necessario esplorare le sue connessioni, senza banalizzare il movimento come venne fatto al suo apice negli anni trenta e accantonarlo come poco pi\u00f9 grave del razzismo. Molti storiografi sostengono che l'elemento antisemita, che non esisteva nei movimenti affini come il fascismo italiano e spagnolo (che comunque precedettero il nazismo e a cui Hitler comunque si ispir\u00f2), venne adottato da Hitler per far guadagnare popolarit\u00e0 al movimento.\nIl pregiudizio antisemita era comunque molto comune tra le masse dell'Impero tedesco, cos\u00ec come in molte citt\u00e0 europee, dove gli ebrei hanno vissuto a lungo in zone separate dal resto della popolazione (ghetti): tale pregiudizio era anche supportato da affermazioni di intellettuali di diversa estrazione, da Voltaire ad Adam Smith. Diversi storici hanno sostenuto che l'accettazione di massa del nazismo richiedeva l'antisemitismo (con la tattica di creare un nemico comune, gli ebrei, che gi\u00e0 costituiva una minoranza e dunque pi\u00f9 debole), cos\u00ec come l'adulazione dell'orgoglio ferito delle genti tedesche dopo la sconfitta della prima guerra mondiale. Tale situazione \u00e8 anche descritta dall'economista John Maynard Keynes, in un saggio dove si afferma che le eccessive punizioni richieste dall'Inghilterra avrebbero annientato l'economia tedesca, creando una situazione di instabilit\u00e0 politica che avrebbe rischiato di causare una nuova guerra in Europa. Le origini del nazismo e dei suoi valori provengono anche dalla tradizione del movimento romantico degli inizi del XIX secolo e dai suoi elementi nazionalisti dell'epoca precedente all'unificazione tedesca del 1870 e che esaltavano le tradizioni comuni degli stati tedeschi. Forza, passione, mancanza di ipocrisia, valori tradizionali della famiglia e devozione alla comunit\u00e0 erano considerati valori germanici e nazionalsocialisti.\nParte degli ideologi nazisti tent\u00f2 di rivitalizzare l'antica religiosit\u00e0 germanica in generale - ed odinista in particolare - al fine di contrapporla alle confessioni cristiane viste come un'antitesi alla pi\u00f9 pura spiritualit\u00e0 germanica e nordeuropea. Un'altra corrente vedeva il nazismo come forma di spiritualismo, ispirato al cosiddetto cristianesimo positivo germanico, che avrebbe dovuto combattere lo spirito giudaico che aveva impregnato le chiese cristiane, in particolare quella cattolica.\nSecondo Paul Matussek ed altri, il nazismo risulta esser l'espressione di un'esasperazione del nazionalismo, in cui il popolo tedesco viene - nel suo complesso (e, quindi, anche nella sua componente \"proletaria\") ad esser elevato al rango di unica rappresentanza della nazione medesima. Hitler stesso, in qualit\u00e0 di \"Guida\" (\"F\u00fchrer\", la traduzione letterale del termine italiano \"Duce\") del popolo germanico assommava in s\u00e9 sia la carica di capo del partito, sia quella di cancelliere (primo ministro), che quella di presidente della repubblica.\nTeoria economica.\nLa teoria economica nazista era immediatamente preoccupata da problemi di economia interna e aveva separatamente delle concezioni ideologiche sull'economia internazionale. Hitler si riproponeva di risolvere quattro problemi che affliggevano la Germania:\nIl programma del partito nazionalsocialista del 1920 prevedeva la \"statizzazione di tutte le imprese associate \"(trusts)\" esistenti\". Tutti questi obiettivi erano intesi ad indirizzare le imperfezioni percepite della Repubblica di Weimar e a solidificare il supporto popolare del partito. In questo l'NSDAP ebbe molto successo. Tra il 1933 e il 1936 il PIL della Germania Nazista crebbe con un tasso medio annuo del 9.5%, e il tasso della sola crescita industriale fu del 17.2%, l'iperinflazione venne efficacemente combattuta. Questa espansione lanci\u00f2 l'economia tedesca fuori da una profonda depressione ottenendo nel 1933 una moratoria, cio\u00e8 la sospensione del pagamento dei danni di guerra che Hitler aveva promesso durante la campagna elettorale e port\u00f2 lo stato al pieno impiego in meno di quattro anni.\nI consumi pubblici nello stesso periodo crebbero del 18,7%, mentre quelli privati del 3,6% annuo. Siccome questa produzione era primariamente \"di consumo\" la pressione inflazionistica risollev\u00f2 la testa, comunque ben inferiore rispetto al periodo della Repubblica di Weimar. La corsa sfrenata al riarmo, la creazione di un'imponente macchina bellica (e le concomitanti pressioni per il suo utilizzo), hanno portato alcuni commentatori alla conclusione che la guerra in Europa era inevitabile solo per motivi meramente economici. Questo non vuol dire che altre e pi\u00f9 importanti considerazioni politiche non siano da biasimare. Significa solo che l'economia \u00e8 stata, ed \u00e8, soprattutto in riferimento alla teoria marxista-leninista, uno dei fattori primari che motivano qualsiasi societ\u00e0 ad andare in guerra.\nMolti dei fondi con cui venne finanziato il riarmo nazista - com'ebbe ad affermare il ministro dell'economia nonch\u00e9 presidente della Reichsbank della Repubblica di Weimar, Hjalmar Schacht, al Processo di Norimberga - furono finanziati dai lavoratori tedeschi medesimi, attraverso un sistema di \"rapina dei fondi accantonati per il pensionamento\" e l'ideatore del prelievo forzato fu il gerarca Robert Ley, a capo del sindacato nazista unico, il DAF (Deutsche Arbeitsfront, il Fronte tedesco del lavoro). Sul piano internazionale, il partito nazista accreditava che una cabala bancaria internazionale fosse responsabile della depressione degli anni trenta.\nIl controllo di questa cabala venne identificato nel \"gruppo etnico\" dei giudei, fornendo cos\u00ec un altro tassello alla motivazione ideologica per la distruzione degli ebrei nell'olocausto. Comunque, l'esistenza di grosse banche internazionali o banche d'affari era ben nota a quei tempi. Molte di queste organizzazioni erano in grado di esercitare influenza sugli stati nazionali tramite il rifiuto o la concessione di crediti, e la Repubblica di Weimar era particolarmente vulnerabile a questa minaccia per via delle esose riparazioni di guerra pretese soprattutto dalla Francia. Questa influenza non era limitata ai piccoli stati che precedettero la creazione dell'Impero tedesco come entit\u00e0 nazionale negli anni 1870, ma si ritrova nella storia di tutti i principali stati europei a partire dal XVI secolo.\nInfatti, alcune compagnie transnazionali del periodo tra il 1500 e il 1800 (la Compagnia olandese delle indie orientali ne \u00e8 un buon esempio) vennero formate specificamente per ingaggiare guerra su procura di un coinvolgimento governativo, invece che essere l'opposto. Utilizzando una nomenclatura pi\u00f9 moderna, \u00e8 possibile dire che il partito nazionalsocialista fosse contro il potere delle corporazioni transnazionali. Questa semplice posizione anti-corporativa \u00e8 condivisa da molti partiti di centro-sinistra cos\u00ec come da molti gruppi politici che si rifanno al socialismo libertario. Quando Hitler assurse al potere, ben 7,5 milioni di tedeschi erano disoccupati, all'incirca il 20% della forza lavoro. Tra i primi provvedimenti che il governo nazista adott\u00f2, ci furono la nazionalizzazione della Reichbank e l'inconvertibilit\u00e0 del Reichmark sia verso l'oro, che verso le altre monete.\nIl primo provvedimento mirava a colpire gl'interessi di banche private, sottraendo loro la produzione di moneta. Il secondo provvedimento bloccava la speculazione sulla moneta tedesca, imponendo un cambio fissato per legge e non variabile in base alle velleit\u00e0 del mercato dei cambi. Le mosse successive furono il porre l'ultimatum al mondo industriale tedesco: come contropartita all'abrogazione del diritto di sciopero ed all'incremento dell'orario lavorativo, al congelamento perpetuo delle rivendicazioni salariali dei lavoratori, all'impossibilit\u00e0 del licenziamento da parte del lavoratore e del datore di lavoro, ed unitamente allo scioglimento del sindacato, il partito nazista impose l'immediata cessazione dell'apertura di sedi produttive all'estero, l'assunzione di manodopera unicamente tedesca, il vincolo per impianti e capitali di risiedere in Germania.\nAl contempo, venne instaurato un protezionismo tendente all'autarchia, in quanto venivano prodotti beni a consumo esclusivamente interno. Per beni o materie prime non disponibili sul territorio nazionale, se indispensabili, questi venivano importati e pagati con prodotti finiti tedeschi, una specie di baratto che, una volta di pi\u00f9, tagliava fuori gl'istituti finanziari e la speculazione. Con l'introduzione del Piano Quadriennale le aziende che non si adeguavano al piano erano passibili di nazionalizzazione senza indennizzo, eventualit\u00e0 che nella realt\u00e0 si verific\u00f2 raramente anche durante la guerra. Al fine di non creare inflazione ed aggravare il bilancio dello stato ed il debito pubblico si ricorse ad uno strumento tipico dei mercati chiusi e degli stati dittatoriali, l'utilizzo d'una speciale tipologia d'obbligazione, circolante unicamente entro i confini naturali ed a valore prefissato e costante (non pagava cedole), la Metallurgische Forschungsgesellschaft, (\"MEFO\").\nQueste obbligazioni (o - meglio - questo genere di cambiale), assieme al lavoro che gratuitamente ogni studente doveva prestare per un mese all'anno a favore dello stato, finanziarono la nascita della rete autostradale tedesca (circa 3.000\u00a0km). L'istituto che presiedeva i lavori autostradali era la \"Autobahn\" (\"autostrada\" in tedesco), l'equivalente dell'italiana IRI. Lo scopo ufficiale era quello di favorire la motorizzazione di massa in Germania, mentre - in realt\u00e0 - le autostrade sarebbero servite allo spostamento celere del neorisorto esercito di massa tedesco. Anche la creazione della Volkswagen (\"Auto del popolo\", in tedesco) si inserisce in questo preciso contesto. Essa avrebbe dovuto produrre un'auto a \"popolare\" ad un prezzo molto basso, 990 marchi (al tempo solo 1 tedesco su 50 era possessore di un'automobile), in base alle specifiche tecniche che Hitler concord\u00f2 con la Porsche.\nNessuna azienda privata si sarebbe potuta permettere un progetto cos\u00ec faraonico, per mancanza di guadagno a fronte delle spese sostenute. Il modello prescelto per la produzione diventer\u00e0 la prima automobile riprodotta su un francobollo e la pi\u00f9 venduta automobile di ogni epoca, la famosa \"Maggiolino\". Nel 1938 Hitler decise che lo Stato avrebbe dovuto produrla ed ordin\u00f2 al DAF, cio\u00e8 alla manodopera gratuita, di costruire l'impianto, all'avanguardia per lo standard dell'epoca, a Fallersleben, attualmente un distretto Wolfsburg. Il DAF anticip\u00f2 una parte del denaro necessario, ma il resto lo misero i cittadini con un prelievo forzoso dallo stipendio.\nLe automobili prodotte furono poche, in quanto la fabbrica venne quasi immediatamente convertita alla produzione di veicoli militari. Il regime nazista non poteva ammettere alcuna forma di autonomia politica od economica entro i confini nazionali. Gi\u00e0 nel 1933, in base al \"Decreto dei pieni poteri\" vennero abolite le tradizionali divisioni amministrative tedesche, i L\u00e4nder, e sostituite da distretti politico - amministrativi altamente centralizati, i Gaue. \u00c8 importante notare che la concezione di \"economia internazionale\" del partito nazista era molto limitata.\nCome il termine \"nazionalsocialista\" della sigla NSDAP suggerisce, la motivazione primaria del partito era quella di incorporare le risorse internazionali all'interno del Reich con la forza, piuttosto che con il commercio (si confronti con il socialismo internazionale praticato dall'Unione Sovietica e con l'organizzazione per il commercio detta COMECON). Questo rende la teoria economica internazionale un fattore a supporto dell'ideologia politica, piuttosto che il piano centrale di una piattaforma, come \u00e8 in molti partiti politici moderni.\nDal punto di vista economico, nazismo e fascismo sono collegati in quanto il primo si ispira al secondo, pur rimanendo separato nell'ideologia. Il nazismo pu\u00f2 essere considerato un caso particolare: il controllo completo del governo su finanza e investimenti (allocazione del credito), industria e agricoltura. Nonostante ci\u00f2, in entrambi i sistemi, il potere corporativo ed i sistemi basati sul mercato per la formazione dei prezzi esistono ancora. Citando Benito Mussolini: \u00abIl fascismo dovrebbe pi\u00f9 appropriatamente chiamarsi corporativismo perch\u00e9 \u00e8 una fusione tra Stato e potere corporativo\u00bb.\nPiuttosto che uno Stato che richiede beni alle imprese ed alloca le materie prime necessarie alla produzione (come nei sistemi socialisti), lo Stato paga per tali beni. Questo permette ai prezzi di giocare un ruolo essenziale nel fornire informazioni sulla scarsit\u00e0 dei materiali, o nello specificare le richieste in termini di tecnologia e lavoro (compresa l'educazione per il lavoro specializzato) necessarie alla produzione dei beni. Questa idea venne mantenuta per tutto il tempo in cui tenne il potere, con il controllo statale usato come mezzo per eliminare il presupposto conflitto nelle relazioni tra dirigenza e forza lavoro.\nAssieme all'industria che avrebbe operato in un sistema protetto da barriere doganali, al commercio svincolato dalle banche e dal regime aureo, anche l'agricoltura sarebbe stata regolata da ferree leggi in merito. Nello statuto programmatico del 1920, il punto 17 riguardava esplicitamente la questione agraria: \"Sosteniamo una riforma agraria che si accordi ai nostri requisiti nazionali, e l'introduzione di una legge che espropri senza indennizzo i possidenti di qualsiasi terreno che sia necessario agli scopi comuni. L'abolizione degli interessi sui prestiti all'agricoltura e il divieto di tutte le speculazioni sulla terra.\" Era il principio del \u201cBlut und Boden\u201d (\u201cSangue e terra\u201d) e del \u201cBrot und Arbeit\u201d (\u201cPane e Lavoro\u201d) che vedeva nello stato il garante supremo della prosperit\u00e0 economica della nazione, della sicurezza lavorativa dei cittadini, dell'abolizione delle disparit\u00e0 salariali, del mantenimento della pace sociale, del giusto profitto degli industriali, del controllo ferreo delle banche e delle finanze (ispirato il tutto dal fascismo italiano).\nNel settembre del 1933, venne emanata una legge mutuata dalla costituzione dell'antica Sparta, che regolava l'ereditariet\u00e0 della terra. Con questa legge si stabiliva che i contadini dovessero possedere un appezzamento minimo di terreno che consentisse loro di vivere convenientemente, a prescindere da eventuali fluttuazioni del mercato, e stabiliva l'estensione minima del terreno. Il terreno offerto ai contadini a condizioni economiche assai vantaggiose (era possibile anche il riscatto a rate senza interessi maturandi) era ereditario ma inalienabile. Tuttavia, non si arriv\u00f2 all'esproprio dei latifondi, n\u00e9 alla suddivisione dei terreni in lotti tutti di egual estensione, come invece fece Licurgo.\nRichard Walther Darr\u00e9 costitu\u00ec poco dopo un ufficio che presiedesse all'intera politica agricola nazionale. Lo scopo del Reichn\u00e4hrstand era quello di conseguire la completa indipendenza alimentare della Germania e di mantenere i prezzi dei prodotti agricoli ad un livello tale da salvaguardare i profitti dei produttori senza privare i cittadini delle derrate alimentari indispensabili, e senza scendere al di sotto del minimo fabbisogno calorico individuale quotidiano.\nNazismo e liberismo economico.\nIl nazismo era profondamente avverso al libero mercato, oltre che al comunismo. Secondo un recente studio si affronta una nuova teoria, in base alla quale il nazismo, una forma di statalismo frammista ad un nazionalismo esasperato si concretizz\u00f2 quale reazione alla diseguaglianza economica nella societ\u00e0 liberista tedesca della Repubblica di Weimar. Infatti, si identificano alcuni concetti, tali per cui, non si possono scindere gli eventi storici tra il 1914 ed il 1945. Secondo l'autore, infatti, la prima e la seconda guerra mondiale vanno visti come un unico conflitto inframmezzati da un ventennio di \"pace armata\". A sostegno della propria tesi porta i seguenti argomenti:\nEffetti.\nQueste teorie vennero usate per giustificare un programma politico totalitario di odio e soppressione razziale, usando tutti i mezzi dello Stato e soffocando il dissenso.\nIl regime nazista enfatizz\u00f2 l'anticomunismo, in particolare dopo la rottura con l'Unione Sovietica avvenuta nel '42, e la \u00absupremazia del capo\u00bb (\"F\u00fchrerprinzip\"), un elemento chiave dell'ideologia nel quale il governante viene ritenuto come un'incarnazione del movimento politico e della nazione. Similmente alle ideologie fasciste, il nazismo era virulentemente razzista. Alcune delle manifestazioni del razzismo nazista furono:\nAnche l'anti-cristianesimo faceva parte dell'ideologia nazista, analogamente alle politiche comuniste, socialiste o socialiste internazionali.\nContro effetti.\nProbabilmente il principale effetto intellettuale \u00e8 stato che le dottrine naziste hanno screditato il tentativo di usare la sociobiologia per spiegare o influenzare le questioni sociali per almeno due generazioni successive alla breve esistenza della Germania nazista. Sempre dal punto di vista scientifico, anche la geopolitica come disciplina visse fino agli anni '80 un certo abbandono, essendo stata associata al determinismo nazista.\nPersonaggi e storia.\nLa figura principale del nazismo fu Adolf Hitler, che govern\u00f2 la Germania Nazista dal 30 gennaio 1933 fino al suo suicidio avvenuto il 30 aprile 1945; guid\u00f2 il Terzo Reich nella seconda guerra mondiale e fu responsabile dell'uccisione di oltre 40 milioni di persone, 21 milioni solo in Unione Sovietica. Sotto Hitler, il nazionalismo etnico e il razzismo vennero uniti assieme attraverso un'ideologia militarista per servire i suoi fini.\nDopo la guerra, molti esponenti di spicco del nazismo vennero condannati per crimini di guerra e contro l'umanit\u00e0 al Processo di Norimberga. Il simbolo dei nazisti era la svastica (destrogira, cio\u00e8 orientata in senso orario, contrariamente al simbolo solare tradizionale). Trattasi di un antico simbolo, utilizzato da diverse culture in diverse epoche storiche (ad es. \u00e8 presente sui vasi etruschi provenienti dalla necropoli di Populonia e nelle pitture cretesi del palazzo di Cnosso). Il simbolo \u00e8 una stilizzazione del disco solare e, secondo le teorie esoteriche di Helena Petrovna Blavatsky di fine Ottocento, a cui il nazismo s'ispir\u00f2 in sommo grado, presentava un significato ambivalente: di buon auspicio, se volta a sinistra (mutuato dal sanscrito); viceversa, di cattiva sorte (e quella nazista era di questo secondo tipo) se volta a destra. Il partito nazionalsocialista nacque nel primo dopoguerra, rimase a lungo un piccolo partito ma dopo la crisi del '29 che aveva provocato una gravissima crisi economica in Germania, si rafforz\u00f2 notevolmente e divenne il primo partito, mentre il secondo partito era il KPD, il partito comunista. In quegli anni numerosissimi furono gli scontri armati fra i due partiti. I comunisti ritenevano \"principale nemico\" il partito socialista e non presero alcuna iniziativa a livello parlamentare contro i nazisti.\nNazismo e fascismo.\nIl termine \"nazismo\" viene spesso erroneamente identificato con il termine \"fascismo\". In particolare, il termine nazifascismo, nato nella seconda guerra mondiale, tende a inglobare le due differenti esperienze storiche. Anche se il nazismo utilizz\u00f2 elementi stilistici del fascismo italiano (immediatamente il pensiero corre al cosiddetto \"saluto romano\"), ispirandosi ad esso, \u00e8 possibile distinguerne le differenze. Aspetti simili tra i due regimi furono la dittatura totalitaria, l'avversione per i movimenti socialisti e comunisti (nel nazismo l'avversione fu solo momentaneamente sospesa con il Patto Molotov-Ribbentrop), l'irredentismo territoriale e la teoria economica di base.\nMa nelle origini ci sono differenze molto significative. Il principio di totalit\u00e0 nel nazismo proviene dalla razza, mentre lo Stato \u00e8 il mezzo per realizzarne la purezza. Nel fascismo \u00e8 lo Stato il principio totale, non mezzo, ma fine esso stesso. Come afferma Eugene Davidson, mentre il fascismo mise il partito al servizio dello stato, il nazismo capovolse la visione politica mettendo lo stato al servizio del partito, anche perch\u00e9, mentre Mussolini doveva rispondere ad un sovrano del proprio operato in qualit\u00e0 di primo ministro, dal 1934 Hitler assunse sia la carica di primo ministro che di presidente del Reich e non doveva rispondere ad alcuno delle proprie azioni (Mussolini - come poi avvenne - poteva esser sfiduciato e costretto alle dimissioni, ma Hitler era costituzionalmente inamovibile).\nIl nazismo fu difatti esplicitamente e radicalmente razzista fin dai suoi inizi; con Benito Mussolini il fascismo far\u00e0 proprie la teorie e la pratica dell'antisemitismo solo nel 1938, nel momento in cui diventer\u00e0 subordinato all'alleanza con Hitler, sebbene i tratti del razzismo nei confronti di alcune popolazioni (per esempio africani e slavi) fossero ben presenti fin dal suo affermarsi. Nel nazismo il principio unificatore \u00e8 biologico, nel fascismo prettamente ideologico. A Trieste, che a partire dal settembre 1943 fu inglobata nell'amministrazione del terzo Reich tedesco, venne costruito un campo di concentramento e di sterminio: la risiera di San Sabba.\nIl nazismo interpreta la storia alla luce dell'appartenenza etnica a un non meglio identificato ceppo ariano, mescolando riti pagani con tradizioni esoteriche, il fascismo si ispira alla grandezza della Roma antica, rimanendo legato alla Chiesa cattolica. Inoltre, in quanto a totalitarismo, Hitler riusc\u00ec nell'intento di assorbire ogni aspetto della vita del cittadino tedesco nei dettami della sua visione del mondo, cosa che a nessuno nel passato recente \u00e8 mai riuscito in modo altrettanto totalizzante, nemmeno al suo modello Mussolini. Com'ebbe a dichiarare esplicitamente Hitler medesimo nel suo \"Mein Kampf\", dovevano essere epurate tutte le peculiarit\u00e0 dell'individuo in quanto tale perch\u00e9 dai singoli soggetti si sarebbe dovuto approdare al popolo, inteso come massa univocamente inquadrata.\nEntrambi i regimi totalitari condannarono l'omosessualit\u00e0 ma lo fecero con strumenti decisamente differenti. Franco Goretti, autore del saggio \"Il periodo fascista e gli omosessuali\" scrive:\u00abLa differenza sostanziale fra Germania e Italia \u00e8 la presenza nella prima di un articolo penale, che consentiva arresto, processo e poi la creazione di campi di internamento. In Italia ci si muove nella persecuzione degli omosessuali con misure amministrative come confino, ammonizione e diffida. Un'altra differenza \u00e8 il numero degli arresti: in Germania abbiamo arresti, a cui seguono condanne e circa internamenti. In Italia sappiamo di circa 300 casi di confino di polizia\u00bb.\nIl dittatore spagnolo Francisco Franco fu denominato para-fascista per la sua dittatura feroce (vedi \"franchismo\") e per la persecuzione nei confronti dei militanti comunisti ed anarchici, ma nonostante la sua chiara ispirazione e il concreto appoggio ricevuto dai movimenti fascisti europei, tecnicamente potrebbe essere definito \"monarchico cattolico reazionario\", cos\u00ec come i molti dittatori di matrice fascista del dopoguerra, che non riuscirono per\u00f2 ad attuare (salvo in parte nel caso dell'Argentina) il carattere principale che caratterizza le dittature fascista e nazista e comunista: il vero e proprio stato totalitario.\nVerso la fine del Novecento, movimenti neonazisti sono sorti in diverse nazioni. Il \"neonazismo\" pu\u00f2 includere ogni gruppo o organizzazione che esibisce un collegamento ideologico con il nazismo. Viene frequentemente, ed erroneamente, associato alla sottocultura giovanile degli skinhead. Alcuni partiti politici marginali hanno adottato idee naziste.\nCitazioni storiche.\nCitazione di Goering al Tribunale di Norimberga del 1946: \"Hitler fu il politico pi\u00f9 leale in tutta la storia dell'umanit\u00e0: nel suo \"Mein Kampf\" aveva reso noto tutto il suo pensiero con un decennio d'anticipo sui tempi. Solo che non fu incredibilmente creduto! Ad esempio, se io fossi stato un politico francese, gi\u00e0 al momento dell'insediamento del nostro governo, nel 1933 non avrei esitato un attimo a dichiarare guerra alla Germania!\".\nAlcune affermazioni di Mussolini sul nazismo:\nPoi la svolta, con le leggi razziali fasciste, adottate in Italia a partire dal 1938:\nTotalitarismo nazista.\nIl totalitarismo nella Germania nazista ebbe un carattere di pervasivit\u00e0 ed efficacia tali da costituire l'idealtipo di \"trasformazione totale della realt\u00e0 sociale\" tedesca. Il totalitarismo nazista, alla cui base stavano la ripresa dell'economia e \u00abil riscatto della Germania dalle umiliazioni e frustrazioni imposte dalla pace di Versailles\u00bb, raggiunse un'intensit\u00e0 e consegu\u00ec risultati cos\u00ec importanti da superare il modello fascista italiano nella costruzione dello stato totalitario.\nNazismo e religione.\nLa relazione tra nazismo e cristianesimo pu\u00f2 essere descritta solo come complessa e controversa. Ufficialmente il Nazismo si proclamava al di sopra delle confessioni, ma Hitler e gli altri capi nazisti facevano uso del simbolismo e delle emozioni cristiane nel propagandarsi presso il pubblico tedesco (prevalentemente cristiano). Sicuramente Hitler ammirava la forte gerarchizzazione che \"...procedeva dal Vaticano fino all'ultima chiesetta nell'angolo pi\u00f9 sperduto del mondo\". Hitler sosteneva una forma di \"cristianesimo positivo\", nel quale Ges\u00f9 Cristo era un ariano, i dogmi tradizionali erano respinti, si accusava la chiesa di avere manipolato il cristianesimo antico gnostico per fini di potere e, in modo simile agli antichi marcioniti si ripudiava l'Antico Testamento. Il suo atteggiamento personale \u00e8 cos\u00ec descritto da un suo stretto collaboratore:\nAlcuni scrittori cristiani hanno cercato di tipicizzare Hitler come un ateo o un occultista (o persino un satanista), laddove altri hanno enfatizzato l'utilizzo esplicito del linguaggio cristiano da parte del partito nazista, indipendentemente da quale fosse la sua mitologia interna. L'esistenza di un Ministero per gli Affari Ecclesiastici, istituito nel 1935 e guidato da Hanns Kerrl, venne riconosciuta a fatica da ideologi come Alfred Rosenberg, che sosteneva un confuso ritorno alla religione germanica, come pure il comandante in capo (Reichsf\u00fchrer) delle SS e capo della polizia tedesca Heinrich Himmler.\nLe relazioni del partito nazista con la Chiesa cattolica sono dibattute. Molti sacerdoti e leader cattolici si opposero apertamente al nazismo sulla base di incompatibilit\u00e0 con la morale cristiana. La gerarchia cattolica condann\u00f2 infine i fondamenti teorici del nazismo con l'enciclica \"Mit brennender Sorge\" (1937) di papa Pio XI. Come per molti oppositori politici, numerosi sacerdoti vennero condannati al campo di concentramento e uccisi per le loro posizioni. Il comportamento di papa Pio XII rimane comunque oggetto di una controversia storiografica. Fu al contrario favorevole al nazismo il vescovo Alois Hudal, che cerc\u00f2 un compromesso tra Chiesa e regime. Durante i dodici anni di vita del Terzo Reich, la Chiesa dovette subire restrizioni e vessazioni perch\u00e9 giudicata ostile dal governo nazista. Durante il processo di Norimberga. uno dei capi d'accusa imputati ai leader nazisti era la persecuzione religiosa. L'accusa dichiar\u00f2 infatti: \u00abEssi (I cospiratori nazisti) hanno dichiarato il loro obiettivo di eliminare le chiese cristiane in Germania ed hanno perci\u00f2 cercato di sostituirle con le istituzioni e le credenze naziste; in ordine di ci\u00f2 hanno perseguito un programma di persecuzione di sacerdoti, chierici e membri di ordini monastici che essi ritenevano opporsi ai loro intenti, ed hanno confiscato le propriet\u00e0 della chiesa\u00bb . I nazisti che dunque, come confessato a Norimberga, erano intenzionati a distruggere l'influenza della chiesa nella societ\u00e0 e si adoperarono a far chiudere scuole, giornali e associazioni cattoliche, a licenziare i religiosi dalle scuole pubbliche, a togliere i crocifissi dagli edifici, a limitare i pellegrinaggi, a confiscare monasteri e a proibire la pubblicazione di articoli a carattere religioso.\u00abPi\u00f9 di un terzo del clero secolare e un quinto circa del clero regolare, ossia pi\u00f9 di 8000 sacerdoti furono sottoposti a misure coercitive (arresti illegali, prigione, campi rieducativi ...), 110 morirono nei campi di concentramento, 59 furono giustiziati, assassinati o perirono in seguito ai maltrattamenti ricevuti\u00bb Dal conteggio sono ovviamente esclusi i laici vicino alla Chiesa e i dati riportati si riferiscono alla sola Germania e non a tutti i territori occupati, dove la persecuzione contro la chiesa fu ancora pi\u00f9 tragica.\nEsemplificativo del vero rapporto tra cristianesimo e nazismo \u00e8 quanto ebbe ad affermare il gerarca Robert Ley: \"La nostra fede - la nostra unica fede - quella sola che ci pu\u00f2 salvare, \u00e8 il Nazionalsocialismo e questo credo non ne tolleri alcun'altra al suo fianco! Il Cristianesimo nazionalsocialista si basa sul sangue e i appropria delle sole virt\u00f9 attive, rinnegandone le virt\u00f9 passive quali la moderazione, il perdono e la piet\u00e0. Non \u00e8 accettato l'Antico Testamento ed il Cristianesimo positivo \u00e8 un termine introdotto dal Nazionalsocialismo ed il Nazionalsocialismo \u00e8 l'unico accreditato per interpretarlo!\". Anche il religioso Herman Gruner, nel 1934, invitava i cristiani a far convivere nazismo e cristianesimo: \"Non \u00e8 antitetico esser buoni cristiani ed esser buoni nazionalsocialisti. \u00c8 giunto il momento che il popolo tedesco si riconosca in Hitler, l'uomo del destino che Dio ci ha inviato per salvare la nostra Patria dalla distruzione. Dobbiamo a lui se Cristo opera finalmente tra noi. Pertanto, il Nazionalsocialismo \u00e8 Cristianesimo positivo in azione tangibile e concreta\"\nIn realt\u00e0, il Concordato che Hitler stipuler\u00e0 proprio appena salito al potere, ad imitazione di quanto fece Mussolini, con la Santa Sede era solamente un'operazione cosmetica per attirare i consensi dei tedeschi tradizionalisti. Hitler stesso confider\u00e0 a Speer che \"... non \u00e8 mia intenzione andare oltre alla semplice firma, seppure in tutti questi anni i nostri rapporti col Vaticano si siano mostrati molto tesi, tanto che il Papa non ha voluto ricevermi durante il mio viaggio di stato in Italia (nella primavera del 1938). Di pi\u00f9, ho seriamente considerato di far prelevare il Pontefice dal Vaticano durante l'occupazione di Roma lo scorso mese di ottobre (1943), ma il nostro ambasciatore me lo ha caldamente sconsigliato, essendo gi\u00e0 i nostri rapporti con la popolazione italiana pessimi. Il Vaticano \u00e8 rimasta l'unica potenza con cui negozio cercando la pace e non la guerra!\"\nLa componente \"esoterica\" del nazismo.\nHitler e molti gerarchi nazisti erano affascinati dalle cosiddette \"scienze occulte\", come ha potuto verificare Giorgio Galli in un suo famoso saggio. Hitler soleva citare alcuni aspetti di quella che definiva \"La divina provvidenza\", ogni qual volta scampava ad un qualche attentato, a cominciare da quando rifer\u00ec d'aver udito una voce che lo esort\u00f2 a spostarsi dalla posizione occupata all'interno della trincea nelle Fiandre (1914) appena in tempo per evitare d'esser straziato da un colpo di bombarda ivi piovuto. Oppure come quando - al termine del fallito colpo di Stato del 1923 - decidendo di suicidarsi sparandosi alla tempia venne affrontato con una tecnica di arti marziali dalla moglie americana del suo amico e camerata Sepp Dietrich, che gl'imped\u00ec di compiere l'atto. Il F\u00fchrer ripeteva spesso ai membri del suo entourage che udiva voci od udiva e vedeva persone che agli altri non riusciva di scorgere. Hitler ed altri appartenenti al partito nazista erano appartenenti alla Societ\u00e0 Thule (in tedesco: \"Thule-Gesellschaft\").\nL'attenzione al mondo anglofono.\nAdolf Hitler ammirava l'Impero britannico. Le teorie razziste erano state sviluppate da intellettuali britannici nel XIX secolo per controllare le popolazioni indiane e gli altri \"selvaggi\". Questi metodi vennero spesso copiati dai nazisti, a cominciare dai campi di concentramento, realizzati dai britannici nelle guerre boere per togliere l'appoggio della popolazione civile agli avversari.\nSimilarmente, nei primi anni, Hitler aveva grande ammirazione per gli Stati Uniti d'America. Nel \"Mein Kampf\", lodava gli Stati Uniti per le loro leggi anti-immigrazione e per la presenza di movimenti esplicitamente razzisti, specie negli stati del \"Profondo Sud\", ove era radicato il movimento del Ku Klux Klan. Secondo Hitler, l'America era una nazione di successo perch\u00e9 si manteneva \"pura\" dalle \"razze inferiori\". Ad ogni modo, con l'avvicinarsi della guerra, la sua opinione sugli Stati Uniti divenne pi\u00f9 negativa e credette che la Germania avrebbe avuto una facile vittoria sugli USA proprio perch\u00e9, come rilevabile dalle sue ultime considerazioni, era diventata una nazione ibrida (\"Gli Stati Uniti d'America sono inquinati dalla componente negra\", ebbe ad affermare al ministro italiano Galeazzo Ciano).\nI fattori che promossero il successo del nazionalsocialismo.\nUna questione importante riguardo al nazionalsocialismo \u00e8 quella sui fattori che promossero il suo successo negli anni venti e trenta del Novecento, non solo in Germania ma anche in altri paesi europei, ferme restando le particolarit\u00e0 storiche dei singoli paesi. Infatti movimenti nazionalisti si potevano trovare in Svezia, Regno Unito, Italia, Spagna e Stati Uniti.\nTra i fattori si possono includere:\nUna considerazione a parte va fatta per il peso che il Trattato di Versailles ha avuto nei confronti della Germania, sia da un punto di vista economico sia da un punto di vista simbolico: le difficolt\u00e0 economiche tedesche dopo la Grande Guerra e le umiliazioni imposte dal trattato hanno portato ad un desiderio di rivalsa e di potenza nel popolo tedesco che era ben rappresentato dal nazionalsocialismo. Inoltre spesso si dimentica che il primo punto del programma del partito nazionalsocialista era la riunione di tutti i tedeschi d'europa in un unico stato, punto che perseguiva il diritto all'autodeterminazione dei popoli che fu negato alle genti di etnia tedesca del defunto impero asburgico alla fine della prima guerra mondiale, questo fattore unito ai punti citati sopra contribuirono alla coagulazione di tutto l'elettorato nazionalista pangermanista presente nella repubblica di Weimar.\nNazismo e socialismo.\nIl nazionalsocialismo nelle sue forme originarie, soprattutto dal punto di vista ideologico, \u00e8 stata una forma di operaismo simile al socialismo, per il comune obbiettivo dello strato sociale a cui entrambi si rivolgevano, mirando a divenire partiti di massa. Diametralmente opposto l'approccio e i riferimenti ideologici e culturali ispiratori nei due movimenti, della giustizia sociale all'uguaglianza economica, alla propriet\u00e0 privata, per finire poi, come esposto nel programma ideologico del partito nazionalsocialista (\"Mein Kampf\", ideato prima del Putsch di Monaco del 1923 e scritto durante la reclusione conseguente), al fascismo italiano come modello ed a genocidi nella storia come quello compiuto nei paesi comunisti (come l'URSS dove tra Lenin e Stalin trovarono la morte quasi di persone mediante rastrellamenti e deportazione nei gulag, fosse comuni, esecuzioni sommarie ed altro ancora) ancora prima il genocidio dei pellerossa americani negli USA come riferimento per risolvere il problema delle minoranze.\nIl nazismo, inteso come la corrente politica che si \u00e8 diffusa in Europa dal regime totalitario di Hitler in Germania, per invece si configura ideologicamente in una corrente sostanzialmente diversa dal nazionalismo-socialista originario; anzi, qualche storico ritiene che il nazionalismo estremo di Hitler abbia solamente pochi punti in comune con il nazional-socialismo che era nato in precedenza. Per la maggioranza degli storici in ogni caso, considerando anche l'adesione di Hitler fin dal 1919 all'originario Deutsche Arbeiterpartei, fondato nello stesso anno e la sua veloce ascesa al comitato direttivo centrale gi\u00e0 dal 1920 il problema delle origini sarebbe inesistente.\nHitler adott\u00f2 alcune forme esteriori comuni a tutti i movimenti di massa, prima fra tutti la partecipazione oceanica della popolazione ai momenti emotivamente pi\u00f9 forti messi in atto dalla propaganda del partito. Appena giunto al potere, per blandire la classe operaia in gran parte simpatizzante per la sinistra, istitu\u00ec la festa del Primo Maggio, ma ideologicamente fu sempre fortemente avverso a parte dei principi tipici del marxismo e all'internazionalismo socialista.\nIl termine \"nazista\" nella cultura di massa.\nIl termine nazista viene tutt'oggi usato in vari modi, il pi\u00f9 delle volte in modo assolutamente a-storico ed improprio. Ad esempio viene spesso usato per descrivere gruppi di persone che cercano di forzare l'esito del proprio volere spingendosi oltre al lecito (detto popolare: \"sei un nazista!\"). Nella quasi totalit\u00e0 dei casi, l'uso di questo termine continua ad avere una connotazione fortemente negativa e perci\u00f2 offensiva per chi ne viene fatto oggetto."}
{"id": "2320281", "revid": "767487", "url": "https://it.wikipedia.org/wiki?curid=2320281", "title": "Burning Heads", "text": "I Burning Heads sono una band hardcore punk francese di Orl\u00e9ans. La band si \u00e8 formata alla fine degli anni'80 e ha iniziato la sua attivit\u00e0 discografica nel 1994 con l'etichetta Play It Again Sam. La band acquis\u00ec popolarit\u00e0 negli USA nel 1998 dopo la pubblicazione di \"Be One with the Flames\" su Epitaph Records e di \"Escape\" su Victory Records nel 1999. Gli album successivi sono stati pubblicati su Sony Records e Opposite Records."}
{"id": "2320285", "revid": "123164128", "url": "https://it.wikipedia.org/wiki?curid=2320285", "title": "Campionato asiatico e oceaniano di pallavolo maschile 1987", "text": "Il IV campionato asiatico e oceaniano di pallavolo maschile si \u00e8 svolto dal 15 al 25 ottobre 1987 a Kuwait City, in Kuwait. Al torneo hanno partecipato 17 squadre nazionali asiatiche ed oceaniane e la vittoria finale \u00e8 andata per la terza volta, la seconda consecutiva, al Giappone.\nGironi.\nDopo la prima fase, la prima classificata di ogni girone ha acceduto alle semifinali il primo posto, la seconda classificata di ogni girone ha acceduto alle semifinali per il quinto posto, la terza classificata di ogni girone ha acceduto alle semifinali per il nono posto, la quarta classificata di ogni girone ha acceduto alle semifinali per il tredicesimo posto.\nPodio.\nCampione.\nGiappone(Terzo titolo)\nSecondo posto.\nCina\nTerzo posto.\nCorea del Sud"}
{"id": "2320287", "revid": "74801", "url": "https://it.wikipedia.org/wiki?curid=2320287", "title": "Ryan Toby", "text": "Biografia.\nLui e sua moglie (Claudette Ortiz, anch'ella componente del gruppo) hanno tre figli.\nLa sua prima comparsa nel mondo dello spettacolo \u00e8 stata nel film \"Sister Act 2\" all'et\u00e0 di 15 anni, col nome di Ahmal James, un ragazzino fortemente legato alle sue origini afro. Nel film, la parte rap della canzone \"Joyful Joyful\" \u00e8 stata scritta da lui.\nToby ha scritto canzoni per molti artisti, come ad esempio \"Miami\", facente parte dell'album \"Big Willie Style\" uscito nel 1997 del cantante Will Smith. Ha scritto canzoni anche per Bobby Brown, Dru Hill, Usher, Kevin Lyttle, Tyrese, Glenn Lewis e Donell Jones."}
{"id": "2320288", "revid": "1171882", "url": "https://it.wikipedia.org/wiki?curid=2320288", "title": "Inntal Autobahn", "text": "La A12 o Inntal Autobahn \u00e8 un'autostrada austriaca. Essa inizia alla frontiera della Baviera a Kufstein in Tirolo (dove da autostrada A93 diventa A12), passando da Innsbruck (dove si allaccia alla A13, che porta in Italia) ed arriva a Zams da dove inizia la superstrada S16 verso l'Arlberg e Bludenz. Corre parallela all'Inn e si snoda attraverso la valle dell'Inn. \u00c8 presente un sistema dinamico di segnalazione della velocit\u00e0 limite per contrastare l'inquinamento atmosferico, chiamato in tedesco \"Luftsanierungsgebiet\".\nImportanza.\nIl tratto Kufstein\u2013Innsbruck, insieme alla Brenner Autobahn e alle tedesche A93 e A8, costituisce il principale asse di trasporti da Monaco di Baviera attraverso le Alpi verso Verona e Modena. Inoltre, la A12 collega il Tirolo, attraverso il cosiddetto Angolo Tedesco (\"Deutsches Eck\") con Salisburgo e con la West Autobahn (A1) verso Vienna.\nLa A12 \u00e8 stata la prima autostrada austriaca che ha fatto uso dell'intelligent transportation system (\"Verkehrstelematik\"). I segnali posti sulla strada indicano agli autisti ogni tipo di informazione: condizioni stradali, traffico, condizioni atmosferiche, oltre ai limiti di velocit\u00e0."}
{"id": "2320289", "revid": "31886", "url": "https://it.wikipedia.org/wiki?curid=2320289", "title": "Andr\u00e9 Marty", "text": "Marty durante la guerra civile spagnola.\nAndr\u00e9 Marty fu inviato dall'Internazionale Comunista nell'agosto del 1936 allo scopo di organizzare le Brigate Internazionali: la scelta ricadde su di lui in quanto aveva un'alta carica nel Comintern e per di pi\u00f9 conosceva spagnolo e catalano (era stato ufficiale di marina).\nLe Brigate Internazionali avevano base ad Albacete: Marty aveva come compagni nel compito a lui affidato dall'Internazionale Comunista Luigi Longo e Giuseppe Di Vittorio.\nLa situazione per\u00f2 non risulta favorevole a Marty, che viene richiamato a Mosca: al suo ritorno ad Albacete nel 1937 deve accettare di aver come supervisore del suo lavoro Palmiro Togliatti. Vengono presentati di lui due aspetti contraddittori: il primo lo inquadra come il \"macellaio di Albacete\" denunciato a mezzo stampa, il secondo come il \"libertario francese\" \"Commissario Massart\" (quest'ultimo descritto da Ernest Hemingway in \"Per chi suona la campana\").\nTogliatti, in una relazione del novembre 1937, insistette sul fatto che Marty dovesse cambiare radicalmente i suoi metodi di lavoro ed evitare di interferire su questioni militari e tattiche delle Brigate Internazionali: nel gennaio 1938 lo stesso Togliatti cambia per\u00f2 opinione, continuando a sostenere tuttavia che Marty ha difficolt\u00e0 nel rapporto con i compagni .\nSe i metodi duri di Marty sembrano innegabili, l'aspetto positivo riguarda il fatto che seppe gestire un gran numero di volontari.\nPrese parte alla lotta contro i miliziani anarchici e del POUM e fu implicato nell'esecuzione del comandante Delasalle. Su questo caso di cui viene accusato Marty lo storico Pietro Ramella (che si \u00e8 occupato della biografia con testimonianze di Aldo Morandi) afferm\u00f2: \nMarty viene quindi visto da diversi storici come un fanatico stalinista ma assolutamente non compartecipante ai crimini perpetrati da agenti del GPU contro gli anarchici e i militanti del POUM.\nCi furono inoltre molti altri scontri con leader antifascisti: scrive infatti Luigi Longo riguardo alla partecipazione ebraica alla Guerra civile spagnola\nE si nota come Luigi Longo indica senza esitazione come Andr\u00e9 Marty sia il fondatore delle Brigate Internazionali, inoltre un battaglione delle Brigate Internazionali aveva nome \"Andr\u00e9 Marty\", sottolineando l'importanza del combattente antifascista in terra di Spagna. Pur se per Riccardo Formica Andr\u00e9 Marty \u00e8 \"un rabbioso di carattere\": \nLa seconda guerra mondiale.\nNella primavera del 1939, la guerra civile spagnola si \u00e8 conclusa. Invece di tornare in Francia, Marty si reca in Unione Sovietica per lavorare a tempo pieno per il Comintern. Era ancora l\u00ec, quando inizia la seconda guerra mondiale e non pu\u00f2 ritornare in patria, occupata dai nazifascisti. Da maggio a ottobre 1943, dopo il successo dell\"'Operazione Torch\", (una componente chiave della campagna del Nord Africa), Marty fu inviato ad Algeri come rappresentante del PCF presso le Libere Forze Francesi, formate da De Gaulle.\nDopo la Liberazione di Parigi, nel mese di agosto 1944, Marty ritorna in Francia: tenta di innestare un processo rivoluzionario nella confusa situazione, ma la cosa fallisce in quanto non viene appoggiato da altri dirigenti del partito e soprattutto non ottenendo il via libera di Stalin sull'attuazione dell'iniziativa insurrezionale."}
{"id": "2320295", "revid": "105747137", "url": "https://it.wikipedia.org/wiki?curid=2320295", "title": "World Record", "text": "World Record \u00e8 il settimo album in studio del gruppo \"progressive\" inglese dei Van der Graaf Generator.\nTracce.\nTutti i brani sono di Peter Hammill, eccetto dove indicato.\nLato 2.\nI seguenti brani sono stati inclusi nella rimasterizzazione del 2005:"}
{"id": "2320301", "revid": "287204", "url": "https://it.wikipedia.org/wiki?curid=2320301", "title": "Zac Posen", "text": "Carriera.\nCresciuto nel quartiere di SoHo, inizia gi\u00e0 da giovanissimo ad interessarsi al mondo della moda, disegnando alcuni abiti per la sorella. Dopo aver abbandonato gli studi d'arte a Brooklyn viene assunto neppure ventenne alla sezione costume del Metropolitan Museum di New York. Nel 2001, ad appena 21 anni, fonda la propria casa di moda, aiutato dai genitori e dalla sorella, iniziando a vendere i propri capi ad una ristretta clientela. Nello stesso anno anche i media si accorgono delle sue creazioni, e le sue sfilate ottengono recensioni favorevoli, che nel febbraio gli fanno ottenere un intero servizio del New York Times. Il lavoro di Posen viene pubblicamente apprezzato da Yves Carcelle, presidente del gruppo LVMH, da Sidney Toledano, amministratore delegato di Christian Dior SA e da Domenico De Sole, presidente del gruppo Gucci.\nIn seguito al successo ottenuto, Posen apre il proprio studio a Tribeca, e continua a ricevere riconoscimenti e premi, compreso quello del Council of Fashion Designers of America nel 2004. Dopo aver disegnato un abito per Naomi Campbell, fra le sue clienti si iniziano ad annoverare personalit\u00e0 come Natalie Portman, Rihanna, Kate Winslet, Claire Danes, Cameron Diaz, Jennifer Lopez, Mischa Barton, Beyonc\u00e9 Knowles e molte altre. Nell'aprile 2008, Posen ha creato una collezione di abbigliamento in collaborazione con Target, dal nome \"Zac Posen for Target\", distribuita in 75 negozi in Australia."}
{"id": "2320304", "revid": "1305772", "url": "https://it.wikipedia.org/wiki?curid=2320304", "title": "Saint (brano musicale)", "text": "Saint \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\nEsso proviene dall'album \"Too Low for Zero\" del 1983 (ne costituisce la nona traccia) e si caratterizza come una canzone pop. Viene messa in evidenza la Elton John Band (composta da Dee Murray al basso, da Nigel Olsson alla batteria e da Davey Johnstone alla chitarra) come in tutto il resto del disco. Elton si cimenta a raggiungere note abbastanza alte, in special modo durante il ritornello. La canzone \u00e8 stata notata positivamente dalla critica; il testo di Bernie significa letteralmente \"Santo\" e, pur parlando di una donna, menziona parole appartenenti all'area religiosa, come \"limbo\" e \"paradiso\" (anche il titolo stesso \u00e8 un rimando a questo campo semantico).\n\"Saint\" \u00e8 stata successivamente inserita sul CD-single di \"Town of Plenty\" (singolo del 1988) e ribattezzata \"My Baby's a Saint\"."}
{"id": "2320307", "revid": "35285445", "url": "https://it.wikipedia.org/wiki?curid=2320307", "title": "SISAL S.p.A", "text": ""}
{"id": "2320309", "revid": "1534511", "url": "https://it.wikipedia.org/wiki?curid=2320309", "title": "Poesia dell'Anello", "text": ""}
{"id": "2320313", "revid": "574302", "url": "https://it.wikipedia.org/wiki?curid=2320313", "title": "Boston Society of Film Critics Award per la migliore attrice", "text": "Il Boston Society of Film Critics Award per la migliore attrice (\"BSFC Award for Best Actress\") \u00e8 un premio assegnato annualmente dal 1980 dai membri del Boston Society of Film Critics alla miglior interprete femminile di un film distribuito negli Stati Uniti nel corso dell'anno."}
{"id": "2320325", "revid": "1305772", "url": "https://it.wikipedia.org/wiki?curid=2320325", "title": "Tears Roll Down (Greatest Hits 82-92)", "text": "Tears Roll Down (Greatest Hits 82-92) \u00e8 un album raccolta dei Tears for Fears, pubblicato nel 1992.\nComprende quasi tutti i singoli tratti dai primi 3 album del gruppo, ovvero \"The Hurting\", \"Songs from the Big Chair\" e \"The Seeds of Love\" (mancano \"Suffer the Children\", \"The Way You Are\" e \"Famous Last Words\"). L'album comprende inoltre l'inedito \"Laid So Low (Tears Roll Down)\", registrato dal solo Roland Orzabal appositamente per questa raccolta.\nIn seguito al disco \u00e8 uscita anche una VHS omonima, disponibile anche in DVD, con gli stessi videoclip dei singoli legati al disco."}
{"id": "2320328", "revid": "1904508", "url": "https://it.wikipedia.org/wiki?curid=2320328", "title": "Duchi d'Alba", "text": "Duca d'Alba (in spagnolo: \"Duques de Alba\") \u00e8 un titolo nobiliare che conferisce il grandato di Spagna. Il titolo fu creato dal re Enrico IV di Castiglia e donato a Garc\u00eda \u00c1lvarez de Toledo y Carrillo, gi\u00e0 conte d'Alba de Tormes.\nIl pi\u00f9 celebre fu Fernando \u00c1lvarez de Toledo, III duca d'Alba, semplicemente noto come il \"Duca d'Alba\", \"Alba\" o \"il duca di ferro\" per l'efferatezza mostrata nel reprimere la rivoluzione olandese. Altra famosa persona insignita di questo titolo fu Maria Teresa Cayetana de Silva, XIII duchessa d'Alba, nota semplicemente come la \"Duchessa d'Alba\" (presunta musa ispiratrice di Goya per la Maja vestida e maja desnuda).\nDopo la morte della Duchessa, che non aveva figli, il titolo pass\u00f2 ad un parente, il VII duca di Berwick, discendente illegittimo di Giacomo II d'Inghilterra. Suo figlio, Jacobo FitzJames Stuart, XV duca d'Alba, fu cognato dell'imperatrice Eugenia di Francia, la quale, alla sua morte avvenuta nel 1920, lasci\u00f2 tutti i suoi beni spagnoli ai Duchi d'Alba e Berwick.\nL'attuale capo del casato, dal 20 novembre 2014 \u00e8 Carlos FitzJames Stuart, XIX duca d'Alba."}
{"id": "2320331", "revid": "96701", "url": "https://it.wikipedia.org/wiki?curid=2320331", "title": "Attacco replay", "text": ""}
{"id": "2320332", "revid": "367445", "url": "https://it.wikipedia.org/wiki?curid=2320332", "title": "Erinnofili", "text": ""}
{"id": "2320334", "revid": "1573940", "url": "https://it.wikipedia.org/wiki?curid=2320334", "title": "Cantareus", "text": "Cantareus \u00e8 un genere di mollushi gasteropodi terrestri della famiglia Helicidae.\nTassonomia.\nIl genere comprende e seguenti specie:"}
{"id": "2320335", "revid": "729019", "url": "https://it.wikipedia.org/wiki?curid=2320335", "title": "Campionato africano di pallavolo maschile 1993", "text": "Il IX campionato africano di pallavolo maschile si \u00e8 svolto nel 1993 ad Algeri, in Algeria. Al torneo hanno partecipato 10 squadre nazionali africane e la vittoria finale \u00e8 andata per la seconda volta consecutiva all'Algeria."}
{"id": "2320336", "revid": "767487", "url": "https://it.wikipedia.org/wiki?curid=2320336", "title": "Welcome to Love", "text": "Welcome To Love \u00e8 un album del sassofonista jazz americano Pharoah Sanders pubblicato nel 1990 dalla Timeless. Registrato a Parigi il 17 e 18 luglio 1990. Il sottotitolo in copertina \u00e8 \"Pharoah Sanders plays beautiful ballads\"."}
{"id": "2320342", "revid": "6923", "url": "https://it.wikipedia.org/wiki?curid=2320342", "title": "Raoul Villain", "text": "Villain era membro della \"Lega dei Giovani Amici dell'Alsazia-Lorena\", un gruppo nazionalista. Dopo la sconfitta nella guerra franco-prussiana, i territori di Alsazia e Lorena erano stati ceduti ai tedeschi, causando rabbia e risentimento in Francia.\nVillain era fortemente contrario alla politica pacifista di Jaur\u00e8s. Alle 21,40 del 31 luglio 1914 Villain uccise Jaur\u00e8s mentre l'uomo stava tenendo una riunione presso l'angolo tra Rue Montmartre e Rue du Croissant. Il giorno successivo la Francia ordin\u00f2 la mobilitazione dell'esercito.\nRimasto in carcere per tutta la durata della guerra, Villain venne processato nel 1919. Assolto tra le polemiche il 29 marzo dello stesso anno, fugg\u00ec ad Ibiza dove, il 19 marzo 1936, venne assassinato poco prima dello scoppio della guerra civile spagnola, non \u00e8 certo se dai repubblicani o da Jean Coryn."}
{"id": "2320344", "revid": "1543377", "url": "https://it.wikipedia.org/wiki?curid=2320344", "title": "Beckton (Londra)", "text": "Beckton \u00e8 un quartiere del borgo londinese di Newham, nella zona orientale di Londra, situato a 13\u00a0km a est di Charing Cross.\nGeografia fisica.\nI suoi confini sono segnati dall'A13 a nord, dalla Barking Creek a est, dai Royal Docks a sud e dalla Prince Regent Lane a ovest. L'area attorno alla Prince Regent Lane, nota anche come Custom House, \u00e8 famosa anche per la Dogana di Londra.\nLa Beckton moderna \u00e8 suddivisa in cinque zone:\nTutte le zone hanno come codice postale \"E6\".\nStoria.\nPosizione di Beckton all'interno della citt\u00e0 di Londra in differenti anni:\nBeckton era all'interno del Distretto urbano di East (successivamente borgo di contea di East Ham). Una piccola area lungo le rive del Tamigi era storicamente parte della parrocchia di Woolwich, del Kent, e divenne parte della Contea di Londra nel 1889; dal 1899, l'antica parrocchia di Woolwich annessa a Londra divenne borgo metropolitano di Woolwich.\nBeckton (sia l'area precedentemente appartenente al Borgo metropolitano di Woolwich che quella appartenente a East Ham) \u00e8 stata incorportata nel 1965 al borgo londinese di Newham.\nOfficina del Gas di Beckton.\nSituato a nord e ad est del Royal Docks, in una zona era fortemente industrializzate, si trovava la \"Beckton Gas Works\", la pi\u00f9 grande officina di gas in Europa, che ha servito la capitale britannica fino al 1969.\nQuesta officina ha ricoperto un ruolo importante nella storia della citt\u00e0, tanto che la zona di Beckton in s\u00e9 \u00e8 stato chiamata in onore di Simon Adams Beck, il governatore della \"Gas Light and Coke Company\", quando sono iniziati i lavori sul sito nel novembre del 1868.\nNelle adiacenze del Beckton Gasworks si trovava una fabbrica che produceva una grande variet\u00e0 di prodotti, tra cui inchiostri, coloranti, naftalina, e fertilizzanti, tutti sottoprodotti del processo di trasformazione del carbone in carburante per la produzione di gas illuminante.\nQuando la Gran Bretagna passa dall'utilizzo del gas illuminante al gas naturale del Mare del Nord nel 1969, le officine del gas sono state chiuse.\nL'ampio cumulo di materiale tossico di rifiuto del Gasworks era conosciuto ironicamente come \"Alpi di Beckton\".\nQuesto cumulo, di 25 metri di altezza, che precedentemente si estendeva dalla bocca di scarico meridionale della fogna fino alla Winsor Terrace, \u00e8 stato utilizzato per un certo periodo di tempo (dal 1989 al 2001) come pista da sci artificiale: la Beckton Alps, che era stata aperta alla presenza della principessa Diana del Galles, aveva una piattaforma di osservazione in cima e un bar in stile svizzero ai piedi. Tuttavia, il sito \u00e8 in stato di abbandono dopo la chiusura dovuta all'ampliamento della A13.\nImpianto di depurazione delle acque fognarie di Beckton.\nL'altra maggiore industria di Beckton, ancora ad oggi florida, \u00e8 il trattamento delle acque fognarie.\nAperto per la prima volta nel 1864 come parte dello schema di Joseph Bazalgette per eliminare le acque di scarico dal Tamigi (e dunque di ridurre la diffusione di malattie correlate), l'impianto di depurazione di Beckton, che si trova alla fine della rete di fognatura della riva nord del Tamigi (conosciuta come Northern Outfall Sewer), \u00e8 il pi\u00f9 grande impianto di depurazione d'Europa (il quarto nel mondo).\nPrecedentemente alla costruzione di questo impianto di depurazione, l'acqua veniva pompata direttamente nel fiume, senza essere trattata. Questo ha contribuito all'alto numero di morti (pi\u00f9 di 600) a seguito del disastro della Princess Alice del 1878.\nNel 2005 \u00e8 stata proposta in questo sito la costruzione di un impianto di dissalazione; tuttavia l'allora sindaco Ken Livingstone ha criticato questa proposta ritenendola ambientalmente inaccettabile.\nCultura.\nIstruzione.\nNel 1999, apre, nel quartiere di Beckton, nella zona di Cyprus, la seconda sede (conosciuta come \"Docklands Campus\" dell'Universit\u00e0 dell'East London (UEL).\nQuesta, che \u00e8 l'unica sede oltre alla sede centrale di Stratford, \u00e8 la grande sede dell'universit\u00e0.\nSi trova nell'area riqualificata delle Docklands, dove un tempo si trovava il \"molo Royal Albert\", chiuso alle rotte commerciali dagli anni 80.\nI nuovi alloggi per gli studenti sono stati aperti nel 2008 e, ad oggi, il campus ospita 1200 camere per gli studenti, negozi, bar, un ristorante, e altri servizi.\nNel campus si trova anche il \"SportsDock\", un centro sportivo e accademico, aperto nel marzo del 2012, e costato \u00a321 milioni. Questo centro \u00e8 stato utilizzato come centro di allenamento per gli Stati Uniti d'America durante le olimpiadi di Londra del 2012.\nFilmati girati a Beckton.\nL'officina del gas era ancora esistente, bench\u00e9 fosse gi\u00e0 abbandonata, quando, nei primi anni 80, Stanley Kubrick era in cerca di un'area dove poter girare le scene di battaglia del suo film \"Full Metal Jacket\". Le pareti degli edifici dell'officina vennero coperte con scritte in vietnamita, e poi vennero fatte esplodere in modo tale da ricordare la battaglia di Hu\u1ebf.\nIn questa stessa location sono stati girati, rispettivamente nel 1990 e nel 1997, il video del singolo \"Arc-Lite\" dei Loop e del singolo \"D'You Know What I Mean?\" degli Oasis.\nQuesto sito \u00e8, oggi, occupato dal parco commerciale di Gallions Reach.\nUn altro noto film girato a Beckton e nelle aree circostanti, \u00e8 il film della saga di James Bond, \"Solo per i tuoi occhi\". Qui si pu\u00f2 vedere una visuale aerea delle officine nei titoli di testa.\nBeckton \u00e8 stata usata come location anche del film di Michael Radford \"Orwell 1984\", tratto dal romanzo di George Orwell, \"1984\". In questo film, le officine del gas vengono utilizzate come ambientazione per le \"zone proletarie\".\nInfrastrutture e trasporti.\nA Beckton si trovano varie stazioni della Docklands Light Railway, che servono le diverse zone del quartiere:\nAutobus.\nVarie linee di autobus servono il quartiere:\nAeroporto di Londra City.\nL'aeroporto di Londra City \u00e8 il pi\u00f9 vicino al quartiere."}
{"id": "2320347", "revid": "15756", "url": "https://it.wikipedia.org/wiki?curid=2320347", "title": "British Aerospace BAe ATP", "text": "Il British Aerospace ATP \u00e8 un aereo di linea regionale, anche noto come Jetstream 61, e da trasporto, biturboelica, monoplano ad ala bassa, prodotto dall'azienda aeronautica britannica British Aerospace. Il prototipo ha compiuto il primo volo il 6 agosto 1986.\nStoria del progetto.\nIl BAe ATP, costruito in 63 esemplari di serie dal 1987 al 1996, \u00e8 un aereo a turboelica ad alta efficienza di seconda generazione, sviluppato dal precedente modello Bae 748 / Avro 748 / Hawker Siddeley HS 748, con una fusoliera pi\u00f9 lunga di 5,50 m. L'ATP (Advanced Technology Turboprop) \u00e8 dotato di avionica moderna e di \"glass cockpit\" EFIS (Electronic Flight Instrument System). Prodotto per il trasporto merci e passeggeri con capacit\u00e0 fino a 8,2 tonnellate di carico oppure fino a 60-70 posti.\nL'operativit\u00e0 dell'ATP \u00e8 iniziata nel maggio 1988 quando il primo di quattro velivoli \u00e8 stato consegnato alla British Midland Airways. La versione a servizio passeggeri, per il trasporto tipico di 64-68 persone, \u00e8 stata originariamente prodotta a Woodford, successivamente, nel 1992, la produzione \u00e8 stata rilevata dalla nuova societ\u00e0 formata da Jetstream aeromobile a Prestwick. Il 26 aprile 1993, dopo il 63\u00ba esemplare, l'ATP \u00e8 stato rinominato il Jetstream 61 (o J61). Questa versione, dotata dei pi\u00f9 funzionali e potenti turboelica PW127D, vedeva una portata maggiore e nuovi interni. Il prototipo J61, convertito da un ATP, ha volato per la prima volta il 10 maggio 1994. La produzione \u00e8 stata tuttavia limitata a solo due aerei, non venduti, a seguito della breve vita dell'unione di BAe con ATR nel consorzio AI (R). Nel 2001, la BAE Systems ha lanciato il programma di conversione della versione passeggeri in versione mercantile F-Bulk per il carico merci e la Large Cargo Door (LCD) dotata di portellone di carico extra-large.\nTecnica.\nIl BAe ATP \u00e8 dotato di due motori turboelica ad alta efficienza Pratt &amp; Whitney Canada PW126/PW126A con eliche a sei pale Hamilton Standard a rotazione lenta che contribuiscono a ridurne la rumorosit\u00e0 e le vibrazioni.\nImpiego operativo.\nIl velivolo \u00e8 adatto alle esigenze di breve raggio degli operatori regionali che richiedono fino a 72 posti passeggeri.\nDue delle principali compagnie aeree europee che hanno utilizzato il BAe ATP sono state la British Regional Airlines e la spagnola Air Europa Express, come anche la British World Airlines, compagnia specializzata nel noleggio a breve termine."}
{"id": "2320365", "revid": "547034", "url": "https://it.wikipedia.org/wiki?curid=2320365", "title": "Ride (Ace Hood)", "text": "Ride \u00e8 il secondo singolo del rapper statunitense Ace Hood, estratto dall'album di debutto \"Gutta\". \u00c8 stato prodotto dal duo di beatmaker The Inkredibles e vi ha partecipato il cantante R&amp;B Trey Songz.\nInformazioni.\nIl testo della canzone \u00e8 stato scritto dagli stessi Ace Hood (Antoine McColister) e Trey Songz (Tremaine Neverson) pi\u00f9 T-Pain (Faheem Rasheed Najm), il quale ha scritto il ritornello.\nOriginariamente il singolo era intitolato \"Ride or Die\", ma fu cambiato dall'etichetta \"Def Jam\" in \"\"Ride\", titolo pi\u00f9 idoneo agli ascolti del singolo in radio.\nVideoclip.\nIl videoclip di \"Ride\" \u00e8 stato girato il 1\u00ba agosto 2008 da Gil Green ed include i cameo di DJ Khaled, Rick Ross, Johnny Dang e Torch e Gunplay dei Triple C's. Ha raggiunto la posizione n.9 nella classifica \"106 &amp; Park\" dell'emittente televisiva via cavo \"BET\"\".\nProtagonisti sono Ace Hood e la sua ragazza, che trascorrono assieme tutta la giornata mangiando, bevendo, andando in motoscafo e facendo anche un giro in macchina. Il rapper \u00e8 ricercato dalla polizia e quando a sera inoltrata le forze dell'ordine irrompono a casa per catturarlo, la ragazza si rifiuta di dir loro dov'\u00e8, e viene quindi arrestata al posto suo.\nRemix.\nIl remix ufficiale del singolo ha due versioni, entrambe coi featuring di Rick Ross e Juelz Santana. Solo che, mentre la prima (quella dapprima pubblicata) vede la partecipazione di T-Pain nel ritornello, nella seconda (quella presente nell'album) il ritornello \u00e8 cantato da Trey Songz, esattamente come nella versione originale del singolo. Va inoltre notato che il secondo remix differisce dal primo per la base, leggermente diversa e prodotta da DJ Khaled.\nIL 28 ottobre 2008 \u00e8 stato pubblicato un videoclip (diretto da Rage) per il remix con Rick Ross, Juelz Santana e Trey Songz. DJ Khaled, Akon, Twista, Jim Jones, Busta Rhymes, Jadakiss, DJ Drama, Brisco, Ray J, Shawty Lo, i Triple C's e Soulja Boy vi fanno apparizione assieme ad altri artisti."}
{"id": "2320378", "revid": "767487", "url": "https://it.wikipedia.org/wiki?curid=2320378", "title": "M\u00e1riahalom", "text": "M\u00e1riahalom \u00e8 un comune dell'Ungheria di 667 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320383", "revid": "767487", "url": "https://it.wikipedia.org/wiki?curid=2320383", "title": "Mocsa", "text": "Mocsa \u00e8 un comune dell'Ungheria di 2.299 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320384", "revid": "200568", "url": "https://it.wikipedia.org/wiki?curid=2320384", "title": "Giacomo Leopardi", "text": "\u00c8 ritenuto il maggior poeta dell'Ottocento italiano e una delle pi\u00f9 importanti figure della letteratura mondiale, nonch\u00e9 uno dei principali esponenti del romanticismo letterario, sebbene abbia sempre criticato la corrente romantica di cui rifiut\u00f2 quello che definiva \"l'ardo vero\", ritenendosi vicino al classicismo. La profondit\u00e0 della sua riflessione sull'esistenza e sulla condizione umana \u2014 di ispirazione sensista e materialista \u2014 ne fa anche un filosofo di spessore. La straordinaria qualit\u00e0 lirica della sua poesia lo ha reso un protagonista centrale nel panorama letterario e culturale internazionale, con ricadute che vanno molto oltre la sua epoca.\nLeopardi, intellettuale dalla vastissima cultura, inizialmente sostenitore del classicismo, ispirato alle opere dell'antichit\u00e0 greco-romana, ammirata tramite le letture e le traduzioni di Mosco, Lucrezio, Epitteto, Luciano ed altri, approd\u00f2 al Romanticismo dopo la scoperta dei poeti romantici europei, quali Byron, Shelley, Chateaubriand, Foscolo, divenendone un esponente principale, pur non volendo mai definirsi romantico. Le sue posizioni materialistiche \u2014 derivate principalmente dall'Illuminismo \u2014 si formarono invece sulla lettura di filosofi come il barone d'Holbach, Pietro Verri e Condillac, a cui egli unisce per\u00f2 il proprio pessimismo, originariamente probabile effetto di una grave patologia che lo affliggeva ma sviluppatesi successivamente in un compiuto sistema filosofico e poetico.\nMor\u00ec nel 1837 poco prima di compiere 39 anni, di edema polmonare o scompenso cardiaco, durante la grande epidemia di colera di Napoli.\nIl dibattito sull'opera leopardiana a partire dal Novecento, specialmente in relazione al pensiero esistenzialista fra gli anni trenta e cinquanta, ha portato gli esegeti ad approfondire l'analisi filosofica dei contenuti e significati dei suoi testi. Per quanto resi specialmente nelle opere in prosa, essi trovano precise corrispondenze a livello lirico in una linea unitaria di atteggiamento esistenziale. Riflessione filosofica ed empito poetico fanno s\u00ec che Leopardi, al pari di Blaise Pascal, Schopenhauer, Kierkegaard, Nietzsche e pi\u00f9 tardi di Kafka, possa essere visto come un esistenzialista o almeno un precursore dell'Esistenzialismo.\nBiografia.\nInfanzia.\nGiacomo Leopardi nacque nel 1798 a Recanati, nello Stato pontificio (oggi in provincia di Macerata, nelle Marche), da una delle pi\u00f9 nobili famiglie del paese, primo di dieci figli. Quelli che arrivarono all'et\u00e0 adulta furono, oltre a Giacomo, Carlo (1799-1878), Paolina (1800-1869), Luigi (1804-1828) e Pierfrancesco (1813-1851). I genitori erano cugini fra di loro. Il padre, il conte Monaldo, figlio del conte Giacomo e della marchesa Virginia Mosca di Pesaro, era uomo amante degli studi e d'idee reazionarie; la madre, la marchesa Adelaide Antici, era una donna energica, molto religiosa fino alla superstizione, legata alle convenzioni sociali e ad un concetto profondo di dignit\u00e0 della famiglia, motivo di sofferenza per il giovane Giacomo che non ricevette tutto l'affetto di cui sentiva il bisogno.\nIn conseguenza di alcune speculazioni azzardate fatte dal marito, la marchesa prese in mano un patrimonio familiare fortemente indebitato, riuscendo a rimetterlo in sesto solo grazie a una rigida economia domestica. La rigidit\u00e0 della madre, contrastante con la tenerezza del padre, i sacrifici economici e i pregiudizi nobiliari pesarono sul giovane Giacomo. Fino al termine dell'infanzia Giacomo crebbe comunque allegro, giocando volentieri con i suoi fratelli, soprattutto con Carlo e Paolina che erano pi\u00f9 vicini a lui d'et\u00e0 e che amava intrattenere con racconti ricchi di fervida fantasia.\nFormazione giovanile.\nRicevette la prima educazione, come da tradizione familiare, da due precettori ecclesiastici, il gesuita don Giuseppe Torres fino al 1808 e l'abate don Sebastiano Sanchini fino al 1812, che influirono sulla sua prima formazione con metodi improntati alla scuola gesuitica. Tali metodi erano incentrati non solo sullo studio del latino, della teologia e della filosofia, ma anche su una formazione scientifica di buon livello contenutistico e metodologico. Nel Museo leopardiano a Recanati \u00e8 conservato, infatti, il frontespizio di un trattatello sulla chimica, composto insieme al fratello Carlo. I momenti significativi delle sue attivit\u00e0 di studio, che si svolgono all'interno del nucleo familiare, sono da rintracciare nei saggi finali, nei componimenti letterari da donare al padre in occasione delle feste natalizie, la stesura di quaderni molto ordinati ed accurati e qualche composizione di carattere religioso da recitare in occasione della riunione della Congregazione dei nobili.\nIl ruolo avuto dai precettori non imped\u00ec, comunque, al giovane Leopardi di intraprendere un suo personale percorso di studi avvalendosi della biblioteca paterna molto fornita (oltre ventimila volumi) e di altre biblioteche recanatesi, come quella degli Antici, dei Roberti e probabilmente da quella di Giuseppe Antonio Vogel, esule in Italia in seguito alla Rivoluzione francese e giunto a Recanati tra il 1806 e il 1809 come membro onorario della cattedrale della cittadina. Nel 1809 il giovane Giacomo compone il sonetto intitolato \"La morte di Ettore\" che, come lui stesso scrive nell\"Indice delle produzioni di me Giacomo Leopardi dall'anno 1809 in poi\", \u00e8 da considerarsi la sua prima composizione poetica. Da questi anni ha inizio la produzione di tutti quegli scritti chiamati \"puerili\".\nProduzione dei \"puerili\".\nIl corpus delle opere cosiddette \"puerili\" dimostra come il giovane Leopardi sapesse scrivere in latino fin dall'et\u00e0 di nove-dieci anni e padroneggiare i metodi di versificazione italiana in voga nel Settecento, come la metrica barbara di Fantoni, oltre ad avere una passione per le burle in versi dirette al precettore e ai fratelli.\nNel 1810 inizi\u00f2 lo studio della filosofia e due anni dopo, come sintesi della sua formazione giovanile, scrisse le \"Dissertazioni filosofiche\" che riguardano argomenti di logica, filosofia, morale, fisica teorica e sperimentale (astronomia, gravitazione, idrodinamica, teoria dell'elettricit\u00e0, eccetera). Tra queste \u00e8 nota la \"Dissertazione sopra l'anima delle bestie\". Nel 1812, con la presentazione pubblica del suo saggio di studi che discusse davanti ad esaminatori di vari ordini religiosi ed al vescovo, si pu\u00f2 far concludere il periodo della sua prima formazione che \u00e8 soprattutto di tipo sei-settecentesco ed evidenzia l'amore per l'erudizione oltre che uno spiccato gusto arcadico.\nFormazione personale.\nDal 1809 al 1816 Leopardi si immerse totalmente in uno \"studio matto e disperatissimo\", espressione da lui stesso coniata, che assorb\u00ec tutte le sue energie e che rec\u00f2 gravi danni alla sua salute. Apprese perfettamente il latino (sebbene si considerasse sempre \"poco inclinato a tradurre\" da questa lingua in italiano) e, senza l'aiuto di maestri, il greco. Seppure in modo pi\u00f9 sommario apprese anche altre lingue: l'ebraico, il francese, l'inglese, lo spagnolo e il tedesco (nello Zibaldone si trovano inoltre cenni ad altre lingue antiche, come il sanscrito). Nel frattempo, nel 1812 cessa la formazione dell'abate Sanchini, il quale ritenne inutile continuare la formazione del giovane che ne sapeva ormai pi\u00f9 di lui. Risalgono a questi anni la \"Storia dell'astronomia\" del 1813, il \"Saggio sopra gli errori popolari degli antichi\" del 1815, diversi discorsi su scrittori classici, alcune traduzioni poetiche, alcuni versi e tre tragedie, mai rappresentate durante la sua vita, \"La virt\u00f9 indiana\", \"Pompeo in Egitto\" e \"Maria Antonietta\" (rimasta incompiuta).\nPer quanto riguarda la compilazione della \"Storia dell'astronomia\" Leopardi si avvalse di numerose fonti: il testo di base fu sicuramente la \"Storia dell\u2019astronomia di Bailly, ridotta in compendio dal signor Francesco Milizia\", a partire dalle \"Histoires\" del celebre astronomo francese Jean Sylvain Bailly. L'opera, pubblicata nel 1791, terminava con la scoperta del pianeta Urano da parte di Herschel. Invece il lavoro di Leopardi presenta ulteriori aggiornamenti, come ad esempio la scoperta di Cerere, Pallade, Giunone e della cometa del 1811.\nPer l'elaborazione del suo testo, Leopardi fece uso, anche, dell\"Abr\u00e9g\u00e9 d\u2019astronomie\" di J\u00e9r\u00f4me Lalande (presente nella biblioteca di casa Leopardi nell\u2019edizione del 1775), del \"Dictionnaire de Physique\" di Aim\u00e9-Henri Paulian e delle storie di matematica inserite nel Tacquet e nel Wolff. Inoltre Leopardi adoper\u00f2 diverse opere generali come la \"Storia della letteratura italiana\" di Girolamo Tiraboschi, gli \"Scrittori d\u2019Italia\" di Mazzuchelli e varie raccolte biografiche di alcuni ordini religiosi: Wadding per i francescani, Qu\u00e9tif e \u00c9chard per i domenicani e cos\u00ec via. L'elenco di questi testi dimostra l\u2019erudizione raggiunta dal giovane Leopardi.\nNella \"Storia dell'astronomia\" Leopardi lasci\u00f2 anche trasparire i limiti del suo interesse per la matematica. Nulla, probabilmente sapeva a proposito dei logaritmi (ai quali invece il Bailly-Milizia aveva dedicato due pagine illustratrici), e sull'argomento si limit\u00f2 a scrivere che \u00abEnrico Briggs (\u2026) avendo udita la invenzione de' logaritmi fatta da Giovanni Neper\u00bb aveva pubblicato un\u2019opera al riguardo. Probabilmente infatti Leopardi non studi\u00f2 mai i logaritmi, cos\u00ec come si arrest\u00f2 alla geometria cartesiana e al calcolo differenziale.\nInizi\u00f2 nello stesso periodo anche le prime pubblicazioni e lavor\u00f2 alle traduzioni dal latino e dal greco, dimostrando sempre di pi\u00f9 il suo interesse per l'attivit\u00e0 filologica. Sono questi anche gli anni dedicati alle traduzioni dal latino e dal greco, corredate di discorsi introduttivi e di note, tra i quali gli \"Scherzi epigrammatici\", tradotti dal greco del 1814 e pubblicati in occasione delle nozze Santacroce-Torre dalla Tipografia Frattini di Recanati nel 1816, la \"Batracomiomachia\" nel 1815 e pubblicata su \u00abLo Spettatore italiano\u00bb il 30 novembre 1816, gli idilli di Mosco, il \"Saggio di traduzioni dell'Odissea\", la \"Traduzione del libro secondo dell'Eneide\", il \"Moretum\" (un poemetto pseudo-virgiliano), e la \"Titanomachia\" di Esiodo, pubblicata su \u00abLo Spettatore italiano\u00bb il 1\u00ba giugno 1817.\nConversione letteraria: dall'erudizione al bello.\nTra il 1815 e il 1816 si avverte in Leopardi un forte cambiamento, frutto di una profonda crisi spirituale, che lo porter\u00e0 ad abbandonare l'erudizione per dedicarsi alla poesia. Egli si rivolge, pertanto, ai classici non pi\u00f9 come ad arido materiale adatto a considerazioni filologiche, ma come a modelli di poesia da studiare. Seguiranno le letture di autori moderni come Alfieri, Parini, Foscolo e Vincenzo Monti, che serviranno a maturare la sua sensibilit\u00e0 romantica. Ben presto egli legge \"I dolori del giovane Werther\" di Goethe, le opere di Chateaubriand, di Byron, di Madame de Sta\u00ebl. In questo modo Leopardi inizia a liberarsi dall'educazione paterna accademica e sterile, a rendersi conto della ristrettezza della cultura recanatese ed a porre le basi per liberarsi dai condizionamenti familiari. Appartengono a questo periodo alcune poesie significative come \"Le Rimembranze\", \"L'Appressamento della morte\" e lInno a Nettuno\", nonch\u00e9 la celebre e non pubblicata \"Lettera ai compilatori della Biblioteca Italiana\", indirizzata nel luglio 1816 ai redattori della rivista milanese, in risposta alla lettera ' di Madame de Sta\u00ebl, apparsa sul primo numero, nel gennaio dello stesso anno. Destinato dal padre alla carriera ecclesiastica per la sua fragile salute, rifiuter\u00e0 di intraprendere questa strada.\nMalattia.\nNel 1815-1816 Leopardi fu colpito da alcuni seri problemi fisici di tipo reumatico e disagi psicologici che egli attribu\u00ec almeno in parte \u2014 come la presunta scoliosi \u2014 all'eccessivo studio, isolamento ed immobilit\u00e0 in posizioni scomode delle lunghe giornate passate nella biblioteca di Monaldo. \nLa malattia esord\u00ec con affezione polmonare e febbre e in seguito gli caus\u00f2 la deviazione della spina dorsale (da cui la doppia \"gobba\"), con dolore e conseguenti problemi cardiaci, circolatori, gastrointestinali (forse colite ulcerosa o malattia di Crohn) e respiratori (asma e tosse), una crescita stentata, problemi neurologici alle gambe (debolezza, parestesia con freddo intenso), alle braccia ed alla vista, disturbi disparati e stanchezza continua; nel 1816 Leopardi era convinto di essere sul punto di morire. \nIl marchese Filippo Solari di Loreto scrive poco dopo a Monaldo Leopardi: \nEgli stesso si ispira a questi seri problemi di salute, di cui parler\u00e0 anche a Pietro Giordani, per la lunga cantica \"L'appressamento della morte\" e, anni dopo, per \"Le ricordanze\", in cui ripensa a questo e definisce la sua malattia come un \"cieco malor\", cio\u00e8 un male di non chiara origine, che gli fa pensare al suicidio assieme all'angusto ambiente: \nL'ipotesi pi\u00f9 accreditata per lungo tempo (diffusa gi\u00e0 nel XIX secolo e sostenuta da medici di Recanati e da Pietro Citati) \u00e8 che Leopardi soffrisse della malattia di Pott (gli studiosi scartano la diagnosi dell'epoca, pi\u00f9 volte riproposta anche nel Novecento, di una normale scoliosi dell'et\u00e0 evolutiva), cio\u00e8 tubercolosi ossea o spondilite tubercolare, oppure dalla spondilite anchilosante giovanile (secondo Erik P. Sganzerla), una sindrome reumatica autoimmune che porta a una progressiva ossificazione dei legamenti vertebrali con deformazione e rigidit\u00e0 del rachide, uniti ad ampi disturbi infiammatori sistemici, oculari e neurologici-compressivi in casi gravi, il tutto unitamente a problemi nervosi. \nAlcune di queste sindromi hanno predisposizione genetica, derivabile dal matrimonio tra consanguinei dei genitori. Tutti i fratelli Leopardi furono deboli di salute, con l'eccezione di Carlo, forse per\u00f2 sterile, e Paolina, la quale presentava solo una leggera asimmetria del viso. Pietro Citati afferma che avesse anche dei disturbi urinari e di probabile impotenza, e sarebbero stati questi, pi\u00f9 che l'aspetto fisico (a cui poteva ovviare essendo un nobile benestante) la causa del suo rapporto difficile con le donne e la sessualit\u00e0.\nNel decennio seguente l'apparire dei disturbi, alcuni medici fiorentini, come altri medici consultati in giovent\u00f9, a parte la deformit\u00e0 fisica asseriranno \u2014 probabilmente in maniera erronea \u2014 che numerosi disturbi del Leopardi erano dovuti a neurastenia di origine psicologica (sempre in questo periodo comincia a soffrire di crisi depressive che taluni attribuiscono all'impatto psicologico della malattia fisica), come lui stesso a tratti sostenne, anche contro il parere di numerosi dottori.\nSecondo il neurologo Sganzerla, propositore della tesi sulla spondilite al posto della tubercolosi, Leopardi non mostrava invece alcun segno di vera depressione psicotica, sfatando il mito sostenuto da Citati e dai lombrosiani come Patrizi e Sergi.\nQueste patologie comunque, se non condizionarono il suo pensiero in maniera diretta (come ribadito spesso da Leopardi), influenzarono comunque il suo pessimismo filosofico e lo spinsero a indagare le cause della sofferenza umana e il significato della vita da una prospettiva originale, divenendo, come affermato dal critico Sebastiano Timpanaro, \"un formidabile strumento conoscitivo\".\nConversione filosofica: dal bello al vero.\nDopo il primo passo verso il distacco dall'ambiente giovanile e con la maturazione di una nuova ideologia e sensibilit\u00e0 che lo port\u00f2 a scoprire il bello in senso non arcaico, ma neoclassico, si annuncia nel 1819 quel passaggio dalla poesia di immaginazione degli antichi alla poesia sentimentale che il poeta defin\u00ec l'unica ricca di riflessioni e convincimenti filosofici.\nMutamenti profondi del 1817 e \"teoria del piacere\".\nIl 1817 fu per Leopardi, che giunto alle soglie dei diciannove anni aveva avvertito, in tutta la sua intensit\u00e0, il peso dei suoi mali e della condizione infelice che ne derivava, un anno decisivo che determin\u00f2 nel suo animo profondi mutamenti. Consapevole ormai del suo desiderio di gloria ed insofferente dell'angusto confine in cui, fino a quel momento, era stato costretto a vivere, sent\u00ec l'urgente desiderio di uscire, in qualche modo, dall'ambiente recanatese. Gli avvenimenti seguenti incideranno sulla sua vita e sulla sua attivit\u00e0 intellettuale in modo determinante.\nIn questo periodo \u00e8 anche la prima formulazione della \"teoria del piacere\", una concezione filosofica postulata da Leopardi nel corso della sua vita. La maggior parte della teorizzazione di tale concezione \u00e8 contenuta nello \"Zibaldone\", in cui il poeta cerca di esporre in modo organico la sua visione delle passioni umane. Il lavoro di sviluppo del pensiero leopardiano in questi termini avviene dal 12 al 25 luglio 1820.\nCorrispondenza con Pietro Giordani.\nSempre nel 1817 egli scrisse al classicista Pietro Giordani che aveva letto la traduzione leopardiana del II libro dell'Eneide e, avendo compreso la grandezza del giovane, lo aveva incoraggiato. Ebbero inizio cos\u00ec una fitta corrispondenza ed un rapporto di amicizia che durer\u00e0 nel tempo. In una delle prime lettere scritte al nuovo amico, datata 30 aprile 1817, il giovane Leopardi sfogher\u00e0 il suo malessere non con atteggiamento remissivo, ma polemico ed aggressivo:\nEgli vuole uscire da quel \"centro dell'incivilt\u00e0 e dell'ignoranza europea\" perch\u00e9 sa che al di fuori c'\u00e8 quella vita alla quale egli si \u00e8 preparato ad inserirsi con impegno e con studio profondo.\nNell'estate 1817 fissa le prime osservazioni all'interno di un diario di pensiero che prender\u00e0 poi il nome di Zibaldone, in dicembre si innamorer\u00e0 della cugina, provando per la prima volta il sentimento d'amore. Pietro Giordani riconosce l'abilit\u00e0 di scrittura di Leopardi e lo incita a dedicarsi alla scrittura; inoltre lo presenta all'ambiente del periodico \u00abBiblioteca Italiana\u00bb e lo fa partecipare al dibattito culturale tra classicisti e romantici. Leopardi difende la cultura classica e ringrazia Dio di aver incontrato Giordani che reputa l'unica persona che riesce a comprenderlo.\nPrimo amore.\nNel luglio del 1817 il Leopardi inizi\u00f2 a compilare lo Zibaldone, nel quale registrer\u00e0 fino al 1832 le sue riflessioni, le note filologiche e gli spunti di opere. Lesse la vita di Alfieri e compil\u00f2 il sonetto \"Letta la vita scritta da esso\" che toccava i temi della gloria e della fama. Alla fine del 1817 un altro avvenimento lo colp\u00ec profondamente: l'incontro, nel dicembre dello stesso anno, con Geltrude Cassi Lazzari, una cugina di Monaldo, che fu ospite presso la famiglia per alcuni giorni e per la quale prov\u00f2 un amore inespresso. Scrisse in questa occasione il \"Diario del primo amore\" e l'\"Elegia I\" che verr\u00e0 in seguito inclusa nei \"Canti\" con il titolo \"Il primo amore\".\nPresa di posizione anti-romantica.\nFra il 1816 e il 1818 la posizione di Leopardi verso il Romanticismo, che stava suscitando in quegli anni forti polemiche ed aveva ispirato la pubblicazione del \"Conciliatore\", va maturando e se ne possono avvertire le tracce in numerosi passi dello Zibaldone ed in due saggi, la \"Lettera ai Sigg. compilatori della \"Biblioteca italiana\"\", scritta nel 1816 in risposta a quella di Madama la baronessa di Sta\u00ebl, ed il \"Discorso di un italiano attorno alla poesia romantica\", scritto in risposta alle \"Osservazioni\" di Di Breme sul \"Giaurro\" di Byron.\nLe due opere mostrano l'avversione, sul piano pi\u00f9 strettamente concettuale, al Romanticismo. La posizione di Leopardi rimane fondamentalmente montiana e neoclassica. Tuttavia, come si vedr\u00e0, quello che professava sulla pagina critica si riveler\u00e0, poi, profondamente diverso dai risultati ottenuti nella poesia dove i temi e lo spirito saranno, invece, perfettamente in sintonia con la mentalit\u00e0 romantica.\nAveva, intanto, scritto le due canzoni ispirate a motivi patriottici \"All'Italia\" e \"Sopra il monumento di Dante\" che stanno ad attestare il suo spirito liberale e la sua adesione a quel tipo di letteratura di impegno civile che aveva appreso dal Giordani.\nIl suo materialismo ateo si pone in contrapposizione al Romanticismo cattolico predominante, dal quale lo separavano notevolmente anche il suo rifiuto di ogni speranza di progresso nella conquista della libert\u00e0 politica e dell'unit\u00e0 nazionale, la sua mancanza di interesse per una visione storicistica del passato e per le esigenze di popolarit\u00e0 e di realismo nei contenuti e nella lingua.\nPrima fase dell'ideologia leopardiana.\nNel 1819 si riacutizzarono i problemi agli occhi. Tra il luglio e l'agosto progett\u00f2 la fuga e cerc\u00f2 di procurarsi un passaporto per il Lombardo-Veneto, da un amico di famiglia, il conte Saverio Broglio d'Ajano, ma il padre lo venne a sapere e il progetto di fuga fall\u00ec. Fu nei mesi di depressione che seguirono che Leopardi elabor\u00f2 le prime basi della sua filosofia e, riflettendo sulla vanit\u00e0 delle speranze e l'ineluttabilit\u00e0 del dolore, scopr\u00ec la nullit\u00e0 delle cose e del dolore stesso. Inizi\u00f2 intanto la composizione di quei canti che verranno in seguito pubblicati con il titolo di \"Idilli\" e scrisse \"L'infinito\", \"La sera del d\u00ec di festa\", \"Alla luna\" (originariamente, i titoli di queste ultime erano \"La sera del giorno festivo\" e \"La ricordanza\"), \"La vita solitaria\", \"Il sogno\", \"Lo spavento notturno\". Sono i cosiddetti \"primi idilli\" o \"piccoli idilli\". Qui confluirono i rimpianti per la giovinezza perduta e la presa di coscienza dell'impossibilit\u00e0 di essere felici.\nSoggiorno a Roma e ritorno a Recanati.\nNell'autunno del 1822 ottenne dai genitori il permesso di recarsi a Roma, dove rimase dal novembre all'aprile dell'anno successivo, ospite dello zio materno, Carlo Antici. A Leopardi Roma apparve squallida e modesta al confronto con l'immagine idealizzata che egli si era figurata studiando i classici. Lo colpirono la corruzione della Curia e l'alto numero di prostitute che gli fece abbandonare l'immagine idealizzata della donna, come scrive in una lettera al fratello Carlo del 6 dicembre.\nRimase invece entusiasta della tomba di Torquato Tasso, al quale si sentiva accomunato dall'innata infelicit\u00e0 (verso il Tasso, che render\u00e0 protagonista di una delle \"Operette morali\", sar\u00e0 debitore a livello stilistico e nella scelta di alcuni nomi pi\u00f9 famosi dei suoi componimenti, come Nerina e Silvia, tratti dall\"'Aminta\").\nNell'ambiente culturale romano Leopardi visse isolato e frequent\u00f2 solamente studiosi stranieri, tra cui i filologi Christian Bunsen (poi ministro del regno di Prussia e fondatore dell'Istituto di Archeologia a Roma) e Barthold Niebuhr; quest'ultimo si interess\u00f2 per farlo entrare nella carriera dell'amministrazione pontificia, ma Leopardi rifiut\u00f2.\nIl 31 gennaio del 1823, nella Basilica dei Santi XII Apostoli in Roma, ascolt\u00f2 l'orazione funebre per la morte di Antonio Canova, scritta e declamata da Melchiorre Missirini, gi\u00e0 segretario del Canova. Leopardi critic\u00f2 l'orazione, ma tra lui e Missirini nacque comunque una duratura amicizia, testimoniata anche dai rispettivi epistolari. Nell'aprile dello stesso anno Leopardi ritorn\u00f2 a Recanati dopo aver constatato che il mondo al di fuori di esso non era quello sperato. Tornato a Recanati, Leopardi si dedic\u00f2 alle canzoni di contenuto filosofico o dottrinale e, tra il gennaio e il novembre del 1824, compose buona parte delle Operette morali.\nLontano da Recanati: Milano, Bologna, Firenze, Pisa.\nNel 1825 il poeta, invitato dall'editore Antonio Fortunato Stella, si rec\u00f2 a Milano con l'incarico di dirigere l'edizione completa delle opere di Cicerone ed altre edizioni di classici latini e italiani. A Milano, per\u00f2, egli non rimase a lungo perch\u00e9 il clima gli era dannoso alla salute e l'ambiente culturale, troppo polarizzato intorno al Monti, gli recava noia.\nDecise, cos\u00ec, di trasferirsi a Bologna dove visse (al numero 33 di via Santo Stefano), tranne una breve permanenza a Recanati nell'inverno del 1827, sino al giugno di quello stesso anno mantenendosi con l'assegno mensile dello Stella e dando lezioni private. Nell'ambiente bolognese Leopardi conobbe il conte Carlo Pepoli, patriota e letterato, al quale dedic\u00f2 un'epistola in versi intitolata \"Al conte Carlo Pepoli\" che lesse il 28 marzo 1826 nell'Accademia dei Felsinei. Nell'autunno inizi\u00f2 a compilare, per ordine di Stella, una \"Crestomazia\", antologia di prosatori italiani dal Trecento al Settecento che venne pubblicata nel 1827 alla quale fece seguito, l'anno successivo, una \"Crestomazia\" poetica. A Bologna conobbe anche la contessa Teresa Carniani Malvezzi, della quale si innamor\u00f2 senza essere corrisposto. Leopardi frequent\u00f2 i Malvezzi per quasi un anno, ma poi la donna lo allontan\u00f2 spinta anche dal marito, mal tollerante del fatto che il poeta si trattenesse con la moglie fino alla mezzanotte. Leopardi si sfoga in una lettera ad un corrispondente, usando parole molto dure verso di lei. Uscivano intanto presso Stella le sue \"Operette morali\". Frequent\u00f2 anche la casa del medico Giacomo Tommasini e strinse amicizia con la moglie Antonietta, patriota, e la figlia Adelaide (coniugata Maestri), sue ammiratrici, con la famiglia Brighenti e la cantante modenese Rosa Simonazzi Padovani.\nNel giugno dello stesso anno si trasfer\u00ec a Firenze, dove conobbe il gruppo di letterati appartenenti al circolo Vieusseux tra i quali Gino Capponi, Giovanni Battista Niccolini (amico e corrispondente di Ugo Foscolo allora esiliato a Londra), Pietro Colletta, Niccol\u00f2 Tommaseo ed anche il Manzoni, che si trovava a Firenze per rivedere dal punto di vista linguistico i suoi Promessi Sposi. Divenne amico particolarmente del Colletta, ma fu in buoni rapporti anche con Capponi e Manzoni, sebbene quest'ultimo non condividesse le idee di Leopardi. Fu invece conflittuale il rapporto col Tommaseo, cattolico liberale, ma fortemente avverso al razionalismo ed al materialismo, il quale giunse a provare una forte avversione per Leopardi, attaccandolo ripetutamente su vari giornali (anche se riconosceva l'abilit\u00e0 stilistica nella prosa); Tommaseo arriv\u00f2 a denigrare Leopardi per il suo aspetto fisico (cosa che far\u00e0, per\u00f2 solo in lettere private rivolte ad altri, anche il Capponi stesso irritato per la \"Palinodia\"). Leopardi risponder\u00e0 nel 1836 con un epigramma diretto contro Tommaseo, oltre che nell'ottava strofa della detta \"Palinodia. Al marchese Gino Capponi\" (1835).\nNel novembre del 1827 si rec\u00f2 a Pisa, dove rimase fino alla met\u00e0 del 1828. Qui strinse un'affettuosa amicizia con la giovane cognata del padrone del pensionato, Teresa Lucignani (1807-1897), a cui dedic\u00f2 una breve lirica rimasta a lungo inedita. Grazie all'inverno mite, la sua salute miglior\u00f2 e Leopardi torn\u00f2 alla poesia, che taceva dal 1823 (con l'eccezione della poco riuscita epistola in versi \"Al conte Carlo Pepoli\" e del \"Coro di morti nello studio di Federico Ruysch\" contenuto nel \"Dialogo di Federico Ruysch e delle sue mummie\" delle \"Operette morali\"); compose la canzonetta in strofe metastasiane \"Il Risorgimento\" e il canto \"A Silvia\" (figura forse ispirata, secondo i critici che si basano su appunti dello Zibaldone e dichiarazioni del fratello Carlo, alla figlia del cocchiere di Monaldo, morta giovane, Teresa Fattorini), inaugurando il periodo creativo detto dei Canti \"pisano-recanatesi\", chiamati anche \"grandi idilli\", in cui il poeta si cimenta nella cosiddetta canzone libera o leopardiana, il cui primo sperimentatore era stato Alessandro Guidi, dalla cui lettura ne era venuto a conoscenza.\nRitorno a Recanati.\nIl periodo di benessere era finito ed il poeta, colpito nuovamente dalle sofferenze e dall'aggravarsi del disturbo agli occhi, fu costretto a sciogliere il contratto con Stella e gi\u00e0 durante l'estate del '28 si rec\u00f2 a Firenze nella speranza di riuscire a vivere in modo indipendente. Chiese aiuto ad alcuni amici: Tommasini gli propose una cattedra di Mineralogia e Zoologia a Milano, ma il compenso era troppo basso e la materia poco consona alle conoscenze di Leopardi; Bunsen gli offr\u00ec la possibilit\u00e0 di una cattedra a Bonn o Berlino, ma il poeta dovette subito declinare l'invito, poich\u00e9 il clima tedesco era troppo rigido e freddo per la sua salute malferma. Leopardi allora progett\u00f2 di mantenersi con un lavoro qualsiasi, ma le sue condizioni di salute non gli permisero nemmeno questo e fu quindi costretto a ritornare a Recanati, dove rimase fino al 1830. In questi \u00absedici mesi di notte orribile\u00bb Leopardi si dedic\u00f2 nuovamente alla poesia e scrisse alcune delle sue liriche pi\u00f9 importanti, tra cui \"Le ricordanze\" (la cui ultima parte \u00e8 dedicata ad una giovane recanatese morta poco prima, Maria Belardinelli, da Leopardi chiamata Nerina), \"La quiete dopo la tempesta\", \"Il sabato del villaggio\", \"Il passero solitario\" (forse su un abbozzo giovanile) e il \"Canto notturno di un pastore errante dell'Asia\". Queste poesie, a lungo denominate dai critici \"grandi idilli\" o anche \"secondi idilli\", sono ora conosciute, insieme ad \"A Silvia\" anche come \"canti pisano-recanatesi\". In questo periodo l'insofferenza per la sua citt\u00e0 natale, da lui definita \"natio borgo selvaggio\", aumenta, proporzionalmente all'avversione per i recanatesi (\"gente zotica, vil\"), che lo ritenevano un intellettuale superbo, tanto che anche i ragazzini del paese, secondo testimonianze postume, cantavano in sua presenza canzoncine denigranti del tipo: \"Gobbus esto / fammi un canestro, / fammelo cupo / gobbo fottuto\".\nA Firenze dal 1830 al 1833.\nIntanto, nell'aprile del 1830, il Colletta, al quale il poeta scriveva della sua vita infelice, gli offr\u00ec, grazie ad una sottoscrizione degli \"amici di Toscana\", l'opportunit\u00e0 di tornare a Firenze, dove il 27 dicembre 1831 fu eletto socio dell'Accademia della Crusca. Per mantenersi accett\u00f2 la sottoscrizione e progett\u00f2 un giornale che avrebbe curato quasi da solo, \"Lo spettatore fiorentino\", ma che non realizzer\u00e0 a causa della burocrazia e del timore della censura. Nello stesso 1831 a Firenze cur\u00f2 un'edizione dei \"Canti\", partecip\u00f2 ai convegni dei liberali fiorentini e strinse infine una salda amicizia col giovane esule napoletano Antonio Ranieri, futuro senatore del Regno d'Italia, che durer\u00e0 fino alla morte. Nel 1831, grazie alla fama di personalit\u00e0 liberale, fu eletto deputato dell'assemblea del governo provvisorio di Bologna (sorto dai moti del 1831), su designazione del Pubblico Consiglio di Recanati, ma non fa in tempo ad accettare la nomina (peraltro mai richiesta) che gli austriaci restaurano il governo pontificio. I genitori decidono infine di concedergli un modesto assegno mensile che gli permette di sopravvivere; Leopardi accetta ma, reputandolo umiliante, decide di non tornare mai pi\u00f9 a Recanati.\nFanny Targioni Tozzetti e conclusione delle \"Operette\".\nRisale sempre a questo periodo la forte passione amorosa per Fanny Targioni Tozzetti (terzo e ultimo amore secondo i biografi, dopo la Cassi Lazzari e la Malvezzi), moglie del medico fiorentino Antonio Targioni Tozzetti e forse amante di Ranieri, conclusasi in una delusione, che gli ispir\u00f2 il cosiddetto \"ciclo di Aspasia\", una raccolta di poesie scritte tra il 1831 e il 1835 e che contiene: \"Il pensiero dominante\", \"Amore e morte\", \"Consalvo\" (in cui l'amore \u00e8 visto ancora positivamente), la drammatica e scarna \"A se stesso\" e \"Aspasia\". In questa raccolta si manifest\u00f2 il Leopardi pi\u00f9 disilluso e disperato, orfano anche di quella tristezza nostalgica degli \"Idilli\", nella perdita dell'ultima illusione che gli era rimasta, quella dell'amore (\"l'inganno estremo\"). \"Aspasia\", seppur piena di rancore e sarcasmo contro Fanny, \u00e8 considerata l'unica poesia d'amore (seppur per un amore ormai finito) scritta per una donna che egli frequent\u00f2 realmente e intimamente, anche se solo in maniera romantica e intellettiva (per parte di lui; lei lo descrisse sempre come un amico e dopo la morte come una persona \"disgraziata\" a cui non voleva dare alcuna illusione); tuttavia nei primi versi, contenenti la descrizione fisica e caratteriale della Targioni, presentata come una \"donna fatale\", si nota anche una tensione erotica molto rara in Leopardi, il quale ribadisce ripetutamente il fascino esteriore esercitato dalla nobildonna. L'identificazione della donna con l'Aspasia poetica \u00e8 data, pi\u00f9 che dalle lettere di Leopardi, dalle affermazioni di Ranieri nei \"Sette anni di sodalizio\" e da alcune lettere tra lui e la Targioni Tozzetti. Tuttavia, se \"Aspasia\" accenna anche a toni polemici e misogini, in cui Leopardi si dice felice di essersi perlomeno liberato della dipendenza affettiva verso l'amica, che descrive quasi come un servilismo morale di cui si vergogna, un \"giogo\" ormai spezzato, in una lettera a Fanny dei primi tempi si scorgono invece le riflessioni sull'amore e la morte del periodo, che trovano l'esatta corrispondenza con alcuni versi di \"Consalvo\" e con \"Amore e morte\": \nLo spostamento del \"Consalvo\" nei Canti molto precedenti al ciclo, avvenuto dall'edizione napoletana, ha fatto pensare che il personaggio di Elvira sia ispirato anche a Teresa Carniani Malvezzi e non solo a Fanny. Per circa 4 anni frequenta molto spesso casa Targioni, cercando di avvicinarsi alla padrona di casa procurandole moltissimi autografi di scrittori e personaggi famosi, che lei collezionava. In questo periodo Leopardi diviene amico anche della contessa Carlotta Lenzoni de' Medici di Ottajano, affascinata dalla grandezza intellettuale del poeta e conosciuta nel 1827, ma poi se ne allontan\u00f2. Secondo un'opinione minoritaria, la donna descritta negativamente come \"Aspasia\" sarebbe stata la Lenzoni.\nNell'autunno del 1831 si rec\u00f2 a Roma con Ranieri per ritornare a Firenze nel 1832 e nel corso di questo anno scrisse i due ultimi dialoghi delle \"Operette\", Il \"Dialogo di un venditore d'almanacchi e di un passeggere\" e il \"Dialogo di Tristano e di un amico\". Continu\u00f2 a corrispondere epistolarmente per un periodo con la Targioni Tozzetti, seppure in maniera pi\u00f9 fredda e distaccata.\nAnni a Napoli (1833-1837).\nQuando Ranieri torn\u00f2 a Napoli, tra i due inizi\u00f2 una fitta corrispondenza che ha fatto a taluni ritenere che tra Leopardi e Ranieri vi fosse un rapporto amoroso. Pietro Citati per\u00f2 precisa che si sarebbe trattato di un semplice e intenso affetto \"platonico\" assai diffuso nel XIX secolo, senza traccia di omosessualit\u00e0, come quello rivolto a suo tempo al Giordani.\nIn una di queste lettere il poeta scrive a Ranieri:\nNel settembre del 1833 Leopardi, dopo aver ottenuto il modesto assegno dalla famiglia, part\u00ec per Napoli con Ranieri sperando che il clima mite di quella citt\u00e0 potesse giovare alla sua salute. Sugli anni a Napoli, Antonio Ranieri dichiar\u00f2:\nPare infatti che la padrona di casa volesse cacciarli, per timore che Leopardi fosse portatore di tubercolosi polmonare infettiva e lui stesso sosteneva, invece, che la donna volesse rubargli oggetti di sua propriet\u00e0, mentre Ranieri credeva che soffrisse di paranoie, e non ci faceva caso.\nNell'aprile 1834 Leopardi ricevette visita da August von Platen, che nel suo diario scrisse:\nIntanto le \"Operette morali\" subirono una nuova censura da parte delle autorit\u00e0 borboniche, a cui seguir\u00e0 la messa all'Indice dei libri proibiti dopo la censura pontificia, a causa delle idee materialiste esposte in alcuni \"dialoghi\". Leopardi cos\u00ec ne parlava in una lettera a Luigi De Sinner: \u00abLa mia filosofia \u00e8 dispiaciuta ai preti, i quali e qui e in tutto il mondo, sotto un nome o sotto un altro, possono ancora e potranno eternamente tutto\u00bb.. \nDurante gli anni trascorsi a Napoli si dedic\u00f2 alla stesura dei \"Pensieri,\" che raccolse probabilmente tra il 1831 e il 1835 riprendendo molti appunti gi\u00e0 scritti nello \"Zibaldone\", e riprese i \"Paralipomeni della Batracomiomachia\" che, iniziati nel 1831, aveva interrotto. A quest'ultima opera lavor\u00f2, assistito dal Ranieri, fino agli ultimi giorni di vita. Di quest'opera incompiuta, in ottave, ampiamente influenzata sia dallo pseudo Omero della \"Batracomiomachia\", (che gi\u00e0 Leopardi aveva tradotta in giovent\u00f9, e di cui continua la trama) che dal poema \"Gli animali parlanti\" di Giovanni Battista Casti, rimane autografo il solo primo canto. Ranieri afferm\u00f2 sempre che gli altri, di sua mano, furono scritti sotto dettatura del Leopardi. Le ultime ottave sarebbero state dettate da Leopardi morente poco dopo aver terminato l'ultima poesia, \"Il tramonto della luna\". Qualche dubbio pu\u00f2 nascere, se si pensa che Ranieri invest\u00ec soldi dopo la morte del poeta per farli pubblicare come autentici, con poco successo finanziario. Nel 1836, quando a Napoli scoppi\u00f2 l'epidemia di colera, Leopardi si rec\u00f2 con Ranieri e la sorella di questi, Paolina, nella Villa Ferrigni a Torre del Greco, dove rimase dall'estate di quell'anno al febbraio del 1837 e dove scrisse \"La ginestra o il fiore del deserto\". Paolina Ranieri assister\u00e0, personalmente e con profondo affetto, Leopardi nei suoi ultimi anni, all'aggravamento delle sue condizioni fisiche. Paolina (1817-1878) fu \u00abl'unica donna che lo am\u00f2, sebbene si trattasse di un amore fraterno\u00bb.\nA Napoli Leopardi lavora incessantemente, nonostante la salute in peggioramento, componendo varie liriche e satire; non segue le raccomandazioni dei medici, e conduce una vita abbastanza sregolata per una persona dalla salute fragile come la sua: dorme di giorno, si alza al pomeriggio e sta sveglio la notte, mangia molti dolci (particolarmente sorbetti e gelati), talvolta frequenta la mensa pubblica (anche durante il periodo del colera) e beve moltissimi caff\u00e8. \nLa morte.\nA Torre del Greco egli compose gli ultimi Canti \"La ginestra o il fiore del deserto\" (il suo testamento poetico, nel quale si coglie l'invocazione ad una fraterna solidariet\u00e0 contro l'oppressione della natura) e \"Il tramonto della luna\" (compiuto solo poche ore prima di morire). Progettava anche di tornare a Recanati, per vedere il padre, o partire per la Francia. Leopardi aveva infatti intenzione di riconciliarsi umanamente col padre di persona (il tono delle lettere a Monaldo diventa molto affettuoso negli ultimi tempi, dal formale e nobiliare \"signor padre\" e al \"voi\" delle lettere giovanili passa all'incipit \"carissimo pap\u00e0\" e al \"tu\"). In questo periodo cominci\u00f2 ad ignorare le prescrizioni, pensando che non potesse comunque decidere il suo destino. In una lettera al conte Leopardi, una delle ultime di Giacomo, il poeta avverte la morte come imminente e spera che avvenga, non sopportando pi\u00f9 i suoi mali.\nNel febbraio del 1837 ritorn\u00f2 a Napoli con Ranieri e la sorella, ma le sue condizioni si aggravarono verso maggio, anche se non in modo tale da far sospettare ai medici o a Ranieri il reale stato di salute.\nIl 14 giugno di quell'anno, Leopardi si sent\u00ec male al termine di un pranzo (che abitualmente consumava all'inconsueto orario delle 17); quel mattino, aveva mangiato circa un chilo e mezzo di confetti cannellini comprati da Paolina Ranieri in occasione dell'onomastico di Antonio e bevuto una cioccolata, poi una minestra calda e una limonata (o granita fredda) verso sera.\nFu colpito da malore poco prima di partire per Villa Carafa d'Andria Ferrigni, come era stato programmato, e nonostante l'intervento del medico l'asma peggior\u00f2 e poche ore dopo il poeta mor\u00ec. Secondo la testimonianza di Antonio Ranieri, Leopardi si spense alle ore 21 fra le sue braccia. Le sue ultime parole furono \"Addio, Totonno, non veggo pi\u00f9 luce\".\nLa morte fu dichiarata all'ufficio dello stato civile il giorno successivo da Giuseppe e Lucio Ranieri, i quali fecero registrare l'indirizzo del decesso (vico Pero 2, nel territorio della parrocchia della SS. Annunziata a Fonseca) e indicarono che il fatto era avvenuto \"alle ore venti\".\nTre giorni dopo il decesso, Antonio Ranieri pubblic\u00f2 un necrologio sul giornale \"Il Progresso\".\nLa morte del poeta \u00e8 stata analizzata da studiosi di medicina gi\u00e0 a partire dall'inizio del XX secolo. Molte sono state le ipotesi, dalla pi\u00f9 accreditata, pericardite acuta con conseguente scompenso, oppure scompenso cardiorespiratorio dovuto a cuore polmonare e cardiomiopatia, seguite a problemi polmonari e reumatici cronici, a quelle pi\u00f9 fantasiose, fino al colera stesso. Nessuna delle tesi alternative, tuttavia, \u00e8 riuscita a smentire il referto ufficiale, diffuso dall'amico Antonio Ranieri: idropisia polmonare (\"idropisia di cuore\" o idropericardio), il che \u00e8 comunque verosimile, dati i suoi problemi respiratori, dovuti alla deformazione della colonna vertebrale; \u00e8 anche possibile che l'edema fosse una delle conseguenze dei problemi cronici di cui soffriva, e che la causa principale fosse un problema cardiaco, forse accelerata da una forma fulminante di colera che avrebbe ucciso il debilitato Leopardi (che notoriamente soffriva di disturbi cronici all'apparato gastrointestinale, i quali potevano mascherare la gastroenterite colerosa) in poche ore.\nQuestione della sepoltura.\nLeopardi era morto all'et\u00e0 di quasi 39 anni, in un periodo in cui il colera stava colpendo la citt\u00e0 di Napoli. Grazie ad Antonio Ranieri, che fece interessare della questione il ministro di Polizia, le sue spoglie \u2013 questa la versione accettata dalla maggioranza dei biografi\u00a0\u2013 non furono gettate in una fossa comune, come le severe norme igieniche richiedevano a causa dell'epidemia, ma inumate nella cripta e poi, dopo una breve riesumazione alla presenza di Ranieri che volle anche aprire la cassa (1844), nell'atrio della chiesa di San Vitale Martire (oggi Chiesa del Buon Pastore), sulla via di Pozzuoli presso Fuorigrotta. La lapide, spostata poi con la tomba, fu dettata da Pietro Giordani:\n Il ministro avrebbe accettato la richiesta del Ranieri solo dopo che un chirurgo, non il medico curante Mannella, ebbe eseguita una sorta di sommaria autopsia per poter dichiarare che la morte non fu dovuta a colera. In realt\u00e0 fin dall'inizio il racconto di Ranieri era apparso pieno di contraddizioni e molti furono i dubbi che avvolsero quanto egli aveva dichiarato, anche perch\u00e9 le sue versioni furono molte e diverse a seconda dell'interlocutore, facendo sospettare che il corpo del poeta fosse finito nelle fosse comuni del cimitero delle Fontanelle, o in quello dei colerosi (o nell'attiguo cimitero delle 366 Fosse), destinati in quel periodo ai morti per colera o per altre cause, come attesta il registro delle sepolture della chiesa della SS. Annunziata a Fonseca di Napoli (riportante la dicitura \"cimitero dei colerosi\" e \"sepolto id.\") o addirittura occultate nella casa di vico Pero, e che Ranieri avesse inscenato, per un motivo recondito, un funerale a bara vuota, con la partecipazione dei suoi fratelli, del chirurgo e di un parroco compiacente a cui avrebbe regalato dei pesci freschi. \nComunque, Ranieri continu\u00f2 ad affermare che le ossa erano nell'atrio della chiesa di S. Vitale e che il certificato d'inumazione fosse un falso redatto dal parroco su richiesta del ministro di Polizia, onde aggirare la legge sulle sepolture in tempo di epidemia. Nel 1898 avvenne una prima ricognizione; secondo il senatore Mariotti, smentito da altri, durante i lavori di restauro di alcuni anni prima, un muratore ruppe inavvertitamente la cassa, danneggiata dalla troppa umidit\u00e0, frantumando le ossa e provocando la perdita di parte dei resti contenuti, forse gettati nell'ossario comune o addirittura con i calcinacci, mescolando i resti con altre ossa.\nIl 21 luglio 1900, alla presenza dei rappresentanti regi e del comune di Napoli, venne effettuata la ricognizione ufficiale delle spoglie del recanatese e nella cassa (in realt\u00e0 un mobile adattato allo scopo clandestino dai fratelli Ranieri), troppo piccola per contenere lo scheletro di un uomo con doppia gibbosit\u00e0, vennero rinvenuti soltanto frammenti d'ossa (tra cui residui delle costole, delle vertebre recanti segni di deformit\u00e0, e un femore sinistro intero, forse troppo lungo per una persona di bassa statura, e un altro femore a pezzi), una tavola di legno (con cui gli operai avevano tentato di riparare il danno alla cassa), una scarpa col tacco e alcuni stracci, mentre nessuna traccia vi era del cranio e del resto dello scheletro, per cui in seguito si arriv\u00f2 anche a formulare la teoria di un suo trafugamento da parte di studiosi lombrosiani di frenologia amici del Ranieri.\nNonostante i dubbi, la questione venne ben presto chiusa; secondo l'incaricato professor Zuccarelli, era plausibile che quelli fossero parte dei resti di Leopardi. Il medico parla esplicitamente di aver rinvenuto una parte di rachide e una di sterno entrambe deviate. Alcuni, pur pensando ad un'effettiva morte per colera, credettero comunque che Ranieri fosse riuscito davvero nell'intento di salvare il corpo dalla fossa comune corrompendo, se non il ministro, perlomeno dei funzionari incaricati. La scarpa ritrovata, o quello che ne rimaneva, venne poi acquistata dal tenore Beniamino Gigli, concittadino di Leopardi, e donata alla citt\u00e0 di Recanati.\nDopo vari tentativi di traslare i presunti resti a Recanati o a Firenze nella basilica di Santa Croce accanto a quelli di grandi italiani del passato, nel 1939 la cassa, per volont\u00e0 di Benito Mussolini che esaud\u00ec una richiesta dell'Accademia d'Italia, venne con regio decreto di Vittorio Emanuele III che ne stabiliva l'identificazione, riesumata di nuovo e spostata al Parco Vergiliano a Piedigrotta (altrimenti detto \"Parco della tomba di Virgilio\") nel quartiere Mergellina - il luogo fu dichiarato monumento nazionale - dove tuttora sorge appunto il secondo sepolcro del poeta, eretto quello stesso anno; nei pressi venne traslata anche la lapide originale, mentre parte del monumento venne portata a Recanati. Questa versione \u00e8 quella sostenuta ufficialmente dal Centro Nazionale Studi Leopardiani.\nNel 2004 venne anche chiesta (da parte dello studioso leonardiano Silvano Vinceti, che si \u00e8 occupato anche della riesumazione e identificazione dei resti di Caravaggio, Boiardo, Pico della Mirandola e Monna Lisa) la terza riesumazione, onde verificare se quei pochi resti fossero davvero di Leopardi tramite l'esame del DNA e del mtDNA, comparato con quello degli attuali eredi dei conti Leopardi (Vanni Leopardi e la figlia Olimpia, discendenti diretti del fratello minore del poeta Pierfrancesco) e dei marchesi Antici, ma la richiesta fu respinta, sia dalla Soprintendenza sia dalla famiglia Leopardi (tramite la contessa Anna del Pero-Leopardi, vedova del conte Pierfrancesco \"Franco\" Leopardi e madre di Vanni).\nLa posizione ufficiale della famiglia Leopardi (esplicitata dal 1898 in poi) e della Fondazione Casa Leopardi da loro presieduta (presidente fino al 2019 conte Vanni Leopardi) \u00e8 invece che i resti nel parco Vergiliano non siano comunque del poeta e Ranieri abbia mentito, che il corpo si trovi alle Fontanelle e che quindi la riesumazione sia inutile, occorrendo altres\u00ec rispettare la tomba-cenotafio l\u00ec situata. Un altro membro della famiglia, chiamato anche lui Pierfrancesco, si \u00e8 invece detto disponibile nel 2014. Tale esame non \u00e8 stato finora autorizzato.\nPoetica e pensiero.\nIl pensiero di Leopardi \u00e8 caratterizzato, attraverso le fasi del suo pessimismo, dall'ambivalenza tra l'aspetto lirico-ascetico della sua poetica, che lo spinge a credere nelle \u00ab\"illusioni\"\u00bb e lusinghe della natura, e la razionalit\u00e0 speculativo-teorica presente nelle sue riflessioni filosofiche, che invece considera vane quelle illusioni, negando ad esse qualunque contenuto ontologico.\nLa contraddizione tra anelito alla vita e disillusione, tra sentimento e ragione, tra \u00abfilosofia del s\u00ec\u00bb e \u00abfilosofia del no\u00bb, era del resto ben presente allo stesso Leopardi, il quale, secondo Karl Vossler, si adoper\u00f2 costantemente per ricomporle, non rassegnandosi mai allo scetticismo, convinto che la vera filosofia dovesse in ogni caso mantenere i legami con l'immaginazione e la poesia. Come ha rilevato De Sanctis:\nOpere.\nOpere in prosa.\n\"Epistolario\".\nDi Giacomo Leopardi ci sono rimaste oltre novecento lettere, composte nell'arco di una vita e indirizzate a circa cento destinatari, tra amici e familiari (soprattutto al padre e al fratello Carlo). L'intero corpus epistolare di Leopardi \u00e8 raccolto dall\"'Epistolario\", che malgrado le origini si pu\u00f2 leggere come un'opera autonoma: questa raccolta di prose private, infatti, costituisce un fondamentale documento non solo per seguire le vicende biografiche del poeta, ma anche per comprendere l'evoluzione del suo pensiero, dei suoi stati d'animo e delle sue riflessioni culturali.\nGli interventi nel dibattito classico-romantico.\nNel 1816 il giovane Leopardi prese parte all'acceso dibattito culturale innescato dalla pubblicazione del saggio \"Sulla maniera e utilit\u00e0 delle traduzioni\" di Madame de Sta\u00ebl: questa polemica vide schierarsi da una parte i difensori del classicismo, quali Pietro Giordani, e dall'altra i sostenitori della nuova poetica romantica.\nLeopardi, amico del Giordani, si alline\u00f2 alle tesi classiciste, mettendo per iscritto il proprio pensiero nella \"Lettera ai compositori della Biblioteca italiana\" (1816) e nel \"Discorso di un italiano intorno alla poesia romantica\", rimasti entrambi inediti sino al 1906. Nella prima Leopardi, pur riconoscendo la bont\u00e0 dell'intervento dell'autrice ginevrina, assume una posizione contraria alle istanze della lettera, nella quale si invitava il popolo italiano ad aprirsi alle nuove letterature europee. Secondo il poeta di Recanati, infatti, si tratta di un \u00abvanissimo consiglio\u00bb, essendo la letteratura italiana quella pi\u00f9 vicina alle uniche letterature universalmente valide, ovvero quella greca e quella latina. Nel \"Discorso\", invece, Leopardi approfond\u00ec la sua riflessione poetica in merito al dibattito, introducendo temi che poi diverranno centrali della poesia leopardiana, come l'opposizione tra i concetti di \u00abnatura\u00bb e \u00abcivilizzazione\u00bb.\n\"Zibaldone\".\nLo \"Zibaldone di pensieri\" \u00e8 una raccolta di 4526 pagine autografe compilate dal luglio 1817 al dicembre 1832, nelle quali Leopardi deposit\u00f2 ragionamenti e brevi scritti sugli argomenti pi\u00f9 vari. Inizialmente l'opera non era dotata dell'organicit\u00e0 di un testo letterario, essendo semplicemente il frutto di una scrittura immediata, di getto: Leopardi inizi\u00f2 a datare i singoli testi solo a partire dal 1820, cos\u00ec da orientarsi agevolmente nel \"mare magnum\" di appunti (da lui definiti un \u00abimmenso scartafaccio\u00bb), arrivando perfino a stilare due indici (nel 1824 e nel 1827).\nIl \"Discorso sopra lo stato presente dei costumi degl'italiani\".\nIl \"Discorso sopra lo stato presente dei costumi degl'italiani\", composto a Recanati tra la primavera e l\u2019estate del 1824 e rimasto inedito fino al 1906, \u00e8 un breve trattato filosofico dove Leopardi analizza le peculiarit\u00e0 che contraddistinguono la societ\u00e0 italiana, e le compara con il carattere, la mentalit\u00e0 e la moralit\u00e0 delle altre nazioni d'Europa. Alla fine dell'opera Leopardi giunge all'amara conclusione che l'Italia, dilaniata da un esasperato individualismo, \u00e8 troppo poco civile per godere dei benefici del progresso (come in Francia, Germania ed Inghilterra), ma troppo civile per godere dei benefici dello \u00abstato di natura\u00bb, come accadeva nelle nazioni meno sviluppate, quali Portogallo, Spagna e Russia.\n\"Operette morali\".\nLe \"Operette morali\", per usare le parole dello stesso poeta, sono un \u00ablibro di sogni poetici, d\u2019invenzioni e di capricci malinconici\u00bb: \u00e8 ancora Leopardi a descrivere la propria opera in una lettera del 1826 indirizzata all'editore Stella, sottolineando \u00abquel tuono ironico che regna in esse\u00bb e specificando che Timandro ed Eleandro sono \u00abuna specie di prefazione, ed un\u2019apologia dell\u2019opera contro i filosofi moderni\u00bb.\nLe \"Operette\", oggi considerate la pi\u00f9 alta espressione del pensiero leopardiano, racchiudono l'essenza del pessimismo del poeta, trattando argomenti quali la condizione esistenziale dell'uomo, la tristezza, la gloria, la morte e l'indifferenza della Natura.\nL'Operetta che sancisce il passaggio dal Pessimismo Storico al Pessimismo Cosmico \u00e8 \"Dialogo tra la Natura e un Islandese\", in cui la natura viene descritta per la prima volta come \"matrigna\" e malvagia.\nLe opere poetiche.\nI \"Canti\".\nI \"Canti\", considerati il capolavoro di Leopardi, racchiudono trentasei liriche composte da Leopardi tra il 1817 e il 1836. Tra i componimenti poetici inclusi nei \"Canti\" ricordiamo \"Sopra il monumento di Dante\", l\"'Ultimo canto di Saffo\", \"Il passero solitario\", \"La sera del d\u00ec di festa\", \"Alla luna\", \"A Silvia\", il \"Canto notturno di un pastore errante dell'Asia\", \"Il sabato del villaggio\", \"La ginestra\" e infine \"L'infinito\", uno dei testi pi\u00f9 rappresentativi della poetica leopardiana.\nLe ultime opere.\nDurante gli anni napoletani Leopardi scrisse due opere, i \"Paralipomeni della Batracomiomachia\" e \"I nuovi credenti\". Il primo \u00e8 un poemetto in ottave con protagonisti animali: \u00abParalipomeni\u00bb, infatti, significa \u00abcontinuazione\u00bb mentre \u00abBatracomiomachia\u00bb \u00e8 \u00abbattaglia dei topi e delle rane\u00bb, ovvero un'opera pseudoomerica che Leopardi aveva tradotto in giovent\u00f9. Dietro la finzione comica Leopardi qui stigmatizza il fallimento dei moti rivoluzionari napoletani del 1820-21: i topi infatti, simboleggiano i liberali, generosi ma velleitari, mentre le rane sono i conservatori papalini, che non esitano a chiamare a s\u00e9 i granchi-austriaci, feroci e stupidi.\n\"I nuovi credenti\", invece, sono un capitolo satirico in terza rima composto nel 1835 dove Leopardi esprime una spietata satira contro gli esponenti dello spiritualismo napoletano, dei quali condanna la religiosit\u00e0 di facciata e lo sciocco ottimismo.\nParole d'autore.\nA Giacomo Leopardi si devono numerosi neologismi divenuti patrimonio diffuso (perlomeno in un linguaggio colto e sorvegliato), come \"erompere\", \"fratricida\", \"improbo\", \"incombere\", risalenti al 1824. Al suo tempo, questa vena creativa di Leopardi non fu apprezzata e fu oggetto degli strali di un atteggiamento purista che opponeva resistenze all'adozione, e all'accoglimento nei lessici, di neologismi d'uso forgiati in epoca successiva all'\u00abaureo Trecento\u00bb.\nIn un caso, un frutto della sua creativit\u00e0, \"procombere\", gli guadagn\u00f2 accuse postume mossegli da Niccol\u00f2 Tommaseo, coautore del \"Dizionario della lingua italiana\".\nLeopardi nell'immaginario collettivo.\nIl fatto che l'opera di Leopardi sia stata e sia ogni anno oggetto dello studio di migliaia di studenti ha determinato (come per Dante) che molte locuzioni delle sue opere siano divenute d'uso corrente. Fra le principali:\nLeopardi nell'arte figurativa.\nTra il 1994 e il 1998 il pittore e scultore maceratese Valeriano Trubbiani realizz\u00f2 una serie di 12 pirografie sul tema \"Viaggi e transiti\", dedicata ai viaggi del poeta nelle varie citt\u00e0 della penisola: Recanati (2), Macerata (2), Roma, Bologna, Pisa, Firenze, Milano, Napoli (3).\nTali opere sono esposte nel CART - Centro permanente per la Documentazione dell'Arte Contemporanea di Falconara Marittima, che conserva anche altre opere di Trubbiani dedicate a Leopardi: \nL'ispirazione prodotta in Trubbiani dall'opera leopardiana \u00e8 raccontata dall'artista nel breve documentario \"Le Marche di Leopardi\", patrocinato dalla Regione Marche.\nLeopardi nella musica pop italiana.\nLeopardi \u00e8 citato nella \"Canzone per Piero\" di Francesco Guccini e in \"Stai bene l\u00ec\" di Renato Zero; i suoi versi sono citati anche nei titoli di \"Canto notturno (di un pastore errante dell'aria)\" e \"Il cielo capovolto (ultimo canto di Saffo)\", entrambe di Roberto Vecchioni.\nGiorgio Gaber, nella canzone \"Benvenuto il luogo dove\", contenuto nell'album \"Gaber\" del 1984, dedicata all'Italia, parla della penisola come il luogo \"dove i poeti sono nati tutti a Recanati\".\nVideo in rete su Leopardi.\nInoltre, sono pubblicate in rete numerose letture/interpretazioni dei principali canti leopardiani da parte dei pi\u00f9 importanti attori italiani. Fra questi si possono ascoltare:\nLeopardi \"testimonial\" della Regione Marche.\nLa Regione Marche, dopo aver pi\u00f9 volte utilizzato l'immagine del poeta recanatese per la promozione turistica del proprio territorio ed anche della propria offerta enologica, nel 2009 commission\u00f2 una discussa campagna pubblicitaria attraverso un video, per la regia di Giampiero Solari, trasmesso sui principali canali televisivi italiani ed anche esteri, con protagonista il noto attore statunitense Dustin Hoffman, gi\u00e0 conoscitore delle Marche per aver interpretato nel 1972 ad Ascoli Piceno il film di Pietro Germi \"Alfredo, Alfredo\", assieme ad una giovane Stefania Sandrelli.\nQuesta la descrizione della sceneggiatura dello spot per la promozione della stagione turistica 2010:\nNello spot Hoffman tenta di recitare i versi dell'Infinito in un italiano \"condito\" dal suo marcato accento californiano. Un accento tanto forte e straniante da suscitare numerose critiche all'operato della Regione. Tra queste, quella di Mina, che nella sua rubrica sulle pagine de \"\"La Stampa\" del 3 gennaio 2010, ebbe a scrivere: \nAl contrario, l'operazione promozionale fu elogiata da Giorgio De Rienzo, linguista e critico letterario, da Francesco Sabatini e Francesco Erspamer, rispettivamente presidente onorario e presidente emerito dell\u2019Accademia della Crusca; quest'ultimo comment\u00f2 lo spot con queste parole: \u00abSprovincializza la lingua italiana\u00bb.\nComunque sia, lo scopo perseguito fu raggiunto: anche grazie alle polemiche, la versione non definitiva del video della Regione Marche, inserito su YouTube, totalizz\u00f2 quasi 21.200 visualizzazioni in tutto il mondo solo nella prima settimana.\nVisto il successo del 2010, Dustin Hoffman fu confermato per la campagna promozionale della stagione turistica 2011. Niente pi\u00f9 lettura dei versi leopardiani, ma, come sottoline\u00f2 Aldo Grasso sul \"Corriere della Sera\", nella nuova edizione \u00abil volto del testimonial diventa pi\u00f9 importante dell\u2019oggetto da reclamizzare. Attraverso gli scatti di Bryan Adams, si snoda un racconto tutto personale: i cinque sensi di Dustin Hoffman dichiarano infinito amore per le suggestioni concrete che la regione riesce a offrire: la gastronomia, l\u2019arte, la musica, i vini e i paesaggi\u00bb.\nNella campagna promozionale del 2012 Dustin Hoffman fu sostituito dall'attore marchigiano Neri Marcor\u00e8.\nContinu\u00f2 comunque l'utilizzo a scopi promozionali dell'immagine di Leopardi: sull'onda del successo del film \"Il giovane favoloso\"\", diretto dal registra Mario Martone e interpretato dall'attore Elio Germano, la Regione mise in campo una serie di iniziative per promuovere la visione del film e di conseguenza del territorio marchigiano che ne aveva ospitato le location, tra cui un \"movie-tour\", consentito gratuitamente a tutti gli spettatori muniti del biglietto del cinema fino al 31 Dicembre 2014.\nNel 2015 la Regione ha patrocinato la realizzazione di un breve documentario, \"Le Marche di Leopardi\", diretto da Alessandro Scilitani, nel quale l'assessore alla cultura dell'epoca tratteggiava il riepilogo delle iniziative regionali per valorizzare la figura del poeta recanatese. Seguono una breve biografia di Leopardi, con le immagini di Recanati, e gli interventi di vari operatori culturali marchigiani che, rifacendosi a veri o presunti collegamenti con la vita ed il pensiero del Poeta, introducono ad altri importanti personaggi nati o presenti nella Regione (Gioacchino Rossini, Antonio Canova, Terenzio Mamiani, Valeriano Trubbiani, Osvaldo Licini), il tutto \"condito\" dalle musiche di musicisti marchigiani (Giovan Battista Pergolesi, Gaspare Spontini) e da squarci paesaggistici di varie localit\u00e0 della regione.\nIl Centro Nazionale di Studi Leopardiani.\nIl 1 luglio 1937, nel primo centenario della morte del poeta, fu istituito a Recanati il Centro Nazionale di Studi Leopardiani.\nEsso ha come scopo la promozione di ricerche e studi su Giacomo Leopardi in campo storico, biografico, critico, linguistico, filologico, artistico, filosofico."}
{"id": "2320388", "revid": "203463", "url": "https://it.wikipedia.org/wiki?curid=2320388", "title": "V\u00fcqar H\u0259\u015fimov", "text": "Ha raggiunto la miglior posizione nella lista FIDE il novembre 2009: 6\u00ba al mondo, con 2.758 punti Elo. Ha vinto il Campionato azero di scacchi nel 1995, 1996, 1998. Ha partecipato con la squadra dell'Azerbaijan a quattro olimpiadi degli scacchi dal 2002 al 2008, vincendo la medaglia d'argento individuale alle olimpiadi di Dresda 2008. Ha partecipato al 50\u00ba torneo di Capodanno di Reggio Emilia 2007/08, classificandosi 2\u00ba con Ni Hua e Pentala Harikrishna. Ha poi vinto l'edizione del 2010/2011.\nNel FIDE Grand Prix 2008-2009, organizzato per selezionare i partecipanti al campionato del mondo del 2011, dopo due tornei era 2\u00ba-4\u00ba dopo Lewon Aronyan. Ha vinto la prima prova di questa coppa, alla pari con Wang Yue e Magnus Carlsen, a Baku in aprile del 2008. Altri risultati notevoli sono stati la vittoria nella \"Kasparov Cup\" Under-16 del 1999 e il 1\u00ba posto nel torneo di Atene 2005.\nNell'ottobre del 2009 ha fatto parte in seconda scacchiera della squadra azera che ha vinto a Novi Sad il 17\u00ba Campionato europeo a squadre per nazioni. Era noto per essere un giocatore particolarmente forte nel gioco veloce. Praticava diversi sport, tra cui il taekwondo, il calcio e il tennis.\nIn un'intervista al sito \"Chess Caf\u00e9\" ha dichiarato di essere soggetto occasionalmente ad attacchi epilettici, per eliminare i quali \u00e8 stato sottoposto a due interventi chirurgici.\n\u00c8 deceduto nel gennaio 2014 all'et\u00e0 di 27 anni nell'ospedale di Heidelberg, in Germania, dove era ricoverato a causa di un tumore cerebrale.\nPer celebrare la sua memoria, a Shamkir (Azerbaijan), ogni anno a partire dal 2014, viene disputato un torneo di scacchi in un cui partecipano alcuni tra i migliori giocatori del mondo."}
{"id": "2320389", "revid": "110157", "url": "https://it.wikipedia.org/wiki?curid=2320389", "title": "Mogyor\u00f3sb\u00e1nya", "text": "Mogyor\u00f3sb\u00e1nya \u00e8 un comune dell'Ungheria di 877 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320391", "revid": "1573940", "url": "https://it.wikipedia.org/wiki?curid=2320391", "title": "Cepaea", "text": "Cepaea \u00e8 un genere di molluschi gasteropodi della famiglia Helicidae.\nTassonomia.\nIl genere comprende le seguenti specie viventi:\nSono note inoltre due specie fossili:"}
{"id": "2320392", "revid": "767487", "url": "https://it.wikipedia.org/wiki?curid=2320392", "title": "Nagyigm\u00e1nd", "text": "Nagyigm\u00e1nd \u00e8 un comune dell'Ungheria di 3.154 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale. La localit\u00e0 \u00e8 inoltre la citt\u00e0 natale dell'ex cestista Lajos T\u00f3th."}
{"id": "2320396", "revid": "712828", "url": "https://it.wikipedia.org/wiki?curid=2320396", "title": "Isole Sabaody", "text": ""}
{"id": "2320399", "revid": "767487", "url": "https://it.wikipedia.org/wiki?curid=2320399", "title": "Nagys\u00e1p", "text": "Nagys\u00e1p \u00e8 un comune dell'Ungheria di 1.611 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320403", "revid": "81195", "url": "https://it.wikipedia.org/wiki?curid=2320403", "title": "Kieselgur", "text": ""}
{"id": "2320405", "revid": "30610", "url": "https://it.wikipedia.org/wiki?curid=2320405", "title": "Marthe Kristoffersen", "text": "Biografia.\nIn Coppa del Mondo ha esordito il 24 novembre 2007 nella 10\u00a0km a tecnica libera di Beitost\u00f8len (19\u00aa) e ha ottenuto la prima vittoria, nonch\u00e9 primo podio, il 23 novembre 2008 nella staffetta di G\u00e4llivare.\nIn carriera ha preso parte a un'edizione dei Giochi olimpici invernali, (48\u00aa nella 10 km, 20\u00aa nella 30 km) e a due dei Campionati mondiali (miglior piazzamento: 4\u00aa nella staffetta a Liberec 2009).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera"}
{"id": "2320408", "revid": "767487", "url": "https://it.wikipedia.org/wiki?curid=2320408", "title": "Martin Stenmarck", "text": "Nel 2005 ha rappresentato il proprio paese all'Eurovision Song Contest con la canzone \"Las Vegas\".\nCantante che predilige particolarmente il genere pop, ha sempre cantato in lingua inglese, pubblicando il primo singolo in svedese nel 2006, intitolato \"7milakliv\"."}
{"id": "2320412", "revid": "110157", "url": "https://it.wikipedia.org/wiki?curid=2320412", "title": "Nasz\u00e1ly", "text": "Nasz\u00e1ly \u00e8 un comune dell'Ungheria di 2.263 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale. "}
{"id": "2320417", "revid": "713168", "url": "https://it.wikipedia.org/wiki?curid=2320417", "title": "Governatore del Ducato di Milano", "text": ""}
{"id": "2320418", "revid": "767487", "url": "https://it.wikipedia.org/wiki?curid=2320418", "title": "Neszm\u00e9ly", "text": "Neszm\u00e9ly \u00e8 un comune dell'Ungheria di 1.440 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320423", "revid": "767487", "url": "https://it.wikipedia.org/wiki?curid=2320423", "title": "Piliscs\u00e9v", "text": "Piliscs\u00e9v \u00e8 un comune dell'Ungheria di 2.357 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320430", "revid": "767487", "url": "https://it.wikipedia.org/wiki?curid=2320430", "title": "Pilismar\u00f3t", "text": "Pilismar\u00f3t \u00e8 un comune dell'Ungheria di 1.996 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale. "}
{"id": "2320432", "revid": "125796541", "url": "https://it.wikipedia.org/wiki?curid=2320432", "title": "Mausoleo di Bah\u00e1'u'll\u00e1h", "text": "Il mausoleo di Bah\u00e1'u'll\u00e1h, il sito pi\u00f9 sacro al mondo per i credenti bahai, contiene le spoglie mortali di Bah\u00e1'u'll\u00e1h, il fondatore della Fede bahai.\nSi trova a Bahj\u00ed nell'immediato circondario di San Giovanni d'Acri, in Israele, in prossimit\u00e0 della Villa di Bahj\u00ed dove Bah\u00e1'u'll\u00e1h trapass\u00f2.\nIl mausoleo di Bah\u00e1'u'll\u00e1h \u00e8 per i bahai la Qiblih, ossia la direzione verso cui rivolgersi per alcune speciali preghiere ed \u00e8 divenuto meta costante di pellegrinaggio da parte di fedeli provenienti da ogni angolo del mondo.\nIl mausoleo \u00e8 circondato da un lussureggiante giardino in cui crescono alberi e fiori ed \u00e8 accudito con cura da bahai volontari che vi si alternano di anno in anno.\nDopo la morte di 'Abdu'l-Bah\u00e1, il mausoleo fu occupato da M\u00edrz\u00e1 Muhammad `Al\u00ed e dai suoi sostenitori che ne sottrassero arbitrariamente le chiavi nel gennaio del 1922.\nIl governatore di Acri, allora, ordin\u00f2 che le chiavi fossero provvisoriamente consegnate alle autorit\u00e0 e pose una guardia a custodia del mausoleo. All'inizio del 1923 le chiavi furono ufficialmente restituite a Shoghi Effendi.\nIl mausoleo, i suoi giardini e la villa di Bahj\u00ed, che fanno parte del Centro mondiale bahai, sono stati iscritti, nel luglio 2008, nella lista del Patrimonio dell'umanit\u00e0 con la denominazione \"Luoghi sacri Baha'i ad Haifa ed in Galilea occidentale\".\nShoghi Effendi defin\u00ec il mausoleo di Bah\u00e1'u'll\u00e1h \"Dary\u00e1-yi-N\u00far\" ossia 'Oceano di luce'."}
{"id": "2320434", "revid": "712828", "url": "https://it.wikipedia.org/wiki?curid=2320434", "title": "Mozu e Kiwi", "text": ""}
{"id": "2320436", "revid": "767487", "url": "https://it.wikipedia.org/wiki?curid=2320436", "title": "R\u00e9de", "text": "R\u00e9de \u00e8 un comune dell'Ungheria di 1.532 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320438", "revid": "599013", "url": "https://it.wikipedia.org/wiki?curid=2320438", "title": "Jeff Trepagnier", "text": "Carriera.\nTerminato il periodo universitario presso la University of Southern California, si dichiara eleggibile per il draft NBA 2001 dove viene chiamato dai Cleveland Cavaliers con la 35\u00aa scelta: con i Cavs disputa 12 partite. L'anno seguente viene girato agli Asheville Altitude, franchigia della lega di sviluppo NBDL. Torna in NBA nel 2003, quando tra marzo e aprile gioca 8 partite coi Denver Nuggets a 5,8 punti di media. Con gli stessi Nuggets gioca altre 11 partite tra il dicembre 2003 e il gennaio 2004.\nApproda in Europa giocando il campionato di Serie A 2004-05, disputato con la canotta della Pompea Napoli: qui rimane per tutta la stagione, nonostante sia stato fuori rosa per un periodo dopo aver lanciato un asciugamano a coach Caja. Vola quindi in Turchia con l'ingaggio da parte dell'\u00dclker Istanbul, club con cui vince il campionato turco debuttando anche in Eurolega. Nel 2006 fa ritorno a Napoli dove arriva sovrappeso rischiando il taglio, salvo poi essere reintegrato: il suo fatturato rispetto alla precedente esperienza partenopea si abbassa comunque (mette a referto 7,9 punti in 20,2 minuti contro i 14,4 punti in 31,4 minuti di due anni prima).\nLa sua carriera continua disputando la seconda parte della stagione 2007-08 in Francia al Pau-Orthez, poi torna in patria per giocare in D-League.\nNell'estate 2010 Trepagnier viene firmato dalla Scaligera Verona (neopromossa in Legadue) su scelta del general manager Andrea Fadini, che gi\u00e0 in passato aveva ingaggiato il giocatore quando nel 2004 lavorava per Napoli.\nLanciata la Scaligera Verona a fine campionato del 2011, con la retrocessione della squadra, Jeff firma un contratto con una squadra delle Filippine."}
{"id": "2320439", "revid": "712828", "url": "https://it.wikipedia.org/wiki?curid=2320439", "title": "Motobaro", "text": ""}
{"id": "2320442", "revid": "767487", "url": "https://it.wikipedia.org/wiki?curid=2320442", "title": "S\u00e1ris\u00e1p", "text": "S\u00e1ris\u00e1p \u00e8 un comune dell'Ungheria di 2.949 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320443", "revid": "1564499", "url": "https://it.wikipedia.org/wiki?curid=2320443", "title": "Papuasia", "text": "Col termine di Papuasia si identifica la regione botanica secondo il World Geographical Scheme for Recording Plant Distributions (WGSRPD). Essa \u00e8 posta nel sudovest dell'Oceano Pacifico, nell'ecoregione della Melanesia in Oceania e nell'Asia tropicale. Il termine veniva un tempo utilizzato anche a livello meramente geografico per indicare la Nuova Guinea, ma \u00e8 caduto in disuso.\nComprende le seguenti entit\u00e0 politiche:"}
{"id": "2320446", "revid": "110157", "url": "https://it.wikipedia.org/wiki?curid=2320446", "title": "S\u00fctt\u0151", "text": "S\u00fctt\u0151 \u00e8 un comune dell'Ungheria di 2.011 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320447", "revid": "129019", "url": "https://it.wikipedia.org/wiki?curid=2320447", "title": "Cueva pintada", "text": ""}
{"id": "2320448", "revid": "712828", "url": "https://it.wikipedia.org/wiki?curid=2320448", "title": "Kikyo (One Piece)", "text": ""}
{"id": "2320449", "revid": "767487", "url": "https://it.wikipedia.org/wiki?curid=2320449", "title": "S\u00far", "text": "S\u00far \u00e8 un comune dell'Ungheria di 1.332 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320451", "revid": "712828", "url": "https://it.wikipedia.org/wiki?curid=2320451", "title": "Margaret (One Piece)", "text": ""}
{"id": "2320452", "revid": "712828", "url": "https://it.wikipedia.org/wiki?curid=2320452", "title": "Sweet Pea", "text": ""}
{"id": "2320453", "revid": "767487", "url": "https://it.wikipedia.org/wiki?curid=2320453", "title": "Sz\u00e1kszend", "text": "Sz\u00e1kszend \u00e8 un comune dell'Ungheria di 1.521 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320461", "revid": "288338", "url": "https://it.wikipedia.org/wiki?curid=2320461", "title": "Membrana nittitante", "text": "La membrana nittitante (dal latino \"nicto, nictare\", cio\u00e8 sbattere le palpebre) \u00e8 una terza palpebra trasparente che si trova in alcune specie animali e che pu\u00f2 essere calata sopra l'occhio per proteggerlo ed idratarlo mantenendo comunque la visibilit\u00e0. Vari rettili, uccelli e squali hanno una vera e propria membrana nittitante, mentre in molti mammiferi (e tra questi anche l'uomo) c'\u00e8 solo un piccolo residuo vestigiale all'angolo dell'occhio. Esiste tuttavia qualche mammifero (come il gatto, l'orso polare, le foche e l'oritteropo) che presenta una vera membrana nittitante. \nDei sinonimi che identificano questa membrana sono terza palpebra in termini volgari e palpebra tertia o plica semilunaris della conjunctiva\nin termini scientifici.\nAnimali con membrana nittitante.\nQuest'organo \u00e8 piuttosto diffuso tra uccelli, rettili, anfibi e pesci, meno tra i mammiferi dove si limita principalmente alle specie citate in precedenza, ai monotremi ed ai marsupiali. Si ritiene che la \"plica semilunaris\" ed i muscoli associati presenti nell'uomo siano i resti vestigiali della membrana nittitante. Charles Darwin ha notato tra l'altro che la \"plica semilunaris\" \u00e8 pi\u00f9 accentuata negli Aborigeni africani ed australiani rispetto agli altri popoli. Soltanto una specie di primati, l\"'Arctocebus calabarensis\", ha una membrana nittitante funzionante.\nA differenza di quanto fanno le palpebre umane, le membrane nittitanti si muovono orizzontalmente sopra al bulbo oculare. Nella maggior parte dei casi sono trasparenti. In alcuni animali che si immergono, come lamantini e castori, proteggono l'occhio dall'acqua, ed essendo trasparenti, consentono allo stesso tempo l'orientamento subacqueo. In altri animali che trascorrono molto tempo in acqua, ad esempio nei leoni marini, la membrana si attiva a terra, per pulire l'occhio da sabbia ed altri detriti. Queste funzioni sono le principali anche negli altri animali. I genitori degli uccelli rapaci le usano anche per non correre rischi mentre nutrono i cuccioli, oltre che, come riscontriamo nel falco pellegrino, quando volano ad alta velocit\u00e0, per ripulire l'occhio dal pulviscolo atmosferico. Gli orsi polari le usano per evitare di essere accecati dalla neve, mentre negli squali la protezione \u00e8 fornita soprattutto quando i predatori si scontrano fisicamente con le prede. I picchi sbattono le loro membrane un millisecondo prima di colpire il legno con il becco, in modo da evitare di ferirsi gli occhi con delle schegge.\nAtteggiamento tipico di cani e gatti \u00e8 tenere le membrane, che di solito non si vedono, costantemente chiuse per segnalare una malattia o un forte disagio. Pu\u00f2 essere tuttavia vista anche se si apre delicatamente la palpebra di questi animali mentre dormono, o se si fa pressione sul bulbo oculare. Vi sono molte razze di cane dove la membrana collassa ed \u00e8 a lungo (o sempre) visibile. In questi casi si parla di \"occhio a ciliegia\".\nDal momento che molte specie sono dotate di un riflesso che chiude la membrana se l'occhio \u00e8 stimolato (ad esempio se vi si soffia contro), essa \u00e8 sfruttata in diversi esperimenti. Tipici esempi sono gli esperimenti di condizionamento classico sui conigli."}
{"id": "2320462", "revid": "981698", "url": "https://it.wikipedia.org/wiki?curid=2320462", "title": "Giovanni Marchiori", "text": "Biografia.\nFiglio di Marchioro e di Maria Maddalena Fent, la sua attivit\u00e0 \u00e8 attestata per la prima volta in un contratto del 17 novembre 1708 con il quale iniziava l'apprendistato presso l'intagliatore veneziano Giuseppe Fanoli. Lo stesso documento smentisce quanto sostenuto dalla letteratura ottocentesca, e cio\u00e8 che il Marchiori fosse stato allievo del celebre Andrea Brustolon.\nSecondo una tradizione consolidata, la sua prima opera fu un cassettone per la sagrestia della chiesa di Caviola, realizzato attorno al 1715. Poco pi\u00f9 tardi realizz\u00f2 e firm\u00f2 un busto ligneo di Adone.\nCome dimostrano altri documenti, nel 1725 risultava titolare di una propria bottega a Venezia, aperta da almeno due anni, e iscritto al collegio degli scultori.\nIl primo lavoro di rilievo \u00e8 un angelo ligneo - perduto - destinato al campanile di San Giorgio Maggiore (1727), cui seguirono le decorazioni per due imbarcazioni destinate al trasporto del doge (decise dal Senato nel 1733). Al 1731 risalgono i primi lavori in marmo per la cattedrale di Graz in Austria a al 1737 per la parrocchiale di Buie in Istria."}
{"id": "2320468", "revid": "124942228", "url": "https://it.wikipedia.org/wiki?curid=2320468", "title": "Annunciazione tra i santi Ansano e Margherita", "text": "L'Annunciazione tra i santi Ansano e Massima \u00e8 un dipinto a tempera e oro su tavola (305x265 cm) di Simone Martini e Lippo Memmi, firmata e datata al 1333, e conservato negli Uffizi a Firenze. Si tratta di un trittico ligneo dipinto a tempera, con la parte centrale ampia il triplo dei due scomparti laterali. Considerato il capolavoro di Simone Martini, della scuola senese e della pittura gotica in generale, venne realizzato per un altare laterale del Duomo di Siena.\nStoria.\nIl pubblico al quale era destinato il trittico erano i frequentatori del Duomo di Siena, che si recavano alle funzioni. Essi appartenevano per lo pi\u00f9 alla classe popolare, analfabeta, che necessitava di queste illustrazioni degli episodi biblici per integrare le conoscenze dottrinali, non acquisite attraverso la lettura dei testi.\nDell'opera si conosce una documentazione che conferma la firma e la data apposta sulla cornice, visibile nell'unico frammento antico inserito nell'attuale \"ensemble\" ottocentesco. Vi sono riportati i nomi di Simone e del cognato Lippo Memmi (\"\"), ma quali parti spetti a ciascun pittore \u00e8 sconosciuto. Solo in base a considerazioni stilistiche si \u00e8 ipotizzato che la parte centrale con l'\"Annunciazione\" sia riferibile a Simone e i due santi e i tondi dei profeti a Lippo.\nUn'opera del genere, dalla straordinaria raffinatezza lineare, non ha modelli coevi in Italia, ma va semmai confrontata con i manoscritti miniati per la corte francese o con le pitture pi\u00f9 fantasiose prodotte in Germania o in Inghilterra. Questa \"maniera\" nordeuropea spian\u00f2 la strada per l'arruolamento di Simone Martini nell\"'entourage\" dei pittori italiani alla corte papale di Avignone, dove erano presenti altri italiani, ma nessun fiorentino, in quanto la classica monumentalit\u00e0 di scuola giottesca non trovava consensi nella gotica societ\u00e0 francese.\nIl dipinto era stato commissionato per l'altare di sant'Ansano, uno dei protettori di Siena, nella cattedrale senese, dove rimase fino al 1799, quando il Granduca Pietro Leopoldo lo fece trasportare a Firenze, scambiandolo con due tele di Luca Giordano. Qui venne esposto lo stesso anno agli Uffizi. La cornice originale, intagliata dal Maestro Paolo di Camporegio e dorata da Lippo Memmi, fu rinnovata nel 1420 circa e sostituita nel XIX secolo.\nL'opera \u00e8 stata restaurata nel 2001\nFortuna critica.\nL'opera \u00e8 una delle pi\u00f9 celebrate degli Uffizi, fin da quando si risvegli\u00f2 l'interesse per i \"primitivi\" e l'arte gotica, della quale Simone Martini fu maestro indiscusso e anticipatore del gotico cortese. I fratelli Goncourt nella seconda met\u00e0 del XIX secolo rimasero affascinati dal dipinto, ma vi scorsero una sensualit\u00e0 sinistra, in particolare nell'angelo, al quale attribuivano un \"lungo collo da serpente\" e una strana \"bellezza perversa\".\nBernard Berenson e Roberto Longhi ne fece invece un'opera simbolo dello stile lineare, paragonandolo per eleganza alle miniature persiane ed alle migliori opere dell'arte cinese e giapponese.\nCristina Acidini inser\u00ec l'\"Annunciazione\" nel libro \"Capolavori dell'arte\", dedicato alle migliori realizzazioni artistiche di tutte le epoche e di tutte le culture.\nDescrizione.\nLa pala \u00e8 composta dal grande comparto centrale, con l'\"Annunciazione\", dai due scomparti laterali con sant'Ansano (a sinistra) e una santa generalmente identificata con Santa Margherita o santa Massima (a destra) e quattro tondi con profeti nelle cuspidi: \"Geremia, Ezechiele, Isaia\" e\" Daniele\".\nIl racconto biblico narra dell'improvvisa apparizione dell'arcangelo Gabriele nella casa di Maria Vergine a Nazareth per annunciarle il mistero della Incarnazione di Ges\u00f9 Cristo. Nel Medioevo l'annunciazione fu considerata l'inizio del tempo cristiano.\nL'episodio sacro mostra il momento dell'irrompere dell'arcangelo Gabriele nella casa di Maria per annunciarle la sua futura maternit\u00e0. Egli porge con una mano un rametto d'ulivo (simbolo della pace), mentre con l'altra indica la colomba dello Spirito Santo che scende dal cielo in un cerchio di otto angeli. La Vergine, seduta su un trono, interrompe la lettura all'improvvisa apparizione angelica e si ritrae spaventata, volgendo uno sguardo umile e pudico al messaggero celeste. Ai lati, compaiono i due santi patroni della chiesa, che risultano completamente estranei alla scena centrale, formalmente separati da due colonne tortili ornamentali. Sul fondo, completamente dorato, compare un vaso di gigli estremamente realistico.\nLa scena centrale mostra a sinistra l'angelo appena atterrato, con il mantello ancora svolazzante in un raffinato arabesco e le ali, dalla finissima trama delle piume dorate, ancora spiegate. La Madonna, seduta in un trono dalla spazialit\u00e0 incerta (un po' in prospettiva e un po' in assonometria), \u00e8 sorpresa durante la lettura (il libro \u00e8 anche un richiamo all'avverarsi delle profezie delle Sacre Scritture) e istintivamente ha un gesto di ritrosia, chiudendosi il mantello con la mano e stringendo le spalle, a met\u00e0 strada tra la paurosa castit\u00e0 e l'altera ritrosia. La sua espressione, con la boccuccia stretta e gli occhi sottili, \u00e8 di straordinaria grazia aristocratica ma anche un po' altera. La sua veste \u00e8 composta secondo falcate ritmiche che hanno la finezza di un arabesco e che ne smaterializzano il corpo, rendendolo una pura linea decorativa: le gambe sono infatti appiattite e astratte, appena intuibili dall'andamento nervoso del bordo della veste. I personaggi, tra l'altro, hanno la stessa fisionomia, dovuta all'uso di modelli (\"patroni\") per ottenere la forma delle figure, senza alcun interesse alla rappresentazione individuale.\nDalla bocca dell'angelo, escono le lettere dorate delle sue parole, come in un vero antesignano del fumetto. Completano l'ambiente, un pavimento di marmo screziato (spazialmente non coerente con quello dei pannelli laterali) su cui al centro si trova un prezioso vaso dorato con alcuni gigli, fiore mariano simbolo di purezza; in alto si trova la colomba dello Spirito Santo contornata da uno stormo di cherubini in cerchio.\nLo sfondo \u00e8 un'abbagliante distesa d'oro, che d\u00e0 alla scena un'apparenza astratta ma anche straordinariamente spirituale. Il tutto \u00e8 evidenziato ancora maggiormente dalle dorature delle vesti e di altri dettagli, secondo alcune tecniche che Simone potrebbe aver inventato proprio per quest'opera: essenzialmente si tratta di dipingere sopra la foglia d'oro, sia stendendo il colore calligraficamente e con velature per lasciare in vista l'oro sottostante (la \"palliatura\", visibile nelle ali dell'angelo), sia graffiando in seguito il colore per creare motivi damascati (come nella veste dell'angelo). A ci\u00f2 vanno aggiunte la ricchissima punzonatura e la lavorazione col bulino e col cesello di dettagli come le aureole o i bordi delle vesti, che creano una superficie pittorica estremamente preziosa e di qualit\u00e0 altissima. L'uso delle velatura fu una caratteristica basilare della dolcezza della pittura di Simone Martini, che nel suo soggiorno avignonese diffuse, facendo da premessa per la grande pittura nordica del XV secolo e la tecnica del colore a olio.\nStile.\nDal punto di vista formale, il dipinto risulta essere diviso in tre piani: il fondo dorato che suggerisce un'indeterminatezza dello spazio; il piano intermedio del vaso di gigli e dello Spirito Santo in alto; e il primo piano dei due personaggi della rappresentazione, diviso dagli altri non tanto dalla tonalit\u00e0 cromatica, quanto dall'estrema nettezza dei contorni. L'intera rappresentazione inoltre \u00e8 impregnata di un eccezionale dinamismo: l'arcangelo ha appena toccato terra, come evidenzia la predominanza di linee verticali generate dalle ali ancora spiegate e dal lembo del mantello non ancora richiamato dalla forza di gravit\u00e0; la Madonna invece \u00e8 caratterizzata da una forte torsione della sua esile figura, sottolineata dalla posizione delle braccia e dall'inclinazione della testa, contrapposta alla rigida geometria del trono su cui \u00e8 seduta. Con questi elementi, Simone Martini riesce a costruire una realt\u00e0 nuova e diversa, calibratissima nella distribuzione delle figure e nell'equilibrio di vuoti e pieni, impregnata di un supremo ideale di bellezza, eleganza e armonia.\nGrazie all'incredibile espressivit\u00e0 della linea, l'angelo mantiene la sua forma nonostante l'immaterialit\u00e0 del suo corpo, quasi trasparente, sovrapponendo l'oro delle sue vesti con l'oro dello sfondo, creando straordinari effetti di rifrazione, immergendo cos\u00ec l'osservatore in un'estasi di luce e ricchezza, raffinatissima, che mai sconfina in opulenza. Contrapposta, sta la figura della Vergine, del tutto terrena, sottolineata dalla chiarezza e semplicit\u00e0 delle vesti, marcatamente scure.\nImportante sottolineare come l'artista voglia suggerire una precisa spazialit\u00e0 della scena, scostandosi dagli schemi dell'adimensionalit\u00e0 bizantina e inserendo dettagli prospettici come il pavimento marmoreo, i panneggi, i volti, il vaso di gigli, le olive, il trono in tralice e il libro, caratterizzati da un grande realismo. Da notare anche i raffinati merletti dorati della veste di Maria, che contribuiscono a dare un tocco di regalit\u00e0 alla sua figura, altrimenti eccessivamente cupa davanti allo splendore angelico."}
{"id": "2320482", "revid": "36426", "url": "https://it.wikipedia.org/wiki?curid=2320482", "title": "Annunciazione (Simone Martini)", "text": ""}
{"id": "2320484", "revid": "729019", "url": "https://it.wikipedia.org/wiki?curid=2320484", "title": "AGO Ao 192", "text": "L'AGO Ao 192 \"Kurier\" era un bimotore di linea ad ala bassa prodotto in piccola serie dall'azienda tedesca AGO Flugzeugwerke GmbH negli anni trenta ed utilizzato anche come aereo da trasporto e da addestramento.\nStoria del progetto.\nNel 1935 il Reichsluftfahrtministerium (RLM), il ministero che dopo l'avvento del nazismo aveva assunto l'intera gestione dell'aviazione tedesca, emise una specifica per la fornitura di un nuovo velivolo bimotore di piccole dimensioni, multiruolo ma essenzialmente da impiegare nel trasporto civile, con una capacit\u00e0 di 7 posti, e che rispondesse all'esigenza di utilizzare la motorizzazione Argus As 10. Al bando parteciparono la Siebel Flugzeugwerke KG che present\u00f2 il suo Fh 104 e l'AGO Flugzeugwerke GmbH, che vide quello stesso anno la riapertura di un proprio reparto di progettazione e che present\u00f2 il proprio Ao 192 \"Kurier\".\nIl prototipo, che assunse la designazione RLM Ao 192 V1, venne portato in volo per la prima volta nell'estate 1937. seguirono altri 2 prototipi e 6 esemplari, tra i preserie e serie, prima che il contratto di fornitura fosse aggiudicato al concorrente Siebel Fh 104 e la produzione venisse interrotta."}
{"id": "2320485", "revid": "767487", "url": "https://it.wikipedia.org/wiki?curid=2320485", "title": "Corrida a Los Angeles", "text": "Corrida a Los Angeles (\"The Monkey's Raincoat\") \u00e8 un romanzo poliziesco del 1987 di Robert Crais, pubblicato in Italia per la prima volta dalla Arnoldo Mondadori Editore nella collana Il Giallo Mondadori con il numero n. 2120.\nTrama.\nElvis Cole, investigatore privato di Los Angeles, riceve la visita di due donne, Ellen Lang e Janet Simon. Le due donne raccontano a Cole che da alcuni giorni sono scomparsi il marito di Ellen, Mortimer, ed il figlio Perry. Mortimer, agente cinematografico con grossi problemi economici, aveva un accordo con il produttore Garrett Rice per un nuovo film."}
{"id": "2320486", "revid": "599013", "url": "https://it.wikipedia.org/wiki?curid=2320486", "title": "Chiesa di Santa Maria delle Grazie (Valbrevenna)", "text": "La chiesa di Santa Maria delle Grazie \u00e8 un luogo di culto cattolico situato nella frazione di Carsi nel comune di Valbrevenna, nella citt\u00e0 metropolitana di Genova. La chiesa \u00e8 sede della parrocchia omonima del vicariato della Valle Scrivia dell'arcidiocesi di Genova.\nStoria e descrizione.\nUn'antica cappella fu edificata presso Carsi nel XVI secolo e ancora oggi rimane traccia di tale edificio per una finestrella a trifora presente dietro il coro. Completamente ricostruita nel 1669 fu aggregata alla parrocchia di San Lorenzo martire di Pareto fino al 9 maggio 1721 quando l'arcivescovo di Genova cardinale Lorenzo Maria Fieschi ne decret\u00f2 lo smembramento.\nL'interno \u00e8 ad unica navata con tre altari. La vicina sacrestia fu edificata nel 1771."}
{"id": "2320492", "revid": "103594779", "url": "https://it.wikipedia.org/wiki?curid=2320492", "title": "A caccia di un angelo", "text": "A caccia di un angelo (\"Stalking the Angel\") \u00e8 un romanzo poliziesco di Robert Crais, stampato nel 1989 dalla Arnoldo Mondadori Editore nella collana Il Giallo Mondadori con il numero n. 2200, la traduzione \u00e8 di Ida Egger.\nTrama.\nLa bionda che entra nell'ufficio dell'investigatore privato di Los Angeles, Elvis Cole, \u00e8 la cosa pi\u00f9 bella che lui abbia mai visto. Accanto a lei, il famoso magnate Bradley Warren. \nSe non fosse stato per il sorriso della bionda e per l'assegno in bianco che Warren gli offre, Cole li avrebbe buttati fuori. Bradley Warren ha perso qualcosa di molto prezioso che appartiene a qualcun altro: un manoscritto giapponese del XVIII secolo, chiamato \"Hagakure\".\n\u00c8 una specie di vangelo dei samurai. E vale tre milioni di dollari. Qualcuno lo ha sottratto dalla cassaforte nella villa di Warren a Beverly Hills. Cole deve solo rintracciarlo. \nAssieme al socio Joe Pike, parte alla ricerca della temibile mafia giapponese che opera a Los Angeles, la famigerata \"yakuza\". Come se non bastasse, scompare Mimi, la figlia di Warren il quale furibondo licenzia Cole per incapacit\u00e0. Ma Elvis \u00e8 cocciuto e continua le indagini per conto suo fino ad arrivare a una insospettabile e amara verit\u00e0."}
{"id": "2320497", "revid": "110157", "url": "https://it.wikipedia.org/wiki?curid=2320497", "title": "Il mercante di corpi", "text": "Il mercante di corpi, titolo originale \"Voodoo River\", \u00e8 un romanzo poliziesco di Robert Crais. \u00c8 stato pubblicato nel 1995 negli Stati Uniti, e nello stesso anno in Italia dalla casa editrice Piemme. Esso costituisce il quinto capitolo delle vicende incentrate sulla coppia di investigatori privati Elvis Cole e Joe Pike.\nTrama.\nla vicenda narra una nuova indagine nella quale Cole deve ritrovare il parente di una giovane ragazza e grazie alle sue doti non sar\u00e0 difficile per lui la ricerca. Ma quando porta a termine il lavoro di ricerca, Cole si trover\u00e0 immerso in un pericoloso traffico di esseri umani e scoprir\u00e0 che la ragazza nasconde un segreto che lo porter\u00e0 ad una nuova indagine ad alto rischio nella quale sar\u00e0 accompagnato dal fedele socio Pike."}
{"id": "2320503", "revid": "388006", "url": "https://it.wikipedia.org/wiki?curid=2320503", "title": "Senza protezione", "text": "Senza protezione \u00e8 un romanzo poliziesco di Robert Crais, stampato nel 1997 dalla Arnoldo Mondadori Editore nella collana Il Giallo Mondadori con il numero n. 2606.\nTrama.\nElvis Cole \u00e8 nel suo ufficio di investigatore privato, quando, arrivano a fargli visita tre ragazzini.\n&lt;br&gt; I tre gli chiedono aiuto affinch\u00e9 lui riesca a trovare il loro padre, scomparso da ormai undici giorni. L'investigatore, inizialmente, non d\u00e0 molto credito alla richiesta, che ritiene troppo banale e semplice.\nPresto, per\u00f2, cambier\u00e0 idea, soprattutto grazie all'intraprendenza dimostrata dalla maggiore dei tre fratelli e dal segreto che sembra nascondere il padre dei ragazzi."}
{"id": "2320508", "revid": "767487", "url": "https://it.wikipedia.org/wiki?curid=2320508", "title": "Fabbrica Europa", "text": "Fabbrica Europa \u00e8 un festival internazionale che si tiene a Firenze, in cui interagiscono i diversi popoli europei attraverso espressione artistica, culturale e sociale, con eventi di danza, teatro, musica, dj set, workshop e arti visive.\nDettagli.\nSi svolge in primavera presso la Stazione Leopolda sui viali di Circonvallazione ai margini del Parco delle Cascine. Viene coinvolto anche l'Istituto Francese di Piazza Ognissanti che offre i suoi spazi per eventuali incontri."}
{"id": "2320519", "revid": "599013", "url": "https://it.wikipedia.org/wiki?curid=2320519", "title": "Chiesa di Sant'Anna (Valbrevenna)", "text": "La chiesa di Sant'Anna \u00e8 un luogo di culto cattolico situato nella frazione di Nenno nel comune di Valbrevenna, nella citt\u00e0 metropolitana di Genova. La chiesa \u00e8 sede della parrocchia omonima del vicariato del Genovesato della diocesi di Tortona.\nStoria e descrizione.\nSita nella frazione di Nenno, a met\u00e0 tra i due nuclei abitati che formano il paese fa parte assieme alla parrocchia di Santa Margherita d'Antiochia di Tonno della diocesi di Tortona.\nIl nucleo principale della chiesa fu costruito tra il 1741 e il 1756 in stile barocco e successivamente furono aggiunte le cappelle laterali. La chiesa ha un'unica navata con sei altari laterali, dedicati a sant'Anna, alla Madonna del Rosario, alla Piet\u00e0, a san Maurizio e a san Giuseppe.\nLa chiesa, arricchita con marmi provenienti da una chiesa soppressa di Genova, conserva al suo interno un pregevole organo, realizzato nel 1860 dall'organaro Camillo Guglielmo Bianchi.\nLa parrocchia era stata costituita alcuni anni prima della costruzione della chiesa, nel 1722, ma gi\u00e0 nel 1670 l'oratorio dedicato a San Giovanni Battista, ancora oggi presente a Nenno Inferiore (che dipendeva dalla parrocchia di Vaccarezza, frazione di Savignone), aveva un proprio cappellano. Nel 1821 la parrocchia fu elevata al rango di prevostura.\nTra il 2009 e il 2010 sono stati eseguiti lavori di restauro e consolidamento delle fondazioni della chiesa, a seguito dei quali l'edificio religioso \u00e8 rimasto inagibile per alcuni mesi, durante i quali le funzioni religiose sono state officiate nell'oratorio di Nenno Inferiore.\nLa festa patronale di sant'Anna viene festeggiata tradizionalmente l'ultima domenica di Luglio."}
{"id": "2320526", "revid": "1543377", "url": "https://it.wikipedia.org/wiki?curid=2320526", "title": "L'ultimo detective (Crais)", "text": "L'ultimo detective, titolo originale \"The Last Detective\", \u00e8 un romanzo poliziesco di Robert Crais. \u00c8 stato pubblicato nel 2003 negli Stati Uniti, e nello stesso anno in Italia dalla casa editrice Arnoldo Mondadori Editore. Esso costituisce il nono capitolo delle vicende incentrate sulla coppia di investigatori privati Elvis Cole e Joe Pike.\nCuriosit\u00e0.\nIn questo romanzo Elvis Cole incontra Harry Bosch, personaggio principale di una lunga e fortunata serie di romanzi di Michael Connelly. Nella finzione abitano entrambi sulle colline sopra Hollywood vicino alla Mulholland Drive ed hanno in comune un passato nella Guerra del Vietnam. L'autore rende cos\u00ec omaggio al suo amico e collega che, nello stesso anno, ricambia la cortesia facendoli incontrare ancora nel romanzo Lame di luce."}
{"id": "2320527", "revid": "1305772", "url": "https://it.wikipedia.org/wiki?curid=2320527", "title": "McComb", "text": "McComb potrebbe riferirsi a:"}
{"id": "2320528", "revid": "125274677", "url": "https://it.wikipedia.org/wiki?curid=2320528", "title": "Italo Bocchino", "text": "\u00c8 stato deputato alla Camera dal 1996 al 2013, prima con AN poi con PdL ed infine FLI.\nBiografia.\nFiglio di un impiegato delle poste, si trasferisce con la famiglia in Umbria. A Perugia milita nel Movimento Sociale Italiano e nel FUAN. Rientrato in Campania per seguire la madre malata, diventa portavoce del deputato pugliese Giuseppe Tatarella facendo il giornalista nel quotidiano napoletano \"Roma\" edito da Tatarella.\nViene assunto nel 1994 come cronista parlamentare al \"Secolo d'Italia\" con Tatarella Vicepresidente del Consiglio di Silvio Berlusconi.\nConosce intanto quella che sarebbe poi diventata sua moglie, Gabriella Buontempo, il cui padre era il costruttore Eugenio, vicino al ministro Claudio Signorile (della sinistra socialista e avversario di Bettino Craxi). Ha fatto parte del gruppo di imprenditori editori del quotidiano \"L'Indipendente\", inoltre \u00e8 stato editore del Roma.\nDal 14 giugno 2014 \u00e8 direttore editoriale del \"Secolo d'Italia.\"\nPartecipa alla nascita del quotidiano \"\"Il Riformista\" diretto da Piero Sansonetti.\nNel 2020 diventa docente alla Luiss Business School, mentre il 7 luglio viene eletto vicepresidente della Federazione Italiana Editori Giornali (FIEG), sezione editori digitali.\nAttivit\u00e0 politica.\nElezione a deputato.\nAlle elezioni politiche del 1996 \u00e8 eletto alla Camera dei Deputati nel collegio uninominale di Casal di Principe, che rientra nella circoscrizione Campania 2, venendo sostenuto dal Polo per le Libert\u00e0 (in quota AN).\nAlle elezioni politiche del 2001 \u00e8 rieletto alla Camera dei Deputati, nella circoscrizione Campania 1, nelle liste di Alleanza Nazionale.\nDurante la XIV Legislatura \u00e8 membro in Commissione (affari costituzionali, della presidenza del consiglio e interni), della III Commissione (affari esteri e comunitari, IX Commissione (trasporti, poste e telecomunicazioni) e Commissione Parlamentare d'inchiesta sull'affare Telekom Serbia.\nCorsa alla Presidenza della Regione Campania.\nIn vista della convocazione delle elezioni regionali in Campania del 2005 si candida alla carica di Presidente della Regione Campania, in rappresentanza della coalizione di centro-destra Casa delle Libert\u00e0 composta dalle liste: Forza Italia, Alleanza Nazionale, Unione dei Democratici Cristiani e di Centro, Nuovo PSI, Partito Repubblicano Italiano, Partito Pensionati e Movimento Idea Sociale. Alla tornata elettorale Italo Bocchino perde la competizione, ottenendo solamente il 34,38% dei voti contro il 61,56% del presidente uscente del centro-sinistra, in quota, \"diessino\" Antonio Bassolino. Divenne successivamente leader dell'opposizione in consiglio regionale della Campania, ma subito decide di lasciare l'incarico per continuare a svolgere il ruolo di deputato a Montecitorio.\nCapogruppo AN in Commissione Affari costituzionali.\nAlle elezioni politiche del 2006 viene nuovamente rieletto alla Camera dei Deputati, nella \"circoscrizione Campania 2\", nelle liste di Alleanza Nazionale, grazie alla rinuncia di Gianfranco Fini (che opta per un'altra circoscrizione).\nDurante la XV Legislatura \u00e8 capogruppo di AN nella I Commissione (Affari costituzionali, della Presidenza del Consiglio e Interni) e membro dell'esecutivo nazionale del partito.\nNel 2007 \u00e8 responsabile del partito per la raccolta di firme in favore del referendum per la modifica della legge elettorale; nello stesso anno nasce, sotto la sua direzione, la rivista \"Con\", che mira a divenire punto di riferimento dei conservatori contemporanei italiani.\nDa vicecapogruppo PdL a Futuro e Libert\u00e0 per l'Italia.\nAlle elezioni politiche del 2008 viene eletto per la quarta volta consecutiva alla Camera dei deputati, nella circoscrizione Campania 1 tra le liste del Popolo della Libert\u00e0, diventando vice-capogruppo vicario del PdL alla Camera.\nAll'interno del partito Italo Bocchino \u00e8 tra i principali esponenti della componente che fa capo al presidente della Camera, Gianfranco Fini. \u00c8 infatti fondatore di Generazione Italia, corrente facente riferimento allo stesso Fini.\nIl 16 maggio 2009 gli \u00e8 stata conferita la cittadinanza onoraria della citt\u00e0 di Reggio Calabria, da parte del sindaco Giuseppe Scopelliti per essere stato il proponente e il primo firmatario, nell'ambito del disegno di legge sul Federalismo Fiscale, dell'emendamento che prevede per Reggio Calabria la qualifica di citt\u00e0 metropolitana.\nIl 29 aprile 2010 rassegna le dimissioni irrevocabili da Vicecapogruppo vicario del PdL alla Camera dopo il plateale scontro tra Silvio Berlusconi e Gianfranco Fini alla Direzione Nazionale del partito. Bocchino ha infatti affermato: \"Sono stato epurato. Berlusconi ha chiesto la mia testa\"\". Il 29 luglio con un documento approvato dall'Ufficio di presidenza del PdL, a seguito della rottura tra Berlusconi e il cofondatore del partito Fini, Bocchino e i suoi colleghi Carmelo Briguglio e Fabio Granata sono stati, di fatto, messi fuori dal PdL per la loro vicinanza politica al Presidente della Camera Gianfranco Fini.\nHa quindi seguito in prima persona Gianfranco Fini nella scissione del PdL e nella conseguente fondazione di Futuro e Libert\u00e0 per l'Italia, divenendo, il 3 agosto 2010, Capogruppo del medesimo \"gruppo parlamentare\" alla Camera dei Deputati.\nIl 13 febbraio 2011 all'assemblea costituente viene nominato Vicepresidente di Futuro e Libert\u00e0 per l'Italia. Diventa di fatto presidente \"ad interim\" del partito dopo l'autosospensione immediata di Gianfranco Fini perch\u00e9 Presidente della Camera dei Deputati. L'incarico di Capogruppo alla Camera dei Deputati passer\u00e0 quindi a Benedetto Della Vedova..\nIl 14 dicembre 2010 vota la sfiducia al \"governo Berlusconi\". La sua posizione di antiberlusconismo radicale, esemplificata dal duro intervento del 14 dicembre a Montecitorio, ha creato malumori e fastidio tra le file dello stesso FLI, in particolare tra gli esponenti pi\u00f9 inclini al dialogo politico con il PdL (le cosiddette colombe). Esemplare \u00e8 in tal senso il caso di Silvano Moffa, che si \u00e8 astenuto dalla votazione per la sfiducia, contravvenendo alle indicazioni del partito, perch\u00e9 non era stata accolta la sua richiesta di dimissioni di Bocchino.\nAl termine dell'assemblea costituente di Milano del 13 febbraio 2011 \u00e8 nominato vice presidente di FLI, dal presidente eletto Gianfranco Fini, carica che mantiene fino alle dimissioni di Fini l'8 maggio 2013.\nElezioni politiche del 2013 e fine di FLI.\nAlle elezioni politiche del 2013 \u00e8 ricandidato alla Camera dei Deputati nelle liste di Futuro e Libert\u00e0 per l'Italia, nelle circoscrizioni \"Campania 1\", \"Campania 2\" e \"Calabria\", in seconda posizione in lista, dietro a Gianfranco Fini (che era capolista in tutte le circoscrizioni). I pessimi risultati riscossi dal partito, pari allo 0,47% dei consensi a livello nazionale, non consentono l'elezione di alcun deputato, neppure di Gianfranco Fini, presidente uscente della Camera dei Deputati; lo stesso Bocchino, che non viene pi\u00f9 rieletto alla Camera, abbandona il partito.\nControversie e procedimenti giudiziari.\nCaso Telekom Serbia.\nNella richiesta del 7 maggio 2005 da parte del GUP della Procura di Torino Francesco Gianfrotta, con la quale si chiede l'archiviazione dell'indagine aperta nel 2001 sui vertici di Telecom Italia del 1997, emerge un particolare (non penalmente rilevante) che investe direttamente l'on. Bocchino. Nel 2001, Bocchino ricevette dalla \"Finbroker\", societ\u00e0 finanziaria con sede a San Marino, 2 miliardi e 400 milioni di lire per il quotidiano napoletano \"Roma\". Quel denaro proveniva dai 14 miliardi di lire in contanti che erano stati percepiti dal conte Gianni Vitali per la sua mediazione nell'affare Telekom Serbia.\nCaso \"Global service\".\nIl 28 gennaio 2009 la Procura di Napoli ha notificato a Bocchino un'informazione di garanzia nell'ambito dell'inchiesta \"Global service\", relativa alla manutenzione delle strade del Comune che ha coinvolto magistrati, deputati e assessori napoletani, nella quale si ipotizzano per Bocchino i reati di partecipazione in associazione a delinquere e concorso in turbativa d'asta. Il procedimento si chiude con l'archiviazione.\nRelazione con Mara Carfagna.\nIl 2 luglio 2011 le agenzie di stampa diffondono la notizia della separazione tra Italo Bocchino e la moglie Gabriella Buontempo. La causa del divorzio sarebbe stata la precedente relazione tra Italo Bocchino e il ministro Mara Carfagna, ammessa peraltro dallo stesso Bocchino in pi\u00f9 interviste pubbliche. In una di queste, trasmessa su Rai 3 alla presenza di Fabio Fazio, Bocchino ha chiesto pubblicamente scusa alla moglie. La vicenda si \u00e8 conclusa con la decisione della moglie della separazione consensuale.\nRelazione con Sabina Began.\nL'attrice Sabina Began ha rivelato nel 2021 che la breve relazione avuta con Italo Bocchino era in realt\u00e0 una trappola da lei tesa in quanto il parlamentare in quel periodo osteggiava pubblicamente in modo accanito la figura di Silvio Berlusconi. La vicenda ha avuto anche un seguito giudiziario in quanto il parlamentare ha querelato la Began perch\u00e9 quest'ultima aveva diffuso intenzionalmente alla stampa gli sms a carattere privato che i due si erano scambiati.\nInchiesta su appalti Consip.\nIl 27 settembre 2021 \u00e8 stato prosciolto \u201cperch\u00e9 il fatto non sussiste\u201d dalle tre accuse pi\u00f9 gravi (due turbative d\u2019asta e false fatturazioni) che gli erano state mosse nell'ambito di un filone dell'inchiesta Consip, che vede imputati anche Tiziano Renzi e Alfredo Romeo. Al contempo \u00e8 stato rinviato a giudizio dal Tribunale di Roma soltanto per traffico di influenze illecite."}
{"id": "2320533", "revid": "726373", "url": "https://it.wikipedia.org/wiki?curid=2320533", "title": "L'angelo custode (Robert Crais)", "text": "L'angelo custode (\"The Watchman\") \u00e8 un romanzo poliziesco di Robert Crais. \u00c8 stato pubblicato nel 2007 negli Stati Uniti, e nello stesso anno in Italia dalla casa editrice Arnoldo Mondadori Editore. Esso costituisce l'undicesimo capitolo delle vicende incentrate sulla coppia di investigatori privati Elvis Cole e Joe Pike e, a differenza di tutti gli altri, il protagonista non \u00e8 Cole, bens\u00ec Pike."}
{"id": "2320534", "revid": "1782831", "url": "https://it.wikipedia.org/wiki?curid=2320534", "title": "Il bianco Natale di Topolino - \u00c8 festa in casa Disney", "text": "Il bianco Natale di Topolino - \u00c8 festa in casa Disney (\"Mickey's Magical Christmas: Snowed in at the House of Mouse\") \u00e8 un mediometraggio d'animazione \"direct-to-video\" del 2001 diretto da Tony Craig e Bobs Gannaway. Prodotto dalla Walt Disney Television Animation, con l'animazione realizzata dalla Toon City, \u00e8 il primo dei due film tratti dalla serie televisiva \"House of Mouse - Il Topoclub\" (il secondo \u00e8 \"Topolino e i Cattivi Disney\", uscito l'anno successivo).\nIl film include due cortometraggi classici \u2013 \"L'albero di Natale di Pluto\" (1952) e \"Canto di Natale di Topolino\" (1983) \u2013 oltre a due segmenti del 1999 della serie \"Mickey Mouse Works\".\nTrama.\nDopo lo spettacolo della vigilia di Natale, Topolino augura agli ospiti un buon ritorno a casa. Tuttavia, nessuno pu\u00f2 lasciare la House of Mouse poich\u00e9 una tempesta di neve ha bloccato tutte le uscite. Gli ospiti sono preoccupati, ma Topolino decide di organizzare una festa di Natale gratuita per loro finch\u00e9 la tempesta non si sar\u00e0 calmata. Sfortunatamente, Paperino non sente lo spirito natalizio. Per rallegrare il loro amico, Topolino e Minni proiettano due cartoni animati natalizi, alcune interviste a personaggi Disney sui loro desideri per Natale; inoltre, Pico De Paperis conduce un segmento intitolato \"La scienza di Babbo Natale\" e alcuni ospiti del club parlano di ci\u00f2 per cui si sentono grati.\nDopo tutto ci\u00f2, tutti si stanno godendo il Natale, ma Paperino si rifiuta ancora di cambiare umore, inasprendo l'umore del pubblico. Sconvolto dal fatto che tutto ci\u00f2 che ha provato non abbia sollevato lo spirito natalizio di Paperino, Topolino si dirige sul tetto, dove ne parla col Grilo Parlante; quest'ultimo gli consiglia di esprimere un desiderio alla stella. Topolino lo fa, e la stella cade nelle sue mani in forma di decorazione per l'albero. Topolino torna da Paperino, al quale offre l'onore di mettere la stella sull'albero. Appena lo fa, Paperino diventa immediatamente felice. La stella inizia magicamente a ridecorare il club e l'augurio di buon Natale appare sullo schermo in varie lingue, mentre Topolino annuncia un ultimo cartone animato prima che tutti cantino il brano \"Il Natale pi\u00f9 bello di tutti\".\nCartoni animati proiettati.\nI cartoni animati proiettati durante il film sono, nell'ordine:\nVengono inoltre mostrate delle clip da \"Topolino e la gara natalizia\" (2000), segmento dell'episodio 2x09 di \"Mickey Mouse Works\".\nDistribuzione.\nEdizione italiana.\nIl doppiaggio italiano fu realizzato dalla Royfilm presso la International Recording e diretto da Leslie La Penna su dialoghi di Elisa Galletta, mentre i cortometraggi classici sono presentati col loro ridoppiaggio degli anni 1990. La canzone \"Il Natale pi\u00f9 bello di tutti\" fu adattata in italiano da Lorena Brancucci e incisa sotto la direzione di Ermavilo da Maurizio Mariani presso la Trafalgar Studios.\nEdizioni home video.\nIl film fu distribuito in America del Nord in VHS e DVD-Video il 6 novembre 2001. L'edizione DVD include come extra il primo episodio di \"House of Mouse\" (\"The Stolen Cartoons\"), il dietro le quinte \"I suoni di Natale\" dedicato ai progettisti del suono del film e i video karaoke di \"Deck the Halls\" e \"Sleigh Ride\". L'edizione italiana fu pubblicata in VHS il 6 dicembre 2001 e in DVD il 4 dicembre 2003, quest'ultimo privo dell'episodio di \"House of Mouse\"."}
{"id": "2320535", "revid": "248632", "url": "https://it.wikipedia.org/wiki?curid=2320535", "title": "Electrically Erasable and Programmable Read Only Memory", "text": ""}
{"id": "2320541", "revid": "298055", "url": "https://it.wikipedia.org/wiki?curid=2320541", "title": "Attraverso il fuoco", "text": "Attraverso il fuoco (\"Chasing Darkness)\", \u00e8 un romanzo poliziesco di Robert Crais. \u00c8 stato pubblicato nel 2008 negli Stati Uniti e nel 2009 in Italia dalla casa editrice Arnoldo Mondadori Editore. Costituisce il dodicesimo capitolo delle vicende incentrate sulla coppia di investigatori privati Elvis Cole e Joe Pike."}
{"id": "2320546", "revid": "204012", "url": "https://it.wikipedia.org/wiki?curid=2320546", "title": "Agenzia Italiana del Farmaco", "text": ""}
{"id": "2320547", "revid": "767487", "url": "https://it.wikipedia.org/wiki?curid=2320547", "title": "McComb (Ohio)", "text": "McComb \u00e8 un comune (\"village\") degli Stati Uniti d'America della contea di Hancock nello Stato dell'Ohio. La popolazione \u00e8 di 1.648 abitanti secondo il censimento del 2010.\nSi \u00e8 chiamata Pleasantville fino al 1858 quando ottenne lo status di \"village\" e cambi\u00f2 il suo nome per rendere onore al generale Alexander Macomb."}
{"id": "2320548", "revid": "1305772", "url": "https://it.wikipedia.org/wiki?curid=2320548", "title": "Girardi", "text": ""}
{"id": "2320554", "revid": "287204", "url": "https://it.wikipedia.org/wiki?curid=2320554", "title": "Nencini", "text": ""}
{"id": "2320556", "revid": "123612806", "url": "https://it.wikipedia.org/wiki?curid=2320556", "title": "Letteratura afghana", "text": "A rigore non si dovrebbe parlare di letteratura afghana al singolare, bens\u00ec al plurale. Infatti le principali lingue parlate nel paese, persiano e pashtu, appartenenti al gruppo delle lingue iraniche, si collegano a due distinte tradizioni letterarie di cui senza dubbio la pi\u00f9 vasta e prestigiosa \u00e8 quella che si innesta nella letteratura persiana. Quest'ultima \u00e8 fenomeno internazionale che storicamente oltrepass\u00f2 i confini delle aree iraniche sia a ovest, in direzione dell'area turco-ottomana, sia a est, verso l'India dei Moghul. Da ricordare infine che le altre lingue parlate da piccole minoranze (uzbeko, turkmeno, baluchi) si collegano a distinte letterature che hanno tuttavia i loro centri principali oltre confine.\nLa letteratura in persiano.\nL'area afghana ha prodotto dal medioevo a oggi innumerevoli poeti e scrittori di lingua persiana tra cui spiccano in particolare tre autori mistici considerati vere e proprie glorie nazionali (bench\u00e9 rivendicati con altrettanto ardore dall'Iran), ovvero: Ansari di Herat m. 1088, grande mistico e santo sufi, Sana'i di Ghazna m. 1151 autore di poemi mistici e, infine, Rumi di Balkh m. 1273, ma che visse soprattutto a Konya (odierna Turchia), considerato in tutto il mondo persofono il maggiore poeta mistico dell'intera ecumene musulmana. Il pi\u00f9 noto autore contemporaneo \u00e8 Said Bahaudin Majrouh, poeta, narratore, sufi e notevole studioso di letteratura e cultura dell'Afghanistan, tradotto in varie lingue europee, tragicamente perito nel 1988 in un attentato in Pakistan maturato nell'ambiente dei fuorusciti e profughi della guerra afghana degli anni '80.\nLa letteratura in pashtu.\nLa letteratura in pashtu, o patana, pur quantitativamente notevole e in grande crescita nell'ultimo secolo, ha sempre avuto un significato e una importanza essenzialmente locali, risentendo l'influenza sia della letteratura persiana che delle contigue letterature dell'India. Non pare che esista una letteratura pashtu sicuramente documentabile anteriore a XVII sec. Grandi discussioni e controversie mai risolte suscit\u00f2 la pubblicazione da parte di tale Habibi - da taluni ritenuto un abile falsario - a Kabul nel 1944 del cosiddetto \"Tesoro degli Afghani\" (\"Pata Khazana\"), una antologia poetica tradizionale tratta da un manoscritto di un certo Muhamamd Hotak datato 1885-86 ma basato su un originale del 1729 composto a Kandahar, che raccoglierebbe componimenti in pashtu che vanno dall'VIII sec. sino all'epoca dell'oscuro compilatore. Esiste poi una ampia letteratura popolare di fiabe e leggende tramandata per secoli da cantastorie e fatta oggetto di studio sistematico solo dal XX secolo. Fondatore della odierna prosa pashtu \u00e8 considerato Ahmad Maulawi (\"La chiave della lingua afghana\", 1872), scrittore e pedagogo le cui opere -studiate e ripubblicate incessantemente- forniranno un modello alle generazioni successive. Da ricordare che gran parte nella rinascita della lingua e della cultura pashtu ebbe la citt\u00e0 (oggi pakistana) di Peshawar, storicamente uno dei grandi centri del mondo patano.\nPeriodizzazione.\nUna periodizzazione della storia letteraria dell'Afghanistan dovrebbe distinguere una prima fase in cui questa sostanzialmente non si distingue dalla storia della letteratura persiana, da una seconda fase che si pu\u00f2 fare iniziare con la dinastia fondata dal condottiero e poeta Shah Ahmad Durrani (1747-1828) in cui comincia a emergere una soggettivit\u00e0 politica afghana che per\u00f2 non si traduce ancora in una identit\u00e0 letteraria distinta dalla grande tradizione persiana; una terza fase che coincide in sostanza con l'Ottocento, segna l'apertura all'\"europeizzazione\" (mediata da russi e inglesi), pur attraverso le numerose guerre per l'indipendenza, ma anche il risveglio di interesse per la lingua e la cultura pashtu; infine una quarta fase, che inizia con la fondazione del regno dell'Afghanistan (1919), segna con la rinascita letteraria della lingua pashtu, l'avvio di politiche culturali \"nazionali\" e di una pi\u00f9 autonoma coscienza artistico-letteraria afghana.\nSviluppi moderni e recenti.\nEntrambe le letterature principali, dalla seconda met\u00e0 dell'800, si sono mostrate via via pi\u00f9 sensibili ai generi (romanzo, teatro), ai movimenti e agli stilemi importati dall'Europa. Dal Novecento, anche per effetto del movimento politico (patriottico e anti-britannico) e culturale dei \"Giovani Afghani\", la letteratura espressa in lingua pashtu acquisisce piena dignit\u00e0 letteraria, e si affianca a quella espressa in persiano facendosi carico di rappresentare e dar piena voce alla specificit\u00e0 e peculiarit\u00e0 della cultura afghana all'interno dell'ecumene musulmana. Alla prima met\u00e0 del Novecento risale anche la redazione del primo dizionario di lingua pashtu e dal 1940 la rivista \"Kabul\" dell'Accademia letteraria dell'Afghanistan veniva redatta interamente in pashtu. Per effetto della nuova situazione si diffonde il bilinguismo tra gli scrittori (persiano-pashtu). A partire dalle note vicende belliche che, dagli anni settanta del Novecento in poi, hanno visto l'Afghanistan preda di guerre civili e invasioni straniere, si \u00e8 pure sviluppata una ampia letteratura della diaspora, ove emergono scrittori e scrittrici (per tutti si possono ricordare Atiq Rahimi e, soprattutto, l'ormai celeberrimo Khaled Hosseini tradotto in ogni lingua del globo) che si esprimono sempre pi\u00f9 spesso anche in lingue europee toccando i temi delicati della guerra, dell'emigrazione, della differenza, delle relazioni intertribali e interreligiose."}
{"id": "2320559", "revid": "57342", "url": "https://it.wikipedia.org/wiki?curid=2320559", "title": "Museo del trasporto ferroviario attraverso le Alpi", "text": "Il Museo del trasporto ferroviario attraverso le Alpi - Feralp \u201cAldo Miletto\u201d \u00e8 un museo di Bussoleno.\nHa sede nel complesso dell'ex Deposito Locomotive di Bussoleno, in via Susa n.2.\nIl Museo nasce come progetto preliminare intorno alla met\u00e0 del 1998, da un protocollo di intesa tra quindici Enti pubblici ed Organismi i quali esprimono l'intenzione di stabilire una reciproca collaborazione per la realizzazione del progetto concordando l'impegno di partecipare alla costituzione giuridica del museo che documenti tutti gli attraversamenti dell'intero arco alpino, in particolare di quelli ferroviari.\nOrganizzazione.\nIntegrato nel progetto \"Cultura Materiale\" della provincia di Torino ed in accordo con le varie Divisioni delle Ferrovie dello Stato S.p.A., la scelta dell'ex Deposito Locomotive di Bussoleno quale sede \u00e8 parsa del tutto naturale, in considerazione dello storico legame tra la valle di Susa, le comunicazioni transalpine ed il treno.\nLa struttura \u00e8 gestita dall'Associazione Amici del Museo del Trasporto Ferroviario attraverso le Alpi Feralp di Bussoleno, pi\u00f9 semplicemente conosciuta come Feralp Team, la quale si occupa, oltre che degli allestimenti e dell'accoglienza dei visitatori, anche della piccola manutenzione dei materiali e dei rotabili ospitati nonch\u00e9 nella collaborazione durante le manifestazioni e sui treni storici.\nStoria.\nLa prima officina fu costruita nel 1867, nell'attuale fabbricato adibito a rimessa carrelli del servizio lavori, per curare la manutenzione delle pesanti locomotive a vapore le quali, a partire dal 1907, trainavano i treni merci verso la Francia e che erano soggette ad usura ed a frequenti guasti.\nDopo l'anno 1916, con l'avvento della trazione a corrente alternata, furono costruiti un nuovo capannone, oggi demolito e sostituito dal fabbricato servizi di recente costruzione, e la parte di rimessa ancora esistente ed attualmente sede del Museo Ferroviario.\nLe locomotive trifasi utilizzate sulla tratta Bussoleno-Modane, furono dapprima le E.550, poi le E.551 ed infine le E.554, particolarmente adatte a trainare convogli sulle linee di montagna, sia in spinta con le E.432 a treni viaggiatori, sia in doppia trazione ai treni merci.\nCon l'avvento della trazione a corrente continua, nel 1961, le locomotive trifasi furono sostituite dalle locomotive E.626, integrate successivamente dalle E.636. Di conseguenza il vecchio capannone per le cicliche, ormai inadatto a ricevere le nuove locomotive, in quanto il carrello traslatore non era in grado di movimentarle, fu adibito a magazzino. La rimanente struttura, opportunamente adattata, fu adibita al rimessaggio ed alla riparazione delle locomotive.\nLa nascita dello scalo ferroviario di Orbassano, comprensivo di una moderna Officina Manutenzione Locomotive, fecero venire meno la necessit\u00e0, fino allora imprescindibile, di avere un'officina immediatamente a ridosso della tratta pi\u00f9 acclive della linea Torino-Modane. Conseguentemente, per l'O.M.L. di Bussoleno, inizi\u00f2 il periodo di decadenza, con costante perdita di locomotive assegnate.\nNel tentativo di mantenere in vita l'officina, il personale si assoggett\u00f2 a nuove tipologie di lavoro, professionalmente meno appaganti, quali la manutenzione dei carri merci e la confezione di cuscinetti in metallo bianco per l'O.G.R. di Torino, ma continu\u00f2 anche ad eseguire riparazioni cicliche e il cambio dei carrelli delle locomotive E.633, che nel frattempo erano state assegnate all'Officina di Orbassano.\nNel 1993, la gloriosa Officina chiuse definitivamente i battenti. Al personale ancora operante fu concesso di scegliere la propria destinazione: i pi\u00f9 furono riciclati in loco, alcuni scelsero come destinazione l'O.M.V. di Torino Porta Nuova, mentre altri, pur di non disperdere la propria professionalit\u00e0, decisero di trasferirsi presso l'O.M.L. di Orbassano.\nEsperimenti.\nL'officina di Bussoleno, per la sua collocazione geografica ai piedi di una delle pi\u00f9 acclivi linee ferroviarie nazionali, \u00e8 sempre stata un riferimento per i vari esperimenti e modifiche da apportare alle locomotive che nel tempo si sono avvicendate, favorendo la professionalit\u00e0 delle maestranze ivi operanti.\n\u00c8 del 1965 l'esperimento sulla locomotiva E.636.082, della prima frenatura elettrica realizzato nel dopoguerra, che utilizzava i motori di trazione come generatori, dissipando l'energia prodotta su apposito reostato autoventilato, con turboventilatori alimentati sfruttando la caduta di tensione su parte del reostato stesso, con conseguente aumento del numero dei giri delle ventole, all'aumentare della corrente prodotta dai motori di trazione. L'esperimento non ha avuto seguito su altre locomotive dello stesso gruppo, ma \u00e8 stato sicuramente un valido banco di prova per le locomotive dell'attuale generazione dotate di tale sistema (E.633, E.652).\nEsposizione.\nUna struttura di oltre 2\u00a0000 metri quadrati consente di ospitare numerose testimonianze della tecnologia ferroviaria dai primi anni del \u2018900 ad oggi. Le caratteristiche degli edifici e la loro ubicazione consentono di immaginare un nucleo che, avvalendosi delle tecniche e degli indirizzi della moderna museografia, sia capace di offrire diversi livelli di fruizione, con momenti di visita, di studio, di approfondimento scientifico e tecnologico, di interattivit\u00e0 tra visitatori e macchine, di integrazione tra cultura, storia e turismo.\nIl materiale documentario archiviato, attualmente in corso di catalogazione, attraverso prodotti multimediali e software interattivi, potr\u00e0 essere consultato permettendo al visitatore di \"navigare\" nelle montagne, scavare tunnel, guidare locomotive a vapore, elettriche o treni ultramoderni. Nell'officina, ancora efficiente ed attrezzata, oltre all'esposizione di rotabili, si svolgono lavori di manutenzione e restauro di quei mezzi storici che hanno collegato l'Italia con gli stati confinanti, mentre nei locali della palazzina si prevede di realizzare un centro di documentazione sulla storia dei trafori ferroviari e stradali, sul rapporto tra l'uomo e le Alpi nel corso dei millenni, sui progetti futuri.\nA causa di un incendio doloso, che ha anche compromesso la stabilit\u00e0 dell'edificio, appiccato da sconosciuti nella notte tra il 3 e il 4 agosto 2012, il museo \u00e8 attualmente chiuso, senza una data certa per la sua riapertura. Nell'incendio sono andate distrutte due carrozze (una era la maquette del Minuetto) oltre ad una serie di importanti documenti e divise storiche. Molto probabilmente tutto il materiale rotabile verr\u00e0 spostato a breve presso il deposito ferroviario di Torino Smistamento.\nRotabili.\nSono attualmente ospitati ed esposti presso il Museo i seguenti rotabili:\nsono invece accantonati presso il Deposito Locomotive di Torino Smistamento\nCollezione.\nNumerosi sono gli oggetti che vanno a costituire l'esposizione statica del Museo, fra i quali spiccano senz'altro il simulatore di guida della locomotiva E.636, un segnale ad ala gi\u00e0 in opera a Torino Porta Nuova, la maquette del Minuetto e non ultimo un passaggio a livello funzionante. Si aggiunge inoltre una ricca collezione d'oggettistica varia con banchi di guida, strumenti per il distanziamento dei treni, segnali ed attrezzi di lavoro del binario.\nModellismo.\nUn grande plastico ferroviario in stile italiano di oltre 40 metri quadrati di superficie, opera dell'ingegnere Giuseppe Bianco, che riproduce perfettamente in scala 1:87 diverse linee ferroviarie con un tracciato molto vario di pianura e di montagna e, cosa assolutamente inconsueta, un grande Deposito Locomotive ed una Officina Manutenzione per carrozze e carri ferroviari. Attualmente in attesa di collocazione.\nInoltre sono presenti una serie di plastici tra i quali un Lima/Rivarossi ed un Marklin perfettamente funzionanti.\nDocumentazione.\nIl Centro di documentazione raccoglie un'importante collezione di centinaia di libri di argomenti ferroviari sia tecnici che divulgativi relativi all'Italia ed alle pi\u00f9 significative reti ferroviarie europee ed extraeuropee.\nLa dotazione \u00e8 arricchita da una numerosa serie di manuali, esplicativi delle caratteristiche e del funzionamento dei principali mezzi di trazione elettrica e diesel che hanno fatto la storia delle nostre ferrovie.\nAl patrimonio librario si affianca una fornita emeroteca, ricca riviste italiane e straniere inerenti al mondo dei treni, alcune delle quali in raccolta completa, ormai introvabili e la cui produzione si \u00e8 interrotta da tempo."}
{"id": "2320560", "revid": "14691", "url": "https://it.wikipedia.org/wiki?curid=2320560", "title": "McComb, Ohio", "text": ""}
{"id": "2320563", "revid": "339392", "url": "https://it.wikipedia.org/wiki?curid=2320563", "title": "Corona Britannica", "text": ""}
{"id": "2320576", "revid": "123835822", "url": "https://it.wikipedia.org/wiki?curid=2320576", "title": "Moser", "text": ""}
{"id": "2320586", "revid": "729019", "url": "https://it.wikipedia.org/wiki?curid=2320586", "title": "McComb (Mississippi)", "text": "McComb \u00e8 una citt\u00e0 degli Stati Uniti d'America, situata nella contea di Pike, nello Stato del Mississippi.\nStoria.\nMcComb fu fondata nel 1872 per ordine del colonnello Henry Simpson McComb, presidente della \"New Orleans, Jackson and Great Northern Railroad\"."}
{"id": "2320591", "revid": "729019", "url": "https://it.wikipedia.org/wiki?curid=2320591", "title": "Dassault MD 453 Myst\u00e8re III", "text": "Il Dassault MD 453 Myst\u00e8re III (noto anche come \"Myst\u00e8re de nuit\", letteralmente dal francese: \"Mistero della notte\") era un caccia monoreattore francese prodotto dalla Dassault Aviation nel 1952.\nSviluppo e caratteristiche.\nFu progettato su richiesta dell'Arm\u00e9e de l'air francese, che necessitava della presenza tra le sue file di un tipo di caccia per il volo ed il combattimento notturno. Il prototipo n\u00ba 11 dell'Ouragan era gi\u00e0 stato realizzato a dimostrazione di questo fine e pilotato per la prima volta da Charles Monier il 24 gennaio 1952. Il 18 luglio 1950 Marcel Dassault firm\u00f2 un contratto che prevedeva la realizzazione di un caccia notturno, l'MD 451, ma con lo sviluppo dell'MD 452 Myst\u00e8re II nel luglio 1951, si pens\u00f2 di sostituire i 451 ad ala dritta con dei nuovi modelli con ali a freccia, gli MD 453 Myst\u00e8re III.\nA differenza dell'MD 452, su cui era basato, il Myst\u00e8re III venne equipaggiato di un motore Rolls-Royce Tay, ed era omologato per due piloti. La freccia alare era inoltre leggermente diversa (32\u00ba invece di 30\u00ba). Vennero poi aggiunti dei cannoni da 30mm e le prese d'aria divennero due, posizionate una per ogni fiancata.\nTuttavia, nell'interesse di arrivare alla costruzione di un caccia notturno pi\u00f9 evoluto, come il Myst\u00e8re IV e a causa della totale mancanza di un radar meteorologico, altri due esemplari gi\u00e0 programmati non vennero mai realizzati.\nImpiego.\nL'unico esemplare costruito effettu\u00f2 il primo volo alla base aerea di Melun-Villaroche il 18 luglio 1952, pilotato da Kostia Rozanoff. Venne in seguito utilizzato per testare dei sedili eiettabili prodotti dalla SNCASO e fin\u00ec la sua carriera nel dicembre 1953, dopo oltre 146 test effettuati."}
{"id": "2320594", "revid": "880789", "url": "https://it.wikipedia.org/wiki?curid=2320594", "title": "Autoritratti", "text": ""}
{"id": "2320595", "revid": "72811", "url": "https://it.wikipedia.org/wiki?curid=2320595", "title": "Soichiro Yagami", "text": ""}
{"id": "2320599", "revid": "729019", "url": "https://it.wikipedia.org/wiki?curid=2320599", "title": "Mura di Marino", "text": "Le mura difensive di Marino sono un'opera di architettura militare realizzata in varie epoche a difesa del centro di Marino, in provincia di Roma, nell'area dei Castelli Romani.\nVale la pena segnalare che Marino \u00e8 l'unico dei centri storici dei Castelli Romani ad aver conservato praticamente intatti ampi tratti della sua cerchia muraria originaria.\nStoria.\nL'et\u00e0 antica.\nIl primo insediamento fortificato sorto nel territorio marinese fu la citt\u00e0 latina di \"Bovillae\", situata nell'area delle attuali frazioni marinesi di Frattocchie e Due Santi: questa citt\u00e0 ebbe difese tanto poderose che oppose una lunga resistenza all'assedio dei Volsci comandati da Gneo Marcio Coriolano nel 490 a.C.\nAl termine della guerra civile tra Mario e Silla, dopo la battaglia di Porta Collina (2 novembre 82 a.C.) Lucio Cornelio Silla sbaragli\u00f2 definitivamente i sostenitori del suo rivale Gaio Mario il giovane, che ripararono nell'Agro Romano in citt\u00e0 fedeli come \"Bovillae\", \"Tusculum\" e \"Praeneste\": sicch\u00e9 Silla decise di centuriare e distribuire ai suoi soldati veterani buona parte delle terre tra \"Bovillae\" e \"Tusculum\": a met\u00e0 strada tra le due citt\u00e0, venne edificato (o comunque fortificato) il \"castrum\" di \"Castrimoenium\", abitato dunque da veterani fedeli a Silla.Il toponimo dell'accampamento deriverebbe dal latino \"castrum\" (\"accampamento\") e \"moenium\" (\"muro\"), oppure come ipotizzato dallo studioso marinese Girolamo Torquati dal nome di un tale Menio comandante romano che avrebbe fondato l'accampamento. Anche sull'ubicazione di \"Castrimoenium\" si \u00e8 molto discusso in passato, poich\u00e9, scartando l'ipotesi che \"Castrimoenium\" coincidesse con i \"Castra Albana\" e dunque sorgesse presso l'attuale Albano Laziale, alcuni studiosi propendevano per il rione Castelletto nel centro di Marino, ed altri per l'altura di Castel de' Paolis ai confini con Grottaferrata: attualmente, si pensa che i resti romani a Castel de' Paolis siano riferibili ad una villa romana, mentre l'accampamento fortificato dovesse sorgere in prossimit\u00e0 del moderno centro storico, dove si vede ancora il graticolato romano delle strade nel tessuto urbano.\nDall'alto Medioevo al Trecento.\nDopo la caduta dell'Impero romano d'Occidente sopra molte strutture romane vennero edificati nuove strutture, per lo pi\u00f9 militari: ad esempio sopra la villa di Castel de' Paolis sorse un castello, successivamente infeudato all'abbazia di Santa Maria di Grottaferrata. In luogo di \"Castrimoenium\", nacque Marino: la prima citazione del castello risale al 1114, volendo non considerare attendibili le menzioni fatte nel \"Liber Pontificalis\" al tempo di papa Silvestro I (314-335) e nel \"Chronicon Sublacense\" del 1090.\nMarino, inclusa attorno all'VIII ed al IX secolo nell'ambito dei \"patrimonia\" ecclesiastici nell'ambito della \"Massa Marulis\", il cui centro \u00e8 stato localizzato al XII miglio della via Anagnina, divent\u00f2 ben presto un feudo della potente famiglia baronale romana dei Conti di Tuscolo, i quali nel XII secolo persero il feudo in favore dei Frangipane.\nIl ramo cosiddetto \"del Settizonio\" di questa famiglia si estinse nel 1266, e Marino venne acquisito dagli Orsini, che ne mantennero stabilmente il possesso fino al 1379.\nNel frattempo, il castello \u00e8 teatro di numerosi fatti d'arme: nel 1267 il \"senator\" romano Arrigo di Castiglia, agguerrito ghibellino, assedi\u00f2 il guelfo Rainaldo Orsini a Marino senza riuscire ad espugnare il castello; nel novembre 1347 il tribuno romano Cola di Rienzo, nel tentativo di debellare i riottosi baroni romani, assedia nuovamente Marino dove si difendono Giordano e Rainaldo Orsini: non riuscendo ad espugnare il castello, ripieg\u00f2 sul piccolo castello di Castelluccia radendolo al suolo e devastando le campagne marinesi; infine, durante lo Scisma d'Occidente gli eserciti di papa Urbano VI e dell'antipapa Clemente VII si affrontarono nella battaglia di Marino (29 aprile 1379), e la vittoria arrise alle milizie italiane di Urbano VI comandante dal capitano di ventura Alberico da Barbiano.\nTutto il periodo dello Scisma d'Occidente (1378-1417) fu travagliatissimo per il castello di Marino, ed in generale per tutti i feudi del Lazio, a causa di un'anarchia generalizzata alimentata dalla debolezza del papa e dallo strapotere dei baroni romani. Se nel 1379 Giacomo Orsini aveva scacciato suo padre Giordano dal feudo marinese, nel 1385 il nipote di questi, Onorato Caetani, nominato erede universale dallo zio, scacci\u00f2 il cugino da Marino \"manu militari\". Se non che papa Bonifacio IX indisse addirittura una crociata contro i Caetani, per cui nel 1399 Onorato abbandon\u00f2 Marin che venne annessa ai beni della Camera Apostolica ed assegnata in castellan\u00eca in favore di tali Pietro e Marino Passerelli: i quali nel 1404 si ribellarono al potere ecclesiastico salvo essere immediatamente schiacciati in pochi mesi.\nMa ecco che nel 1405 Marino venne occupato di nuovo da Giacomo Orsini, la cui sovranit\u00e0 non dur\u00f2 oltre il 1408, quando Ladislao I di Napoli, invadendo lo Stato Pontificio, occup\u00f2 il castello e lo annesse ai beni della corona napoletana, prima di concederlo ai suoi alleati Giordano e Niccol\u00f2 Colonna. Andati via i napoletani, Marino torner\u00e0 sotto la potest\u00e0 della Camera Apostolica fino al 1413, anno in cui Giacomo Orsini prov\u00f2 ancora una volta ad occupare il castello, schierandosi con una nuova invasione napoletana, al termine della quale tuttavia il feudo marinese torner\u00e0 ai Caetani che lo manterrano fino al 1417, quando Cristoforo Caetani lo cedette per 12.000 fiorini a Giordano e Lorenzo Colonna. Inizi\u00f2 cos\u00ec il dominio feudale dei Colonna, durato ininterrottamente fino al 1789 ed ufficialmente fino al 1816.\nQuattrocento e Cinquecento.\nSotto il dominio della famiglia Colonna Marino si trov\u00f2 di nuovo al centro di alcuni eventi militari importanti. Nel 1434, durante la guerra tra papa Eugenio IV ed i baroni romani, il comandante pontificio Orso Orsini si spinse fin sotto le mura di Marino senza assaltarla; da un assalto si astenne anche il cardinale arcivescovo di Firenze Giovanni Maria Vitelleschi nel maggio 1436, mentre furono rasi al suolo i feudi dei Savelli pi\u00f9 vicini come Borghetto di Grottaferrata, Castel Gandolfo, Albano Laziale e Castel Savello.\nMarino venne occupato militarmente dall'esercito napoletano comandato dal duca di Calabria Alfonso d'Aragona nell'estate 1482, durante la guerra tra papa Sisto IV e Ferrante d'Aragona: i Colonna infatti si erano alleati con i napoletani contro il papa, salvo poi essere scaricati dagli stessi.\nDopo la sconfitta napoletana nella battaglia di Campomorto (21 agosto 1482) l'esercito pontificio occup\u00f2 Marino che venne incamerato dalla Camera Apostolica, per essere graziosamente restituito da Sisto IV ai Colonna nell'inverno 1483, a condizione che i Colonna cedessero agli Orsini i feudi abruzzesi di Alba Adriatica e Celano: condizione fermamente respinta dai Colonna, per cui inizi\u00f2 una nuova feroce guerra che termin\u00f2 con un nulla di fatto nel gennaio 1485.\nNello stesso anno scoppi\u00f2 una nuova guerra tra papa Innocenzo VIII e Ferrante d'Aragona, durante la quale, l'11 luglio 1485, il comandante napoletano Paolo Orsini si schier\u00f2 per due ore in ordine di battaglia davanti alle mura di Marino senza per\u00f2 assaltare il castello.\nDurante il pontificato di papa Alessandro VI (1492-1503) la politica spregiudicata di questo papa port\u00f2 gravi rovine in tutta Italia. Se Marino, diventato ormai uno dei capisaldi dei Colonna nell'Agro Romano, riusc\u00ec a salvarsi dalla prima invasione francese di Carlo VIII di Francia nel 1494, non altrettanto sar\u00e0 durante la seconda invasione francese voluta da Luigi XII di Francia nel 1501: nel novembre di quell'anno infatti Alessandro VI decret\u00f2 la distruzione del castello assieme ad altri feudi colonnesi nel Lazio, operazione eseguita dall'esercito del maresciallo di Francia Robert Stuart d'Aubigny.&lt;\nDopo questo evento catastrofico, il feudo di Marino venne nuovamente raso al suolo nel dicembre 1526 durante la guerra tra papa Clemente VII e l'imperatore Carlo V d'Asburgo, per stroncare la resistenza dei Colonna filo-imperiali.\nNuovi sconvolgimenti colpirono Marino nel 1539, durante la \"guerra del sale\" tra papa Paolo III ed i Colonna: Pier Luigi Farnese, nipote del papa, nel mese di marzo occup\u00f2 il castello e lo consegn\u00f2 alla Camera Apostolica, che ne mantenne il controllo fino al 1549. Ancora nel 1556, sotto il regno di papa Paolo IV, si combatt\u00e9 una nuova guerra contro i Colonna, che persero tutti i loro feudi in favore del nipote del papa, Giovanni Carafa, che fino al 1559 mantenne il controllo di trentacinque feudi colonnesi raggruppati nel cosiddetto \"Stato di Paliano\".\nIn seguito a questo episodio, il ritorno di Marcantonio II Colonna nei suoi feudi segn\u00f2 la definitiva pacificazione del castello, che non fu direttamente pi\u00f9 coinvolto in episodi bellici fino agli eventi legati alla Repubblica Romana (1798-1799).\nDi conseguenza in questo lungo periodo di pace la cerchia muraria venne abbandonata, in larga parte convertita ad uso civile e superata dall'espansione edilizia cinquecentesca e soprattutto seicentesca.\nDescrizione.\nLe mura romane ed alto-medioevali.\nLa cerchia muraria dell'antico \"municipium\" romano di \"Castrimoenium\" probabilmente coincideva con i limiti dell'attuale rione Castelletto, ovvero piazza della Repubblica, via Cola di Rienzo, viale Massimo d'Azeglio e via Paolo Mercuri. All'interno di quest'area infatti rimane ancora in gran parte evidenziato il graticolato romano caratteristico dell'urbanistica dei \"castra\" romani, con l'incontro di cardo e decumano e strade rispettivamente parallele. Nella cerchia si apriva a quanto pare dalle iscrizioni una \"porta Decumana\", in direzione di Roma. Il \"castrum\" venne evidentemente abitato, nel III secolo, da soldati di origine medio-orientale, come testimonia il ritrovamento nel 1962 del mitreo di Marino: questo luogo di culto mitraico potrebbe essere collegato alla presenza nei vicini \"Castra Albana\" della Legio II Parthica.\nNell'alto Medioevo l'abitato si modell\u00f2 sull'abitato romano: nell'area dell'antico foro, all'incrocio tra cardo e decumano, sorse la parrocchiale di San Giovanni Battista. Se nella menzione del \"\"Liber Pontificalis\" Marino risulta come \"possessio\", dunque luogo non fortificato, gi\u00e0 nel 1090 e poi nel 1114 l'abitato risulta come \"castrum\"\", dunque castello fortificato. La prima fortificazione fu probabilmente rappresentata da una torre edificata dai Conti di Tuscolo nell'area dell'attuale Palazzo Colonna. Nella campagna marinese, sorsero fortificazioni presso Castel de' Paolis, dove la prima menzione di un castello di propriet\u00e0 dell'abbazia di Santa Maria di Grottaferrata \u00e8 del 1033, in localit\u00e0 Pantanelle dove nel XII secolo sorse un \"fundus Maranus\" lungo la marana delle Pietrare, e presso Tor di Messer Paoli.\nL'espansione basso-medioevale.\nAttorno al XIII secolo si svilupp\u00f2 un'addizione dell'abitato a sud-ovest dell'antico abitato alto-medioevale: la nascita di questo nuovo insediamento \u00e8 testimoniata dalla costruzione della chiesa di Santa Lucia da Siracusa, oggi sconsacrata e ridotta a sede del museo civico \"Umberto Mastroianni\". Questo edificio, raro esempio di architettura gotica nel Lazio, venne costruito in forme maestose attorno al 1225 su un luogo di culto preesistente databile all'XI secolo: si pensa che la committente dei lavori possa essere stata Giacoma de Settesoli, vedova del feudatario Graziano Frangipane nonch\u00e9 amica di san Francesco d'Assisi e ispiratrice nella fondazione del Terzo Ordine Regolare di San Francesco.\nAttorno al nuovo nucleo abitato venne ben presto costruita una nuova cerchia muraria, che racchiudeva le due parrocchie castellane e faceva perno sulla rocca Frangipane o \"di Santa Lucia\", un impianto fortificato collocato sulla sommit\u00e0 della dorsale su cui sorge l'abitato, nel sito attualmente occupato da piazza Giacomo Matteotti.\nGi\u00e0 all'epoca in quel punto si incontravano diverse importanti strade provenienti da molte direttrici, tra cui la \"via corriera\" tra Roma e Napoli (corrispondente grossomodo all'attuale strada statale 217 Via dei Laghi), che aveva sostituito per le comunicazioni rapide con il Mezzogiorno d'Italia la via Appia Antica ormai impraticabile a causa delle Paludi Pontine.\nA questa strada fu legata fino alla riapertura della via Appia Nuova attorno al 1780 gran parte della prosperit\u00e0 di Marino.\nTornando alla rocca Frangipane, demolita verosimilmente con gli interventi urbanistici colonnesi a cavallo tra Cinquecento e Seicento, oggi \u00e8 possibile affermare che avesse una pianta triangolare, dato che di essa restano solo tre torri circolari con merli guelfi, divenute un po' simboli di Marino: una di esse fu inglobata nel 1881-1884 all'interno del costruendo palazzo Matteotti.\nL'espansione trecentesca.\nCon il dominio feudale degli Orsini nel XIV secolo Marino venne sottoposta continuamente a pressioni militari: si rese necessario cos\u00ec il potenziamento della cerchia muraria. Venne realizzata una difesa a valle, lungo la principale via d'accesso al castello provenendo da sud: in questo contesto si spiega la suggestiva la torre quadrangolare oggi chiamata \"d'Ammonte\", sita nell'omonima localit\u00e0 nel quartiere Acquasanta. Inoltre, viene creata una nuova addizione a nord-est dell'antico abitato alto-medioevale: sono le cosiddette \"Camere Nove\".\nQuest'addizione venne dotata anche di una nuova porta rivolta verso nord-est: porta Giordana, collocata alla fine dell'attuale via Paolo Mercuri. La datazione di queste opere non \u00e8 chiara, certo dalla denominazione di questa porta (\"Giordana\") \u00e8 riconducibile all'epoca del feudatario Giordano Orsini, che govern\u00f2 su Marino dal 1372 al 1379.\nDella cerchia muraria trecentesca rimane un ampio tratto ben conservato (specie nella parte inferiore) nella prima parte di via Giuseppe Garibaldi.\nDa questi resti si pu\u00f2 dedurre che le mura erano realizzate secondo criteri atti a resistere alle armi da lancio: solo in un secondo momento, con l'introduzione delle armi da fuoco, vennero realizzate scarpe e contrafforti. Le torri erano quadrangolari e sporgenti dalla linea delle mura, e collocate ogni 20 o 25 metri circa l'una dall'altra.\nSorse inoltre, nel sito dell'attuale palazzo Colonna, una cosiddetta rocca Orsini o palazzo fortificato, edificata nel corso del Trecento e gi\u00e0 pienamente efficiente all'inizio del XV secolo quando resistette validamente per molti giorni a pi\u00f9 di un assedio. Di questa rocca, in gran parte sostituita dal palazzo cinque-seicentesco, restano oggi solo un tratto di mura a scarpa in opera quadrata a blocchetti di peperino sul lato sud-est, note impropriamente come \"mura bramantesche\".\nLe modificazioni quattrocentesche e cinquecentesche.\nIl periodo di anarchia feudale legato allo Scisma d'Occidente (1378-1417) fu caratterizzato da continui assedi e brevissime occupazioni di parti avverse, che senz'altro indebolirono le difese del castello: anche sotto il dominio feudale dei Colonna la situazione non si pacific\u00f2, ma anzi Marino sub\u00ec ben due distruzione, nel 1501 e nel 1526.\nGi\u00e0 alla fine del Quattrocento la moglie del feudatario Fabrizio I Colonna, Agnese di Montefeltro, aveva promosso il restauro della cosiddetta rocca Orsini, chiamando a consulto secondo la tradizione anche il celebre architetto Bramante, nativo di Urbino come lei, all'epoca impegnato a Roma nella fabbrica della basilica di San Pietro in Vaticano. Sempre la tradizione attribuisce al Bramante l'unico tratto in realt\u00e0 superstite dell'antico perimetro murario della rocca trecentesca, oggi situato in largo Luigi Oberdan sul fianco sud-ovest di palazzo Colonna.\nTuttavia, i primi grandi lavori di restauro degli antichi edifici militari ormai avviati al disuso si ebbero nel Cinquecento: il figlio di Fabrizio I Colonna ed Agnese di Montefeltro, Ascanio I Colonna, commission\u00f2 attorno al 1532 la ricostruzione della rocca Orsini ad Antonio da Sangallo il Giovane.\nQuesti elabor\u00f2 un progetto molto simile a quello che lui stesso stava elaborando per il palazzo Farnese di Caprarola, con un edificio quadrangolare dotato di quattro imponenti bastioni agli angoli. Il progetto del Sangallo tuttavia venne realizzato solo in parte: nel 1566 il palazzo risultava completato solo per un quarto, ed i nuovi lavori avviati per conto di Filippo I Colonna all'inizio del Seicento sotto la direzione di Girolamo Rainaldi modificarono drasticamente il progetto originario, che rimane tutt'oggi incomoiuto nei fronti occidentale e meridionale.\nAssieme al palazzo, venne aperta la \"Strada Nuova\", attuale via Roma, che attraverso lo sventramento dell'alto-medioevale rione Castelletto doveva costituire un rettilineo di collegamento diretto tra Roma ed il costruendo palazzo Colonna: fattore scatenante di questi interventi fu probabilmente la visita a Roma nel 1532 di Carlo V d'Asburgo, suocero di Ascanio I Colonna in quanto padre della moglie Giovanna d'Aragona (i coniugi in seguito si separarono, mantenendo rapporti molto conflittuali)."}
{"id": "2320603", "revid": "2091899", "url": "https://it.wikipedia.org/wiki?curid=2320603", "title": "Chiesa apostolica episcopale portoghese", "text": "La Chiesa apostolica episcopale portoghese ( Igreja Apostolica Episcopal) \u00e8 una chiesa vetero-cattolica, membro del Consiglio Mondiale delle Chiese cattoliche nazionali. A capo della chiesa \u00e8 l'Arcivescovo Ant\u00f3nio Jos\u00e9 da Costa Raposo.\nLa sua Cattedrale \u00e8 il Santuario del Signore Ges\u00f9 a Mafra (Portogallo).\nLa dottrina della Chiesa.\nLa dottrina vetero-cattolica si basa su quella della Chiesa indivisa dei primi secoli, come stabilita dai Concili ecumenici. I vetero-cattolici professano la fede nella presenza reale del corpo e del sangue di Cristo nell'Eucaristia, e somministrano la Comunione sotto entrambe le specie del pane e del vino. L'Eucaristia non \u00e8 vista come una ripetizione del sacrificio di Cristo, bens\u00ec come un memoriale. Il vetero-cattolicesimo prevede anche il culto di Maria, ma respinge i dogmi dell'Immacolata Concezione e dell'Assunzione. I vetero-cattolici praticano anche il culto degli angeli, degli Apostoli, dei martiri e dei santi. La chiesa permette la confessione privata, ma \u00e8 previsto il perdono dei peccati durante la Messa. Le chiese vetero-cattoliche non riconoscono l'infallibilit\u00e0 e la giurisdizione universale del Papa. La Chiesa apostolica episcopale portoghese \u00e8 contraria alla concessione dell'Ordine sacro alle donne e alla benedizione delle coppie omosessuali."}
{"id": "2320604", "revid": "1318309", "url": "https://it.wikipedia.org/wiki?curid=2320604", "title": "Comes rerum privatarum", "text": "La figura del comes rerum privatarum compare per la prima volta nelle cronache attorno al 318.\nNel mondo romano in epoca imperiale, era colui che si occupava di gestire le propriet\u00e0 dell'Imperatore (\"res privata principis\") coadiuvato da aiutanti chiamati \"rationales rei privatae\". A partire dal regno di Costantino I la sua attivit\u00e0 di sovrintendente si estese anche alle terre appartenute alle municipalit\u00e0 e ai beni dei templi.\nNel IV secolo, soprattutto sotto Teodorico pare che i suoi compiti fossero cambiati: si occupava infatti di questioni fiscali ed era giudice in casi particolari come profanazione di sepolcri e matrimoni tra consanguinei"}
{"id": "2320612", "revid": "729019", "url": "https://it.wikipedia.org/wiki?curid=2320612", "title": "Posh Boy Records", "text": "La Posh Boy Records \u00e8 un'etichetta discografica con sede a Hollywood di propriet\u00e0 di Robbie Fields, specializzata in musica punk.\nNei suoi primi anni la Posh Boy ha pubblicato album principalmente di gruppi hardcore punk come Social Distortion, T.S.O.L., The Adolescents, Black Flag, Agent Orange e Circle Jerks, oltre ad alcune compilation. Al momento la Posh Boy \u00e8 sostanzialmente inattiva e si occupa solo di ristampare il proprio catalogo attraverso accordi con altre etichette."}
{"id": "2320616", "revid": "1543377", "url": "https://it.wikipedia.org/wiki?curid=2320616", "title": "Lyde Posti Cuneo", "text": "Biografia.\nViene colpita all'et\u00e0 di 25 anni dalla sclerosi multipla che le impedisce di concludere gli studi universitari di lingue.\nNel 1967 si trasferisce con il marito a Mestre (VE) dove inizia a tessere una rete di relazioni volta a far uscire dalla condizione di isolamento i malati di Sclerosi Multipla e i loro familiari.\nIl 18 settembre 1970 viene costituita la Sezione Provinciale di Venezia dell'Associazione Italiana Sclerosi Multipla e ne viene nominata Responsabile.\nIl primo aprile dell'anno successivo viene costituita la Sezione Regionale A.I.S.M. del Veneto ed anche in questo caso ne viene nominata Responsabile.\nL'impegno nella Sezione Provinciale di Venezia dell'A.I.S.M..\nL'A.I.S.M. di Venezia si \u00e8 identificata per oltre 25 anni nella persona di Lyde Cuneo. Per oltre 20 anni la sua casa \u00e8 stata la sede della Sezione Provinciale arrivando ad ospitarne sia la Segreteria che l'alloggio degli obiettori di coscienza.\nAnche se non ne \u00e8 stata sempre la Presidente, di fatto ne \u00e8 stata costantemente l'ispiratrice e la guida dedicandosi a tempo pieno alle attivit\u00e0 di ascolto dei malati e dei loro familiari, alla divulgazione della conoscenza della Sclerosi Multipla e alla promozione di iniziative rivolte alla soluzione delle problematiche socio sanitarie ad essa connesse.\n\"Il Circolo\".\nDa una sua intuizione nasce nel 1974 \"il Circolo\"; si tratta di un momento di incontro settimanale che consente ai disabili, non solo malati di sclerosi multipla, e ai loro familiari del territorio veneziano di uscire dall'isolamento e recuperare una socialit\u00e0 perduta.\n\"Il Circolo\" negli anni a seguire rappresenter\u00e0 anche un polo d'attrazione che avviciner\u00e0 al mondo della disabilit\u00e0 decine di persone che decideranno di dedicare parte del loro tempo libero ad attivit\u00e0 di volontariato.\nLe iniziative divulgative.\nLa sclerosi multipla \u00e8 stata per molti anni una malattia semi sconosciuta, difficile da diagnosticare e le cui conseguenze sanitarie e sociali non ricevevano una risposta adeguata.\nPer questo Lyde Cuneo ha dedicato molte energie nell'organizzare iniziative divulgative rivolte alle strutture sanitarie e alle amministrazioni pubbliche locali deputate a fornire i servizi socio assistenziali.\nForse per\u00f2 l'opera pi\u00f9 importante da lei promossa \u00e8 stata quella rivolta al mondo della scuola. In particolare vanno citati gli incontri e i concorsi rivolti agli studenti delle scuole primarie e gli approfondimenti, sulla malattia e le sue conseguenze socio sanitarie, organizzati nelle scuole secondarie superiori. Incontri che hanno favorito, oltre ad una diffusione della conoscenza della sclerosi multipla, lo svilupparsi di una rete di volontari ed obiettori di coscienza che nel territorio veneziano si sono dedicati alle problematiche della disabilit\u00e0.\nLe attivit\u00e0 socio assistenziali.\nMolte le attivit\u00e0 socio assistenziali promosse dall'A.I.S.M. di Venezia sotto la sua guida: dai trasporti dei disabili agli sportelli di ascolto, dalla consulenza nel disbrigo delle pratiche amministrative ai momenti ricreativi.\nLe sue energie maggiori, tuttavia, sono sempre state rivolte nei confronti delle amministrazioni pubbliche affinch\u00e9 realizzassero servizi stabili a favore delle persone disabili. Da qui il suo impegno pluriennale nel Comitato di Coordinamento delle Associazioni Handicappati della provincia di Venezia. Anche grazie a questo impegno sono nati, tra i primi in Italia, i servizi di trasporto disabili, le case alloggio, i servizi di assistenza domiciliare del Comune di Venezia."}
{"id": "2320618", "revid": "284938", "url": "https://it.wikipedia.org/wiki?curid=2320618", "title": "Dassault MD 453", "text": ""}
{"id": "2320624", "revid": "104458", "url": "https://it.wikipedia.org/wiki?curid=2320624", "title": "Marcus Hellner", "text": "Biografia.\nStagioni 2004-2009.\nNato a Lerdala di Sk\u00f6vde, Hellner ha debuttato in campo internazionale ai Mondiali juniores di Stryn nel 2004, senza conseguire risultati di rilievo.\nIn Coppa del Mondo ha esordito il 7 marzo 2006 nella sprint a tecnica libera disputata a Borl\u00e4nge (32\u00b0), ha ottenuto il primo podio il 28 ottobre 2007 nella sprint a squadre a tecnica libera di D\u00fcsseldorf (3\u00b0) e la prima vittoria il 22 novembre 2008 nella 15\u00a0km a tecnica libera di G\u00e4llivare, battendo l'italiano Pietro Piller Cottrer e il norvegese Petter Northug.\nHa partecipato ai Mondiali di Sapporo 2007 (3\u00b0 nella staffetta) e Liberec 2009 (5\u00b0 nella sprint il miglior piazzamento).\nStagioni 2010-2018.\nAi XXI Giochi olimpici invernali di , sua prima partecipazione olimpica, ha debuttato il 15 febbraio nella 15 km a tecnica libera vinta dallo svizzero Dario Cologna davanti a Pietro Piller Cottrer e al ceco Luk\u00e1\u0161 Bauer, che ha superato Hellner, quarto, di 1,5 secondi. Cinque giorni si \u00e8 aggiudicato il suo primo oro olimpico nella 30\u00a0km a inseguimento; nella sprint a squadre del 22 febbraio \u00e8 stato quindicesimo, in coppia con Teodor Peterson. Il 24, nella staffetta, ha vinto il suo secondo oro come ultimo frazionista della nazionale svedese, gareggiando dopo Daniel Richardsson, Johan Olsson e Anders S\u00f6dergren e superando sul traguardo il norvegese Petter Northug. Nella 50 km conclusiva \u00e8 arrivato ventiduesimo. In Coppa del Mondo ha chiuso la stagione al terzo posto sia nella classifica generale, sia in quella di distanza.\nAi Mondiali di Oslo del 2011 ha vinto la medaglia d'oro nella sprint e l'argento nella staffetta, mentre a quelli della Val di Fiemme del 2013 ha conquistato due argenti, nella sprint a squadre e nella staffetta. Ai XXII Giochi olimpici invernali di ha vinto l'oro nella staffetta, l'argento nell'inseguimento e si \u00e8 classificato 10\u00b0 nella 15 km e 6\u00b0 nella sprint, mentre l'anno dopo ai Mondiali di Falun 2015 ha vinto la medaglia d'argento nella staffetta e si \u00e8 classificato 4\u00ba nella 15\u00a0km e 10\u00ba nell'inseguimento. Ai successivi Mondiali di Lahti 2017 ha vinto la medaglia di bronzo nella staffetta e si \u00e8 classificato 12\u00ba nella 50 km e 7\u00ba nell'inseguimento. Ai XXIII Giochi olimpici invernali di si \u00e8 classificato 8\u00ba nella 15 km, 12\u00ba nell'inseguimento, 4\u00ba nella sprint a squadre e 5\u00b0 nella staffetta.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nTC = tecnica classica\nTL = tecnica libera\nHS = partenza a handicap"}
{"id": "2320625", "revid": "1924342", "url": "https://it.wikipedia.org/wiki?curid=2320625", "title": "Du\u0161an Makavejev", "text": "Biografia.\nIl periodo dell'Onda nera.\nDopo aver ottenuto la laurea in psicologia nel 1955, frequenta l'Accademia per il teatro, radio, cinema e televisione. Collabora con il Kino Klub di Belgrado, producendo alcuni cortometraggi amatoriali che lo segnalano come uno degli autori pi\u00f9 originali della Nouvelle Vague jugoslava che per le ambientazioni privilegiate (soggetti noir o oscure storie del periodo bellico) e le predilezioni cromatiche diverr\u00e0 nota come Onda nera. Il successo dei primi lavori, in particolare il riconoscimento ottenuto al festival di Cannes da \"Antonijevo razbijeno ogledalo\" (1957), gli schiudono le porte al cortometraggio professionale. Collabora anche come sceneggiatore con alcuni registi di primo piano del nuovo cinema jugoslavo, come Vuk Babi\u0107 e Vojislav Rakonjac. Membro attivo del partito comunista e immerso nella \"vita operaia e popolare\" di cui esalta la vitalit\u00e0, entra in dissidio con le autorit\u00e0 per le sue posizioni anti-burocratiche e libertarie nel campo sessuale. Vengono cos\u00ec censurati \"Spomenicima ne treba verovati\" e \"Parada\".\nLa produzione di lungometraggi, iniziata nel 1965 con \"\u010covek nije tica\", sviluppa l'attenzione ai temi della rivoluzione sessuale, con uno stile che nello stabilire una continuit\u00e0 con la tradizione culturale slava, in particolare l'avanguardia russa (spezzoni di \"Entusiasmo\" di Dziga Vertov che contrappuntano il racconto di \"Un affare di cuore\" del 1967), si ispira nel frequente ricorso al documentario, all'intervista, all'escursione storica, alla Nouvelle Vague francese, in particolare a Jean-Luc Godard e Alain Resnais.\nIl periodo apolide.\nCos\u00ec \u00e8 per i successivi \"Verginit\u00e0 indifesa\" che gli vale il Premio della giuria al Festival internazionale del cinema di Berlino del 1968 e \"W.R. - Misterije organizma\", omaggio alle teorie dello psicanalista Wilhelm Reich, realizzato con interviste e altro materiale girati durante un viaggio negli Stati Uniti d'America. Attaccato duramente anche da una parte della critica occidentale, questo film viene proibito in Jugoslavia e il regista viene dichiarato persona non grata nel suo paese fino ai tardi anni '80.\nDal successivo \"Sweet Movie - Dolce film\", i cui testi, nella versione italiana sono rielaborati da Pier Paolo Pasolini e Dacia Maraini, Makavejev \u00e8 dunque costretto a reperire i fondi all'estero, attraverso co-produzioni internazionali. Cos\u00ec \u00e8 per \"Montenegro tango o perle e porci\" in cui \u00e8 ancora una volta centrale il tema della repressione sessuale. Un ritorno alle origini, dopo alcuni film a impianto pi\u00f9 tradizionale, si ha con \"Il gorilla fa il bagno a mezzogiorno\" (spesso erroneamente citato col titolo \"Il gorilla fa il bagno a mezzanotte\"), in cui le vicende di un soldato russo rimasto attardato a Berlino dopo la partenza delle truppe del Patto di Varsavia vengono frequentemente interrotte da sequenze di \"La caduta di Berlino\" (1950), del regista russo Michail \u010ciaureli.\nNel 1985 esce \"Coca Cola Kid\", in cui lancia Greta Scacchi, accanto a Eric Roberts. Il film viene presentato a Cannes.\nDel 1994 \u00e8 il documentario autobiografico \"Hole in the Soul\", prodotto dalla BBC."}
{"id": "2320629", "revid": "125089548", "url": "https://it.wikipedia.org/wiki?curid=2320629", "title": "Ferdinando d'Orl\u00e9ans", "text": "Biografia.\nFerdinando era figlio secondogenito di Luigi d'Orleans, duca di Nemours, e della sua sposa la principessa Vittoria di Sassonia-Coburgo-Kohary.\nI suoi nonni paterni erano il re Luigi Filippo di Francia e la regina Maria Amalia, nata principessa delle Due Sicilie; quelli materni il principe Ferdinando di Sassonia-Coburgo-Kohary e Maria Antonia di Koh\u00e1ry.\nFu chiamato \"Ferdinando Filippo\" in omaggio allo zio paterno Ferdinando Filippo d'Orl\u00e9ans, principe regio, deceduto accidentalmente due anni prima della sua nascita.\nNel febbraio del 1848, quando Ferdinando d'Orl\u00e9ans aveva quattro anni, lasci\u00f2 la Francia ai rivoluzionari con la sua famiglia. I suoi genitori, il duca e la duchessa di Nemours, si stabilirono in Inghilterra dal re di Francia Luigi Filippo I, ed \u00e8 in questo paese che il ragazzo crebbe.\nDopo due anni di scuola pubblica a Edimburgo, impar\u00f2 la professione delle armi nella scuola militare di Segovia e poi, con il permesso di soggiorno in Francia, si arruol\u00f2 come ufficiale l'esercito spagnolo (tra cui faceva parte suo zio, il duca di Montpensier). Partecip\u00f2 un corpo di spedizione per sopprimere una rivolta nelle Filippine. Il suo coraggio gli valse il grado di capitano, ma la deposizione della regina Isabella II di Spagna lo costrinse a dare le dimissioni dall'esercito. Il nuovo governo spagnolo lo consider\u00f2 come il successore del sovrano, ma la fedelt\u00e0 a questi ultimi, e per non contrastare le ambizioni di suo zio, il duca di Montpensier, Ferdinando rifiut\u00f2 l'offerta. \nMatrimonio.\nIl 28 settembre del 1868 Ferdinando spos\u00f2 a Possenhofen la Duchessa Sofia Carlotta in Baviera, penultima figlia di Massimiliano, Duca in Baviera e della Principessa Ludovica di Baviera. La sposa era sorella minore dell'imperatrice d'Austria Elisabetta, della regina delle Due Sicilie Maria Sofia, della contessa di Trani Matilde e della Principessa di Thurn und Taxis Elena.\nDal loro matrimonio nacquero due figli:\nLa coppia si trasfer\u00ec in Inghilterra senza un soldo, nella casa dei Duchi di Nemours.\nLa giovane coppia visse felicemente a Alen\u00e7on, in Sicilia e a Roma, presso il Re delle Due Sicilie, per curare la salute della duchessa, molto indebolito dal primo parto. Erroneamente sospettato di ripristinare i Borboni sul trono delle Due Sicilie, si trasfer\u00ec a Merano e Mentelberg nel Tirolo austriaco (ora in Italia). La Duchessa diede alla luce il suo secondo e ultimo figlio, Emmanuel, mentre il Duca si trovava a Parigi con il padre nel preparare l'arrivo della sua famiglia in patria.\nTornato in Francia dopo la caduta del Secondo Impero, Ferdinando d'Orleans pot\u00e9 finalmente diventare un ufficiale dell'esercito di quel paese che amava. La coppia si trasfer\u00ec a Vincennes con i suoi due figli.\nCome sua moglie, ora terziaria domenicana nel 1876, il Duca di Alen\u00e7on divenne un membro del Terzo Ordine Francescano, e dedic\u00f2 molto tempo in beneficenza.\nNel 1891, sua figlia Luisa spos\u00f2 un cugino tedesco, il principe Alfonso di Baviera. Cinque anni dopo, il duca di Vend\u00f4me spos\u00f2 la principessa Enrichetta del Belgio.\nMorte.\nNel 1897, la duchessa di Alen\u00e7on mor\u00ec in un incendio al Bazar de la Charit\u00e9. Dopo la morte della moglie il principe cominci\u00f2 a viaggiare in tutta Europa, per difendere le posizioni della Francia.\nIl duca d'Alen\u00e7on mor\u00ec nel 1910. Il suo corpo e quello di sua moglie sono ora riuniti nella cappella reale d'Orleans, a Dreux."}
{"id": "2320633", "revid": "6923", "url": "https://it.wikipedia.org/wiki?curid=2320633", "title": "Stemma del Regno Lombardo-Veneto", "text": "Lo stemma del Regno Lombardo-Veneto fu lo stemma ufficiale dell'omonimo regno, sottoposto alla dominazione austriaca, fondato nel 1815, che comprendeva non solo Lombardia (esclusi Lomellina e Oltrep\u00f2 pavese) e Veneto, ma anche il Friuli.\nStoria.\nLo stemma ufficiale del Regno Lombardo-Veneto venne utilizzato con frequenza sia sulla monetazione che sulle insegne e nei documenti di stato a partire dal 1815, dalla fondazione del regno stesso ad opera dell'Imperatore Francesco II, che ne fu il primo titolare.\nTale stemma era costituito da uno scudo inquartato avente nel primo e nel terzo campo un biscione visconteo su sfondo argento (simbolo di Milano, per la Lombardia), mentre nel secondo e nel quarto campo figurava il leone di San Marco su sfondo azzurro (simbolo di Venezia, per il Veneto). Lo stemma era caricato al centro dallo scudetto degli Asburgo-Lorena, interzato in senso verticale d'Asburgo, d'Austria e di Lorena, ed era timbrato dalla Corona ferrea, oltre ad essere attorniato dai collari dell'Ordine del Toson d'Oro, dalla fascia dell'Ordine Militare di Maria Teresa, dai collari dell'Ordine reale di Santo Stefano d'Ungheria,dell'Ordine austriaco imperiale di Leopoldo e dell'Ordine della Corona Ferrea.\nIl tutto era addossato in petto ad un'aquila bicipite austriaca, tenente con l'artiglio destro uno scettro imperiale e una spada e con il sinistro il globo imperiale, entrambe le teste coronate dalla corona imperiale d'Austria, la quale sormonta tutto l'insieme.\nAl di l\u00e0 dell'aspetto puramente artistico ed araldico, notiamo come il recupero della tradizione precedente abbia molto influito sulla grafica di questo stemma, pieno di allegorie e di richiami al passato, ad incominciare dalla forma inquartata che rimandava ovviamente al precedente stemma del Ducato di Milano, con l'aggiunta del leone dogale di Venezia (simbolo usato non solo come stemma dalla citt\u00e0 di Venezia, ma anche simbolo stesso della Repubblica veneta e del doge).\nAltres\u00ec importante storicamente e simbolicamente era la presenza della Corona ferrea, che era non solo un rimando ai tempi antichi della sovranit\u00e0 dei Longobardi (che regnarono su Milano e Venezia), ma anche alla continuit\u00e0 con il dominio del Regno d'Italia napoleonico dal momento che lo stesso Imperatore francese si era incoronato Re con quella corona.\nQuesto genere di stemma era gi\u00e0 stato utilizzato da Napoleone Bonaparte dal 1802 quando costitu\u00ec il Regno d'Italia, il quale comprendeva per\u00f2 anche le chiavi dello Stato Pontificio che egli aveva inglobato nei territori francesi.\nNelle forme sopra descritto, lo stemma venne utilizzato regolarmente dal governo austriaco, alternandolo nei documenti di governo con quello imperiale.\nEsso venne utilizzato sino al 1859 quando, con la conquista del milanese ad opera dei piemontesi, venne sostituito dalla croce di Savoia che perdur\u00f2 anche durante il Regno d'Italia dal 1861."}
{"id": "2320638", "revid": "176990", "url": "https://it.wikipedia.org/wiki?curid=2320638", "title": "Supergruppo alpino", "text": "Un supergruppo alpino \u00e8 una suddivisione della catena delle Alpi.\nDefinizione.\nIl concetto di supergruppo alpino \u00e8 stato introdotto particolarmente dalla Suddivisione Orografica Internazionale Unificata del Sistema Alpino (SOIUSA) del 2005.\nPer procedere ad una miglior classificazione e suddivisione delle Alpi la SOIUSA ha superato la storica tripartizione alpina in Alpi Occidentali, Alpi Centrali ed Alpi Orientali definita nel 1926 ed ha adottato la bipartizione in Alpi Occidentali ed Alpi Orientali.\nInoltre ha introdotto il seguente schema di ulteriore suddivisione:\nCodice dei supergruppi.\nLa SOIUSA classifica i supergruppi attraverso una particolare codifica. Nello specifico li individua nella sottosezione di appartenenza attraverso una lettera maiuscola dell'alfabeto latino.\nNell'esempio riportato in fianco circa i parametri SOIUSA del Monte Bianco si nota che il supergruppo \u00e8 il Massiccio del Monte Bianco ed \u00e8 individuato dalla lettera maiuscola \"B\".\nElenco dei supergruppi.\nEvidenziando la sottosezione di appartenenza di seguito viene presentato l'elenco dei 333 supergruppi individuati dalla SOIUSA:\nPrealpi Liguri\nAlpi del Marguareis\nAlpi Marittime\nPrealpi di Nizza\nAlpi di Provenza\nPrealpi di Digne\nPrealpi di Grasse\nPrealpi di Vaucluse\nAlpi del Monviso\nAlpi del Monginevro\nAlpi del Moncenisio\nAlpi delle Grandes Rousses e delle Aiguilles d'Arves\nCatena di Belledonne\nMassiccio des \u00c9crins\nMassiccio del Taillefer\nMassiccio del Champsaur\nMassiccio dell'Embrunais\nMonti orientali di Gap\nPrealpi del Devoluy\nPrealpi occidentali di Gap\nPrealpi del Vercors\nPrealpi del Diois\nPrealpi delle Baronnies\nAlpi di Lanzo e dell'Alta Moriana\nAlpi della Vanoise e del Grand Arc\nAlpi della Grande Sassi\u00e8re e del Rutor\nAlpi del Gran Paradiso\nAlpi del Monte Bianco\nAlpi del Beaufortain\nCatena delle Aiguilles Rouges\nPrealpi del Giffre\nPrealpi dello Sciablese\nPrealpi dei Bornes\nPrealpi dei Bauges\nPrealpi della Chartreuse\nAlpi del Grand Combin\nAlpi del Weisshorn e del Cervino\nAlpi del Monte Rosa \nAlpi Biellesi e Cusiane\nAlpi del Mischabel e del Weissmies\nAlpi del Monte Leone e del San Gottardo\nAlpi Ticinesi e del Verbano\nAlpi dell'Adula\nPrealpi Comasche\nPrealpi Varesine\nAlpi Urane\nAlpi Bernesi in senso stretto\nAlpi di Vaud\nAlpi Urano-Glaronesi\nAlpi Glaronesi in senso stretto\nPrealpi di Vaud e Friburgo\nPrealpi Bernesi\nPrealpi di Lucerna e di Untervaldo\nPrealpi di Svitto e di Uri\nPrealpi di Appenzello e di San Gallo\nAlpi del Platta \nAlpi dell'Albula\nAlpi del Bernina\nAlpi di Livigno \nAlpi della Val M\u00fcstair \nAlpi del Silvretta, del Samnaun e del Verwall \nAlpi del Plessur \nCatena del R\u00e4tikon\nAlpi Venoste \nAlpi dello Stubai \nAlpi Sarentine\nAlpi della Zillertal\nAlti Tauri \nAlpi Pusteresi\nGruppo del Kreuzeck\nTauri di Radstadt \nTauri di Schladming e di Murau\nTauri di W\u00f6lz e di Rottenmann\nTauri di Seckau\nAlpi della Gurktal\nAlpi della Lavanttal \nPrealpi nord-occidentali di Stiria\nPrealpi sud-occidentali di Stiria\nPrealpi centrali di Stiria\nPrealpi orientali di Stiria\nAlpi della Lechtal\nMonti delle Lechquellen \nMonti di Mieming e del Wetterstein\nMonti del Karwendel \nAlpi di Brandenberg\nMonti del Kaiser \nPrealpi di Bregenz\nAlpi dell'Algovia\nAlpi dell'Ammergau\nAlpi del Wallgau\nAlpi del Mangfall\nAlpi del Chiemgau\nPrealpi del Tux\nAlpi di Kitzb\u00fchel\nMonti dello Stein\nAlpi scistose salisburghesi\nAlpi di Berchtesgaden\nMonti di Tennen\nMonti del Dachstein\nMonti del Salzkammergut\nMonti Totes\nPrealpi dell'Alta Austria\nAlpi dell'Ennstal\nAlpi Nord-orientali di Stiria\nAlpi di T\u00fcrnitz\nAlpi dell'Ybbstal\nPrealpi Orientali della Bassa Austria\nAlpi dell'Ortles\nAlpi della Val di Non\nAlpi dell'Adamello e della Presanella\nDolomiti di Brenta\nAlpi Orobie\nPrealpi Bergamasche \nPrealpi Bresciane\nPrealpi Gardesane\nDolomiti di Sesto, di Braies e d'Ampezzo\nDolomiti di Zoldo\nDolomiti di Gardena e di Fassa\nDolomiti di Feltre e delle Pale di San Martino\nDolomiti di Fiemme\nPrealpi Vicentine\nPrealpi Bellunesi\nAlpi Carniche\nAlpi della Gail \nPrealpi Carniche\nAlpi Giulie\nPrealpi Giulie\nCaravanche\nAlpi di Kamnik e della Savinja\nPrealpi Slovene occidentali\nPrealpi Slovene orientali \nPrealpi Slovene nord-orientali"}
{"id": "2320646", "revid": "284938", "url": "https://it.wikipedia.org/wiki?curid=2320646", "title": "Dassault Myst\u00e8re II", "text": ""}
{"id": "2320649", "revid": "24443", "url": "https://it.wikipedia.org/wiki?curid=2320649", "title": "Catena Grandes Rousses", "text": ""}
{"id": "2320660", "revid": "819238", "url": "https://it.wikipedia.org/wiki?curid=2320660", "title": "Ferrovia Cana-Arcille-Rispescia", "text": "La ferrovia Cana-Arcille-Rispescia, altrimenti nota come \"ferrovia del Baccinello\", era una ferrovia mineraria privata a scartamento ridotto che collegava il bacino minerario di Cana e Baccinello a Rispescia, frazione del comune di Grosseto.\nStoria.\nLa ferrovia, a binario unico e priva di elettrificazione, fu inaugurata nel 1916 nel tratto compreso tra Cana e Arcille, venendo collegata alla stazione di Rispescia, sulla ferrovia Tirrenica, due anni pi\u00f9 tardi. Partendo da Cana, la linea incontrava le stazioni intermedie di Baccinello, Arcille e Istia d'Ombrone, quest'ultima comprensiva di un raccordo a servizio di una vicina fornace. La linea fu ideata allo scopo di migliorare il trasporto dei minerali estratti nelle numerose cave di lignite aperte nel territorio collinare tra Baccinello e Cana; i treni merci che da qui partivano raggiungevano la stazione di Rispescia ma non potevano proseguire verso Roma o Livorno, poich\u00e9 la ferrovia Cana-Arcille-Rispescia era stata realizzata a scartamento ridotto, mentre la linea Tirrenica era a scartamento ordinario.\nBen presto, dunque, si decise di modificare il tracciato della ferrovia e di allacciarla alla ben pi\u00f9 importante stazione di Grosseto mediante la costruzione della linea Cana-Arcille-Grosseto, che ricalcava il percorso della ferrovia Cana-Arcille-Rispescia fino a Istia d'Ombrone. La nuova linea, costruita a scartamento ordinario, consent\u00ec un ulteriore miglioramento della logistica della zona permettendo ai convogli merci provenienti da Cana carichi di lignite di proseguire la propria corsa a nord, verso Livorno, o a sud, verso Roma. La tratta Istia d'Ombrone-Rispescia entr\u00f2 in una fase di repentino declino e venne soppressa nel 1925, sostituita nelle sue funzioni dalla nuova ferrovia diretta a Grosseto, che rimase in servizio sino a met\u00e0 del Novecento."}
{"id": "2320667", "revid": "199745", "url": "https://it.wikipedia.org/wiki?curid=2320667", "title": "Dentaria a 9 foglie", "text": ""}
{"id": "2320673", "revid": "72396", "url": "https://it.wikipedia.org/wiki?curid=2320673", "title": "Associazione Calcio Hellas Verona 1970-1971", "text": "Questa voce raccoglie le informazioni riguardanti lAssociazione Calcio Hellas Verona nelle competizioni ufficiali della stagione 1970-1971.\nStagioni.\nNella stagione 1970-1971 il Verona ha disputato il campionato di Serie A, con 26 punti ha ottenuto l'undicesimo posto. Lo scudetto \u00e8 stato vinto dall'Inter con 46 punti, davanti al Milan con 42 punti. Sono retrocesse in Serie B il Foggia con 25 punti, la Lazio con 22 punti ed il Catania con 21 punti.\nLa squadra scaligera viene affidata all'allenatore Renato Lucchi che dopo una partenza stentata, dopo la sconfitta (3-0) subita a Foggia a fine novembre, viene sostituito con Ugo Pozzan. La salvezza matematica arriva alla penultima giornata del torneo con la vittoria (1-0) sulla Roma. Miglior marcatore stagionale Sergio Clerici autore di 15 reti, di cui 10 in campionato e 5 nel torneo Anglo-Italiano. In Coppa Italia il Verona \u00e8 stato inserito nel quinto girone di qualificazione che ha promosso allo spareggio per i Quarti il Novara. In Coppa delle Alpi l'Hellas nel secondo girone, con 11 punti vince il raggruppamento con il Basilea, gli svizzeri grazie alla differenza reti arrivano alla finale, che perderanno (3-1) con la Lazio. Nel torneo Anglo - Italiano il Verona arriva terzo delle italiane, dietro al Bologna, che poi perder\u00e0 la finale con gli inglesi del Blackpool.\nStatistiche.\nStatistiche dei giocatori.\nN.B.: I cartellini gialli e rossi vennero introdotte a partire dal Campionato mondiale di calcio 1970, mentre i giocatori potevano gi\u00e0 essere allontanati dal campo per grave fallo di gioco o condotta violenta. Durante la stagione fu allonato dal campo una sola volta Mascetti.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2320687", "revid": "819238", "url": "https://it.wikipedia.org/wiki?curid=2320687", "title": "Ferrovia Cana-Arcille-Grosseto", "text": "La ferrovia Cana-Arcille-Grosseto era una ferrovia mineraria privata in servizio fino a met\u00e0 del Novecento tra la stazione di Grosseto e il bacino minerario di Cana e Baccinello.\nStoria.\nLa linea entr\u00f2 in servizio nel tratto compreso fra Cana, frazione di Roccalbegna, e Arcille, frazione di Campagnatico, nel 1916, contestualmente all'apertura della ferrovia Cana-Arcille-Rispescia. Questa era una ferrovia mineraria a scartamento ridotto costruita per servire le ricche cave di lignite aperte nel corso dell'Ottocento nell'area collinare tra Cana e Baccinello. I treni merci che vi circolavano trasportavano i minerali ivi estratti da Cana verso la ferrovia Tirrenica, in funzione sin dal 1864 e passante per Grosseto. Al fine di migliorare ulteriormente la comunicazione tra le miniere e il territorio comunale grossetano, si decise di realizzare un collegamento ferroviario a scartamento ordinario tra Arcille e Grosseto, in modo tale da permettere ai convogli provenienti da Cana di proseguire la propria corsa sia verso nord, in direzione di Livorno, che verso sud, in direzione di Roma, percorrendo la ferrovia Tirrenica.\nIl binario tra Grosseto e Arcille vide la luce nel 1920 e port\u00f2 alla dismissione, cinque anni dopo, del tratto Arcille-Rispescia. Partendo da Cana, la ferrovia seguiva l'andamento prima del torrente Trasubbie e poi del fiume Ombrone, incontrando nel suo tragitto le stazioni intermedie di Baccinello, Arcille, Istia d'Ombrone (da cui partiva un raccordo per una fornace) e Grosseto Ansaldo; quest'ultima, situata ad est del centro abitato grossetano, serviva le officine ferroviarie della societ\u00e0 Ansaldo. La linea prest\u00f2 servizio sino alla met\u00e0 del XX secolo quando, a seguito della cessazione delle attivit\u00e0 estrattive, fu soppressa in favore di una strada carrabile."}
{"id": "2320697", "revid": "287204", "url": "https://it.wikipedia.org/wiki?curid=2320697", "title": "Nazionale di hockey su ghiaccio maschile della Svizzera", "text": "La nazionale di hockey su ghiaccio maschile della Svizzera \u00e8 una delle nazionali subito a ridosso alla 6 grandi del Hockey mondiale (Canada, Finlandia, Repubblica Ceca, Russia, Stati Uniti e Svezia). Dopo i fasti degli anni '20 e degli anni '30 del XX secolo, il risultato pi\u00f9 prestigioso nel palmar\u00e8s della nazionale rossocrociata \u00e8 stato il doppio argento colto ai campionati mondiali di hockey su ghiaccio, conquistato nel corso dell'edizione 2013 e nel corso dell'edizione 2018, perdendo in entrambe le occasioni contro la Svezia.\nStoria.\nNascita.\nLa nazionale nacque nel 1908 ed \u00e8 tra le fondatrici della Federazione internazionale di hockey su ghiaccio (IIHF). L'esordio internazionale avvenne a Chamonix (Francia) il 10 gennaio 1910 contro la Germania con una vittoria per 9-1.\nCampionato europeo.\nNello stesso anno partecip\u00f2 al suo primo Campionato europeo di hockey su ghiaccio, che concluder\u00e0 al 4\u00ba posto. In questo tipo di competizione, fino all'ultima partecipazione del 1932, i rossocrociati vinceranno 4 ori, 6 argenti e 8 bronzi.\nCampionati mondiali.\nNel 1920 prese parte alla prima edizione dei mondiali che si svolsero ad Anversa in concomitanza con il torneo olimpico e questo fino al 1928. Dal 1930 le manifestazioni si svolgono separatamente. La Svizzera tra il 1928 e il 1953 ai mondiali vinse 1 argento e 8 bronzi. Fu un periodo di successo. In seguito vi fu un lasso di tempo nel quale la nazionale fini pure in serie B e C. Durante questo periodo, nel 1992 si riusc\u00ec comunque ad arrivare ad un onorevole 4\u00ba posto finale.\nNel 1998 ebbe inizio \"l'era Krueger\", dal cognome del coach Ralph Krueger che sieder\u00e0 sulla panchina rossocrociata dal 1998 al 2009. In quel anno egli riusc\u00ec nell'impresa di riportare la squadra al 4\u00ba posto finale alla rassegna irridata. Negli anni successivi la nazionale sotto la sua guida conoscer\u00e0 una crescita che la far\u00e0 stabilizzare a ridosso delle prime 6 squadre del ranking mondiale.\nA fine 2009 arriv\u00f2 sulla panchina il canadese Sean Simpson. La prima edizione sotto la sua direzione port\u00f2 la squadra al 5\u00ba posto finale. Nei seguenti 2 anni per\u00f2 ci fu un'involuzione che port\u00f2 la nazionale fino all'11\u00ba posto conclusivo nel 2012. Nell'edizione 2013 i rossocrociati sono riusciti ad arrivare fino alla finale, un primato mai raggiunto in precedenza, dopo aver vinto 9 partite su 9, anche questo un record. In finale sono stati sconfitti dalla Svezia, piazzandosi al 2\u00ba posto e guadagnando una medaglia d'argento, la seconda della loro storia (La Posta Svizzera ha dedicato un francobollo speciale per questa storica impresa).\nGiochi Olimpici Invernali.\nL'esordio avviene nel 1920 alla prima edizione dei Giochi Olimpici invernali disputatisi ad Anversa, in concomitanza con i mondiali. Dal 1932 le manifestazioni si svolgono separatamente. Tra il 1928 e il 1948 la squadra vinse 2 bronzi, tutti e 2 a Sankt Moritz. Alle olimpiadi successive, nel 1952 ad Oslo, riesce ad arrivare al 5\u00ba posto finale. Nelle edizioni successivi la nazionale vive di alti e bassi, di partecipazioni e non partecipazioni ai giochi. Non essendosi qualificata alle due edizioni di e , prese parte alle prime due edizioni del Trofeo Thayer Tutt, in cui vinse rispettivamente un oro ed un argento.\nQuesto periodo si conclude nel 2006 quando nel girone preliminare vengono battute due squadre come il Canada e la Repubblica Ceca. Grazie a queste vittorie la Svizzera accede ai quarti di finale, dove viene eliminata, terminando con un 6\u00ba posto finale. Nel edizione del 2010 la squadra conclude all'8\u00ba posto, perdendo nei quarti di finale dagli Stati Uniti per 2-0.\nRosa.\nRoster per i Campionati mondiali di hockey su ghiaccio IIHF 2017 in Francia e Germania.\nHead coach: Patrick Fischer\nStatistiche.\nBilancio per avversario.\nDati aggiornati a luglio 2013.\nGiocatori.\nDati aggiornati a luglio 2013.\nSono considerati i giocatori che hanno indossato la maglia della nazionale a partire dal 2007-08."}
{"id": "2320698", "revid": "547034", "url": "https://it.wikipedia.org/wiki?curid=2320698", "title": "Il nostro canto libero", "text": "Il nostro canto libero \u00e8 un cofanetto composto da 2 CD e 1 DVD uscito il 9 novembre 2007.\nIl disco.\nQuesto cofanetto, come era gi\u00e0 successo per Le avventure di Lucio Battisti e Mogol, contiene dei brani inediti (\"Perch\u00e9 dovrei\" e \"Il mio bambino\"). Inoltre, in un DVD, per la prima volta vengono pubblicate alcune apparizioni televisive e videoclip di Lucio Battisti.\nMolte critiche mosse gi\u00e0 in precedenza verso gli altri cofanetti curati da Mogol (come le imprecisioni nel libretto interno, la necessit\u00e0 di acquistare l'intero cofanetto per pochi brani inediti, ecc.) furono riscontrate anche in questa raccolta; oltre a ci\u00f2, il cofanetto fu accusato anche per la forte frammentazione dei video e per la scarsa qualit\u00e0 audio dei due brani inediti.\nContenuto.\nTutti i brani sono di Battisti-Mogol, tranne dove specificato."}
{"id": "2320702", "revid": "24443", "url": "https://it.wikipedia.org/wiki?curid=2320702", "title": "Catena Rotondo-Centrale-Piz Blas", "text": ""}
{"id": "2320706", "revid": "1086846", "url": "https://it.wikipedia.org/wiki?curid=2320706", "title": "Associazione Calcio Hellas Verona 1971-1972", "text": "Questa voce raccoglie le informazioni riguardanti lAssociazione Calcio Hellas Verona nelle competizioni ufficiali della stagione 1971-1972.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2320708", "revid": "767487", "url": "https://it.wikipedia.org/wiki?curid=2320708", "title": "Devotional", "text": "Devotional \u00e8 un album video del gruppo musicale inglese Depeche Mode, pubblicato nel 1993 in VHS e nel 2004 in doppio DVD. \u00c8 stato filmato al Palau Sant Jordi di Barcellona il 17 luglio 1993, alla Festhalle di Francoforte il 21 e allo Stade Couvert R\u00e8gional di Li\u00e9vin il 29, durante il Devotional Tour. La regia \u00e8 di Anton Corbijn. Con questo video la band venne nominata per la prima volta nella categoria dei \"Grammy Award for Best Long Form Music Video\" nel 1995.\nNella VHS e nel primo DVD, sono presenti oltre che le esecuzioni live di 16 brani sono incluse anche due tracce bonus: \"Halo\" e \"Policy of Truth\", entrambe suonate in quel periodo ma escluse dalla VHS.\nIl DVD 2 include le proiezioni sul palco, i relativi video musicali dei singoli estratti da \"Songs of Faith and Devotion\" (pi\u00f9 \"One Caress\" e \"Condemnation\" live), un mini-documentario trasmesso su MTV nel 1993 dedicato al gruppo, un monologo di Anton Corbijn e i programmi del Devotional Tour e dell'Exotic Tour."}
{"id": "2320712", "revid": "110157", "url": "https://it.wikipedia.org/wiki?curid=2320712", "title": "Nokia 8800", "text": "Il Nokia 8800 \u00e8 stato il primo della serie \"arte\". Il colore in cui viene venduto \u00e8 il nero. Negli altri colori come l'oro, ci sono versioni differenti come il Nokia 8800 gold arte."}
{"id": "2320723", "revid": "118437795", "url": "https://it.wikipedia.org/wiki?curid=2320723", "title": "Edificio amministrativo Ransila I", "text": "L'edificio amministrativo Ransila I \u00e8 una delle prime costruzione edificate da Mario Botta nella citt\u00e0 di Lugano, in Svizzera. \nStruttura.\nIl tema dell'angolo urbano \u00e8 proposto in questo caso nella giusta misura: la \"torre d'angolo\" \u00e8 stata ricavata scavando il volume con un'abile trovata formale che d\u00e0 luogo alla caratteristica dell'edificio. Il palazzo valorizza la legge di contiguit\u00e0 con il tessuto urbano, ristabilendo l'unit\u00e0 del lotto novecentesco in una posizione d'angolo, di fronte ad una piazza adibita a parcheggio nel centro storico di Lugano. Il volume unitario e massiccio \u00e8 scavato da grandi aperture a gradoni che individuano una sorta di torre angolare, sulla cui sommit\u00e0 vi \u00e8 la presenza di un albero.\nLa separazione tra il paramento esterno in mattoni e la struttura portante in calcestruzzo \u00e8 fortemente evidenziata: il palazzo si caratterizza da una facciata in cui emerge la ricchezza dell'uso della muratura. Nel Palazzo Ransila si vede l'espressione nel mattone al suo pi\u00f9 alto livello, e causa allo spettatore una sequenza di pareti vetrate che alternano la facciata: quest'ordine suggerisce una riduzione di volumi ed accentua il simbolismo di una torre isolata. Le file di mattoni giacciono su pi\u00f9 livelli orizzontali e verticali e vengono raggruppati in un tema, quello del pannello quadrato della facciata, che viene sempre riproposto.\nSull'angolo della torre si presentano finte finestre, mentre i vuoti mostrano vetrate continue; le finestre binate lungo i due fronti stradali sono arretrate rispetto al filo esterno del muro. Il cornicione \u00e8 caratterizzato da una successione d'aperture circolari che concludono aritmicamente l'edificio ed \u00e8 formato da due travi- parete, gravitanti sulla torre d'angolo, alle quali si attaccano in parte le facciate laterali. Inserito nell'ambiente urbano, il palazzo fuoriesce dagli edifici circostanti, senza sfigurare in ogni caso il ritmo dell'angolo.\nLa pianta si sviluppa attorno al nucleo dei percorsi verticali e dei servizi, in due ali che accolgono nei vari piani gli uffici, accessibili da un corridoio centrale e illuminati zenitalmente all'ultimo livello per mezzo di una fitta successione di lucernai a forma d'obl\u00f2. Al piano terra, sono presenti gli ambienti commerciali che si affacciano direttamente su un porticato che cinge l'edificio e si apre sulle due vie e sull'angolo di congiunzione.\nUn'inconsueta scelta dell'architetto \u00e8 di posizionare un singolo albero nel punto pi\u00f9 alto dell'edificio, e a proposito dell'albero dice:\n\"\u201cMi piace molto quell'albero, rappresenta la natura sull'architettura\u2026l'albero crescer\u00e0 e diventer\u00e0 magnifico nei secoli. Questa \u00e8 un'idea vitale che sembra abbastanza diversa dalla visione del concetto di modernit\u00e0. \u00c8 una questione sulla relazione tra architettura e cielo, che io penso che sia importante quanto la relazione con il terreno.\""}
{"id": "2320725", "revid": "287204", "url": "https://it.wikipedia.org/wiki?curid=2320725", "title": "Nazionale di hockey su ghiaccio femminile della Svizzera", "text": "La nazionale di hockey su ghiaccio femminile della Svizzera \u00e8 controllata dalla Lega Svizzera di Hockey su Ghiaccio (LSHG) e si trova al 4\u00ba nel ranking mondiale a ridosso delle prime 3 (, e ).\nIl miglior piazzamento ad un Mondiale della nazionale risale al 2012, quando le elvetiche centrarono la medaglia di bronzo. Il miglior risultato ad un Olimpiade venne raggiunto due anni pi\u00f9 tardi, alle olimpiadi di Sochi, dove vinsero nuovamente la medaglia di bronzo.\nRosa.\nRoster per i Giochi olimpici invernali 2018 a Pyeongchang in Corea del Sud.\nHead coach: Daniela Diaz"}
{"id": "2320729", "revid": "394", "url": "https://it.wikipedia.org/wiki?curid=2320729", "title": "Palazzo Vescovile (Istia d'Ombrone)", "text": "Il Palazzo Vescovile, noto anche come Cassero Senese, era un edificio situato nel centro storico di Istia d'Ombrone, frazione del comune di Grosseto. La sua ubicazione era di fronte al fianco sinistro della chiesa di San Salvatore.\nIl palazzo fu costruito in epoca medievale, pi\u00f9 precisamente nella prima met\u00e0 del Duecento, come luogo di residenza temporanea per i vescovi della diocesi di Grosseto. Con il passaggio di Istia d'Ombrone sotto il controllo di Siena, la struttura architettonica fu trasformata in cassero con l'edificazione di una possente torre a pianta quadrata. Il luogo veniva da allora utilizzato in modo promiscuo, sia come residenza vescovile (funzione originaria) che come struttura difensiva. Rimane tuttora incerto il periodo in cui il complesso fu abbandonato, risultando tuttavia ancora in funzione in epoca rinascimentale. Attorno alla met\u00e0 del Settecento l'intera struttura architettonica risultava gi\u00e0 in rovina, con gli ultimi ruderi rimasti in piedi fino ai primi decenni del Novecento.\nDel Palazzo Vescovile, di cui si sono quasi interamente perse le tracce, \u00e8 stata facilmente identificabile l'ubicazione grazie ai numerosi documenti storici, alla cartografia d'epoca e alla presenza dei ruderi agli inizi del secolo scorso. Il complesso architettonico era preceduto su un lato da una cortina muraria, ove si apriva una porta ad arco tondo che immetteva in una corte interna, attorno alla quale si articolava il complesso edilizio costituito da tre corpi di fabbrica a pianta rettangolare addossati tra loro e disposti ad U. Tra di essi si elevava la torre quadrata del cassero. Le strutture murarie dell'intero complesso architettonico si presentavano interamente rivestite in pietra, con gli archi ribassati delle finestre rifiniti in laterizio."}
{"id": "2320738", "revid": "1305772", "url": "https://it.wikipedia.org/wiki?curid=2320738", "title": "Belgorodskij rajon", "text": "Il Belgorodskij rajon \u00e8 un rajon dell'Oblast' di Belgorod, nella Russia europea. Istituito nel 1928, ha come capoluogo Belgorod, ricopre una superficie di 1.400 km2 ed ospitava nel 2010 una popolazione di circa 104.500 abitanti."}
{"id": "2320745", "revid": "287204", "url": "https://it.wikipedia.org/wiki?curid=2320745", "title": "Baltic Basketball League 2008-2009", "text": "La Baltic Basketball League 2008-2009 fu la 5\u00aa edizione della Lega Baltica. La vittoria finale fu ad appannaggio dei lituani del Lietuvos Rytas sui conterranei dello \u017dalgiris Kaunas."}
{"id": "2320746", "revid": "394", "url": "https://it.wikipedia.org/wiki?curid=2320746", "title": "Cassero Senese (Istia d'Ombrone)", "text": ""}
{"id": "2320754", "revid": "1782831", "url": "https://it.wikipedia.org/wiki?curid=2320754", "title": "Sinistra Anticapitalista Europea", "text": "La Sinistra Anticapitalista Europea (in inglese \"European Anticapitalist Left, EACL\") \u00e8 una rete di movimenti europei di ispirazione comunista, anticapitalista e trotskista. Nata nel 2000, il suo simbolo \u00e8 una stella rossa.\nStoria.\nIl suo primo incontro avvenne nel 2000 a Lisbona con la partecipazione dei rappresentanti dei vari partiti anticapitalisti europei. L'ultima conferenza e attivit\u00e0 della SAE si \u00e8 avuta a Londra nel giugno 2011."}
{"id": "2320756", "revid": "1543377", "url": "https://it.wikipedia.org/wiki?curid=2320756", "title": "Discografia di Usher", "text": "Questa pagina contiene la discografia del cantante R&amp;B statunitense Usher."}
{"id": "2320759", "revid": "104458", "url": "https://it.wikipedia.org/wiki?curid=2320759", "title": "Martin Johnsrud Sundby", "text": "Biografia.\nHa debuttato in gare FIS a diciott'anni, in una sprint disputata a G\u00e5l\u00e5, concludendo 35\u00ba. Nel 2003 ha partecipato per la prima volta ai Mondiali juniores, disputati in Svezia, ottenendo come miglior risultato l'ottavo posto nella 30\u00a0km; nell'edizione dell'anno successivo, in casa, arriv\u00f2 6\u00ba nella 10\u00a0km a tecnica libera.\nIn Coppa del Mondo ha esordito il 12 marzo 2005 nella 50\u00a0km a tecnica classica di Oslo (non conclusa), ha ottenuto la prima vittoria, nonch\u00e9 primo podio, il 25 novembre 2007 nella staffetta di Beitost\u00f8len. Nel 2014 ha vinto sia la Coppa assoluta, sia quella di distanza; nella stagione seguente aveva nuovamente vinto la classifica generale di Coppa del Mondo, ma l'accertamento di una violazione delle normative antidoping da parte dello sciatore ha indotto la Federazione Internazionale Sci a revocare i risultati ottenuti da Sundby nelle gare del 13 dicembre e dell'8 gennaio e, conseguentemente, ad aggiornare le classifiche di gara e di Coppa. Nella stagione 2015-2016 ha nuovamente vinto sia la Coppa assoluta, sia quella di distanza.\nIn carriera ha preso parte a tre edizioni dei Giochi olimpici invernali, (33\u00b0 nella 15 km, 15\u00b0 nella 50 km, 18\u00b0 nell'inseguimento, 2\u00b0 nella staffetta), (13\u00b0 nella 15 km, 4\u00b0 nella 15 km, 3\u00b0 nell'inseguimento, 4\u00b0 nella staffetta) e (4\u00ba nella 15 km, 5\u00ba nella 50 km, 2\u00b0 nell'inseguimento, 1\u00ba nella sprint a squadre, 1\u00ba nella staffetta), e a sette dei Campionati mondiali, vincendo nove medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nPU = inseguimento\nMS = partenza in linea\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nTC = tecnica classica\nTL = tecnica libera\nPU = inseguimento\nMS = partenza in linea\nHS = partenza a handicap"}
{"id": "2320763", "revid": "28592", "url": "https://it.wikipedia.org/wiki?curid=2320763", "title": "Alexandre Sergievich Dargomisky", "text": ""}
{"id": "2320764", "revid": "271907", "url": "https://it.wikipedia.org/wiki?curid=2320764", "title": "Igor' Panarin", "text": "In Russia \u00e8 membro dell'Accademia delle Scienze Militari, del Consiglio Scientifico e Metodologico (Commissione Elettorale Centrale) e del Comitato Federale per gli Affari della CSI; decano della Facolt\u00e0 di Relazioni Internazionali e docente di Relazioni pubbliche e comunicazione di massa presso l'Accademia Diplomatica del Ministero degli Affari Esteri. \u00c8 autore di numerosi libri sulla geopolitica e la propaganda di guerra.\nBiografia.\nPanarin si \u00e8 laureato presso la Scuola di Telecomunicazioni dell'Alto Comando Militare del KGB di Or\u00ebl e la Divisione di Psicologia dell'Accademia Politico-Militare. Nel 1976 cominci\u00f2 ad operare nel KGB e, dopo 1991, nel FAPSI (\"Federal'noe Agenstvo Pravitel'stvennoj Cvjazi i Informacii\", agenzia governativa russa, adesso parte del FSB) - divenendo anche consulente del presidente federale Boris El'cin. Dal 1999 al 2003 \u00e8 stato a capo della Divisione Analisi della Commissione Elettorale Centrale della Federazione Russa; dal 2006 al 2007 ha lavorato da addetto stampa dell'Agenzia Spaziale Federale Russa.\nDa alcuni anni Panarin propone la creazione di una confederazione eurasiatica, che riunisca la spazio postsovietico in un'entit\u00e0 modellata sull'esempio dell'Unione Europea.\nLa previsione del collasso statunitense.\nPanarin \u00e8 noto a livello internazionale soprattutto per la sua previsione, formulata la prima volta nel 1998, del collasso e della disintegrazione degli USA entro il 2010 a seguito d'una crisi economico-finanziaria, che avrebbe fatto emergere le contraddizioni sociali e politiche all'interno della federazione causandone la divisione in cinque parti: l'Alaska (che ritornerebbe alla Russia), l'Ovest (che entrerebbe nell'orbita economica della Cina), il Sud (dal Texas alla Florida, potrebbe essere riassorbito dal Messico o, comunque, entrerebbe nell'orbita latino-americana), il Centro-Nord (incorporato dal Canada) ed il Nord-Est (che resterebbe legato all'Unione europea).\nLa fama di Panarin e l'interesse per la sua originale analisi sono aumentati dopo che, nell'autunno 2008, \u00e8 avvenuta la crisi finanziaria degli USA da lui prevista con un decennio d'anticipo. Da allora \u00e8 stato pi\u00f9 volte intervistato, non solo nelle televisioni e nei quotidiani russi (con alcuni dei quali collaborava gi\u00e0 in precedenza), ma anche da \"Russia Today\" e dalla \"CNN\"; della sua previsione s'\u00e8 occupato anche il \"Wall Street Journal\". In Italia la rivista di geopolitica \"Eurasia\" ha pubblicato sul proprio sito un'intervista a Panarin; il politologo russo, sempre su invito della rivista \"Eurasia\", ha tenuto nel maggio 2009 una conferenza a Milano."}
{"id": "2320769", "revid": "599013", "url": "https://it.wikipedia.org/wiki?curid=2320769", "title": "Agostino Ghesini", "text": "Medaglia d'oro ai IX Giochi del Mediterraneo di Casablanca 1983\nBiografia.\nPartecip\u00f2 ai Giochi della XXIII Olimpiade a Los Angeles: partito con ambizioni quantomeno da podio, risent\u00ec di un fastidio alla spalla evidenziatosi una ventina di giorni prima durante l'ultima gara preolimpica e si classific\u00f2 soltanto al 23\u00ba posto. Il suo primato personale \u00e8 di 89,12 metri, ottenuto nel 1983 a Ravenna, con il quale miglior\u00f2 il precedente primato italiano (che all'epoca fu anche record del mondo) stabilito nel 1961 da Carlo Lievore. Vinse il titolo di campione nazionale cinque volte, continuativamente dal 1981 al 1984 e poi nel 1986.\nPalmar\u00e8s.\nSi precisa che fino al 1986 le misure erano pi\u00f9 lunghe perch\u00e9 era in vigore il vecchio attrezzo."}
{"id": "2320770", "revid": "28592", "url": "https://it.wikipedia.org/wiki?curid=2320770", "title": "Aleksander Sergeevi\u010d Dargomy\u017eskij", "text": ""}
{"id": "2320780", "revid": "28592", "url": "https://it.wikipedia.org/wiki?curid=2320780", "title": "Dargomizhskij", "text": ""}
{"id": "2320781", "revid": "631536", "url": "https://it.wikipedia.org/wiki?curid=2320781", "title": "Campionato europeo di pallavolo maschile 1987", "text": "Il XV campionato europeo di pallavolo maschile si svolse a Auderghem, Genk e Gand, in Belgio, dal 25 settembre al 3 ottobre 1987. Al torneo parteciparono 12 squadre nazionali europee e la vittoria finale and\u00f2 per l'undicesima volta all'Unione Sovietica.\nPodio.\nCampione.\nUnione Sovietica(Undicesimo titolo)\nSecondo posto.\nFrancia\nTerzo posto.\nGrecia"}
{"id": "2320785", "revid": "109029079", "url": "https://it.wikipedia.org/wiki?curid=2320785", "title": "Sz\u00e1rliget", "text": "Sz\u00e1rliget \u00e8 un comune dell'Ungheria di 2.181 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320787", "revid": "767487", "url": "https://it.wikipedia.org/wiki?curid=2320787", "title": "Un provinciale a New York", "text": "Un provinciale a New York (\"The Out-of-Towners\"), \u00e8 un film del 1970, diretto da Arthur Hiller, sceneggiato da Neil Simon e interpretato da Jack Lemmon e Sandy Dennis\nTrama.\nGeorge Kellerman \u00e8 un onesto impiegato in un distaccamento provinciale di una grossa societ\u00e0 che viene promosso alla sede di New York. Parte per la citt\u00e0 con la moglie Gwen, ma cominciano subito i guai: l'aereo anzich\u00e9 atterrare a New York \u00e8 costretto a causa della nebbia ad atterrare a Boston, dove i loro bagagli risultano smarriti. Dopo aver raggiunto a fatica il treno per New York e arrivati nella Grande Mela si incamminano sotto la pioggia verso il Waldorf-Astoria Hotel, ma imboccano la direzione opposta e quando se ne accorgono hanno gi\u00e0 superato diversi isolati. Arrivati alla reception dell'hotel scoprono che la prenotazione era valida, in mancanza di avvertimento, fino alle 22, e che dovranno aspettare perlomeno fino alle 7 del mattino seguente. Riluttante, George si accorda con uno sconosciuto per farsi accompagnare in un altro albergo pi\u00f9 modesto, ma in un vicolo lo sconosciuto li rapina minacciandoli con una pistola.\nSi dirigono allora al commissariato dove sporgono denuncia e ottengono un trasporto verso l'Arsenale dove \u00e8 stato organizzato un ritrovo per la gente che non ha potuto raggiungere la propria abitazione a causa dello sciopero dei trasporti. Durante il viaggio per\u00f2 la pattuglia che li trasporta riceve una chiamata di intervento per una rapina a un negozio di liquori: George si rifiuta di scendere dalla volante e finir\u00e0 per essere rapito insieme alla moglie dai rapinatori che li abbandonano in mezzo al Central Park in piena notte. Gwen \u00e8 costretta a camminare scalza perch\u00e9 le si sono rotte le scarpe e si ferisce un tallone con un apriscatole. George prova a trasportarla ma, esausto, si accascia sull'erba, dove Gwen lo convince a trascorrere la notte.\nIl giorno dopo George si risveglia e scopre che \u00e8 rimasto solo. Dopo aver girato un po' in cerca della moglie vede Gwen che gli corre incontro con indosso le sue scarpe e una scatola di crackers trovata su una panchina, ma all'improvviso spunta un grosso cane che le strappa la scatola dalle mani e corre via. I due gli corrono dietro e riescono a riprendere quel che \u00e8 rimasto della confezione ma, mentre mangiano qualche briciola, George viene informato da Gwen che durante la notte un uomo con un mantello nero gli ha rubato l'orologio. Il susseguirsi di sventure prosegue e George viene scambiato per un molestatore di bambini, perde un dente mangiando i crackers e la sensibilit\u00e0 da un orecchio a causa dell'esplosione di un tombino, ed infine, ricevuto un passaggio da una macchina sulla quale viaggia un ambasciatore di un paese sudamericano che stava andando in ufficio, vengono circondati da una folla urlante di contestatori.\nQuando finalmente riesce ad arrivare nel suo nuovo ufficio a New York, addirittura con qualche minuto in anticipo, e ottiene la tanto agognata promozione, al ritorno in albergo, amareggiato per i due giorni d'inferno che ha fatto passare alla moglie decide di non accettare la promozione e di ritornare in provincia. Il ritorno a casa per\u00f2 riserver\u00e0 loro una sorpresa finale, poich\u00e9 l'aereo sar\u00e0 dirottato a Cuba."}
{"id": "2320789", "revid": "767487", "url": "https://it.wikipedia.org/wiki?curid=2320789", "title": "Szom\u00f3d", "text": "Szom\u00f3d \u00e8 un comune dell'Ungheria di 2.044 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320790", "revid": "46291", "url": "https://it.wikipedia.org/wiki?curid=2320790", "title": "Stephanotis", "text": "Stephanotis \u00e8 un genere di piante della famiglia Asclepiadaceae (o Apocynaceae secondo la classificazione APG), endemico del Madagascar.\nTassonomia.\nComprende le seguenti specie:"}
{"id": "2320791", "revid": "715366", "url": "https://it.wikipedia.org/wiki?curid=2320791", "title": "Aleksandr Dargomy\u017eskij", "text": ""}
{"id": "2320792", "revid": "28592", "url": "https://it.wikipedia.org/wiki?curid=2320792", "title": "Dargomy\u017e\u0161kij", "text": ""}
{"id": "2320793", "revid": "112792494", "url": "https://it.wikipedia.org/wiki?curid=2320793", "title": "Carlo Siber Millot", "text": "Biografia.\nIn mancanza di dati anagrafici si sa solo che il Cavaliere Carlo Siber Millot fece parte della direzione della neo costituita Societ\u00e0 Anonima Meccanica Lombarda, subentrata il 18 aprile 1901 alla ex Ditta Alfredo Zopfi &amp; C. specializzata nella costruzione di mulini per la macinazione meccanica dei cereali. Attivit\u00e0 proseguita in un primo tempo dalla nuova societ\u00e0 SAML e successivamente convertita nella produzione bellica di aeroplani.\nIn mancanza di dati certi si pu\u00f2 ipotizzare che Carlo Siber Millot, dato lo specifico tema delle sue pubblicazioni tradotte anche all'estero, avesse fatto parte della cessata Ditta Alfredo Zopfi &amp; C., azienda che durante la sua attivit\u00e0 costru\u00ec e/o attrezz\u00f2 centinaia di mulini in Italia e all'estero ottenendo numerosi riconoscimenti anche internazionali."}
{"id": "2320794", "revid": "110157", "url": "https://it.wikipedia.org/wiki?curid=2320794", "title": "Szomor", "text": "Szomor \u00e8 un comune dell'Ungheria di 1.077 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale. "}
{"id": "2320795", "revid": "28592", "url": "https://it.wikipedia.org/wiki?curid=2320795", "title": "Alexandr Dargomy\u017e\u0161kij", "text": ""}
{"id": "2320796", "revid": "28592", "url": "https://it.wikipedia.org/wiki?curid=2320796", "title": "Aleksandr Dargomy\u017e\u0161kij", "text": ""}
{"id": "2320797", "revid": "28592", "url": "https://it.wikipedia.org/wiki?curid=2320797", "title": "Dargomy\u017eskij", "text": ""}
{"id": "2320799", "revid": "767487", "url": "https://it.wikipedia.org/wiki?curid=2320799", "title": "Tardos", "text": "Tardos \u00e8 un comune dell'Ungheria di 1.637 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320801", "revid": "767487", "url": "https://it.wikipedia.org/wiki?curid=2320801", "title": "The Pretty Things", "text": "The Pretty Things \u00e8 un gruppo rock inglese di Londra, considerato tra i principali esponenti musicali del movimento mod. Il nome del gruppo deriva dall'omonima canzone di Bo Diddley. Il loro stile, un R&amp;B grezzo e diretto contaminato con il beat e la nascente psichedelica, ha influenzato molte importanti band degli anni sessanta, tra cui gli stessi Rolling Stones. Nel 1968 pubblicarono quella che \u00e8 comunemente ritenuta la prima opera rock in assoluto, \"S.F. Sorrow.\"\nStoria del gruppo.\nDick Taylor insieme al compagno di studi Keith Richards e a Mick Jagger fond\u00f2 un gruppo musicale, \"Little Boy Blue and the Blue Boys\"; quando Brian Jones entr\u00f2 nel gruppo come chitarrista, Taylor pass\u00f2 al basso e mutarono il nome in Rolling Stones. Alcuni mesi pi\u00f9 tardi Taylor lasci\u00f2 il gruppo e incontr\u00f2 Phil May con cui form\u00f2 i Pretty Things. Taylor suonava la chitarra, mentre May era la voce principale e suonava l'armonica a bocca. I due ingaggiarono Brian Pendleton come secondo chitarrista, John Stax al basso e Pete Kitley alla batteria, in seguito rimpiazzato da Viv Broughton e da Viv Prince.\nNel 1970 pubblicarono \"Parachute.\" Nel 1971 Taylor abbandon\u00f2 il gruppo.\nIl gruppo venne riformato alla fine degli anni novanta, prima con un rifacimento della sua rock opera e poi con l'album \"Rage Before Beauty\" nel 1999, che contiene brani risalenti al 1981.\nDavid Bowie ha reinterpretato due loro canzoni nell'album \"Pin Ups\".\nAccoglienza.\nSingoli in classifica"}
{"id": "2320803", "revid": "1543377", "url": "https://it.wikipedia.org/wiki?curid=2320803", "title": "Niksar", "text": "Niksar \u00e8 una citt\u00e0 della Turchia, centro dell'omonimo distretto della provincia di Tokat.\nSituata a un'altitudine di 350\u00a0m s.l.m. ha un clima temperato favorevole alla coltivazione di tutti i vegetali e gli alberi da frutta europei. Dista 54 chilometri da Tokat.\nStoria.\nNella storia ebbe diversi nomi, il suo nome attuale \u00e8 la contrazione di quello datogli dai Romani durante l'occupazione di questa regione che era Neocaesarea del Ponto. Nel 314 vi si tenne un concilio, ne fu vescovo il santo Gregorio Taumaturgo nel III secolo."}
{"id": "2320804", "revid": "767487", "url": "https://it.wikipedia.org/wiki?curid=2320804", "title": "Tarj\u00e1n", "text": "Tarj\u00e1n \u00e8 un comune dell'Ungheria di 2.828 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale. "}
{"id": "2320808", "revid": "7459", "url": "https://it.wikipedia.org/wiki?curid=2320808", "title": "Neocesarea del Ponto", "text": ""}
{"id": "2320809", "revid": "47767", "url": "https://it.wikipedia.org/wiki?curid=2320809", "title": "Regione danubiana", "text": ""}
{"id": "2320816", "revid": "767487", "url": "https://it.wikipedia.org/wiki?curid=2320816", "title": "T\u00e1rk\u00e1ny", "text": "T\u00e1rk\u00e1ny \u00e8 un comune dell'Ungheria di 1.628 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320822", "revid": "1555966", "url": "https://it.wikipedia.org/wiki?curid=2320822", "title": "Introspettiva", "text": "Introspettiva \u00e8 una compilation di Franco Battiato pubblicata nel 2001 dalla EMI Italiana."}
{"id": "2320823", "revid": "1543377", "url": "https://it.wikipedia.org/wiki?curid=2320823", "title": "Francisco de Eliza", "text": "Giovent\u00f9.\nFrancisco de Eliza nacque a El Puerto de Santa Mar\u00eda, in Spagna, nel 1759. Inizi\u00f2 la propria carriera con la marina spagnola nel 1773. Nel 1775 partecip\u00f2 ad una spedizione spagnola contro Algeri. Fu inviato in America nel 1780, dove partecip\u00f2 all'assedio di Pensacola, nel corso della rivoluzione americana.\nPacifico nordoccidentale.\nLa Baia di Nootka e i Nuu-chah-nulth.\nNel 1789 Eliza e molti altri ufficiali furono inviati a \nand several other officers were sent to San Blas, principale base navale sulla costa occidentale del Messico, allora parte della Nuova Spagna. Il vicer\u00e9 della Nuova Spagna, Juan Vicente de G\u00fcemes Padilla Horcasitas y Aguayo, concesse ad Eliza il comando di una spedizione che avrebbe dovuto rioccupare l'avamposto spagnolo della Baia di Nootka, sull'isola di Vancouver. Questo forte, eretto da Jos\u00e9 Mart\u00ednez, era stato abbandonato nell'ottobre del 1789, dopo la crisi di Nootka che aveva coinvolto Spagna e Gran Bretagna.\nEliza salp\u00f2 per la Baia di Nootka alla guida delle navi \"Concepci\u00f3n\", \"San Carlos\" e \"Princesa Real\" (precedentemente appartenuta ai britannici col nome di \"Princess Royal\"), giungendo il 3 aprile 1790. Non c'erano presenti europei al loro arrivo. Per molti anni gli spagnoli reclamarono la costa nordoccidentale del Pacifico, compresa la Baia di Nootka. Oltre alla ciurma delle tre navi, la spedizione di Eliza comprendeva 76 soldati della Prima compagnia libera di volontari della Catalogna, guidati da Pedro de Alberni. Questo gruppo di persone costru\u00ec una piccola fortezza e vari edifici, piant\u00f2 un giardino ed inizi\u00f2 ad organizzare gruppi esplorativi. L'avamposto si trovava in una piccola insenatura all'interno della Baia di Nootka, chiamata \"Friendly Cove\" dagli inglesi e \"Puerto de la Santa Cruz de Nuca\" dagli spagnoli (oggi \u00e8 diventata Yuquot). Alcune mappe spagnole la chiamano \"Cala de Los Amigos\", traduzione del termine inglese. Il piccolo forte spagnolo fu chiamato Forte San Miguel, e si trovava su una piccola isola all'entrata della baia.\nNel maggio del 1790 Eliza invi\u00f2 due spedizioni esplorative. Salvador Fidalgo si diresse a nord per osservare gli avamposti russi in Alaska, mentre Manuel Quimper esamin\u00f2 lo stretto di Juan de Fuca. Il pilota di Quimper era Gonzalo L\u00f3pez de Haro. Tra i luoghi scoperti e mappati da Quimper si trovano Neah Bay, Esquimalt, Admiralty Inlet, Haro Strait, Rosario Strait e Deception Pass.\nLe relazioni tra spagnoli ed i nativi di Nootka (Nuu-chah-nulth) erano tese. L'anno prima dell'arrivo di Eliza un capo Nootka, Callicum, era stato ucciso dagli spagnoli. Durante la costruzione dell'insediamento vi furono numerosi scontro con gli indigeni. In una occasione furono uccisi cinque Nootka. Nonostante questo Eliza riusc\u00ec a migliorare le relazioni tra loro. Almeno alcuni dei Nootka divennero amichevoli fornendo aiuto agli spagnoli.\nL'inverno del 1790-1791 fu difficile per gli uomini di Eliza. La carenza di cibo fresco comport\u00f2 epidemie di scorbuto. Durante l'inverno 9 uomini morirono e 32, troppo malati per restare, furono inviati in California per essere curati.\nStretti di Georgia e Juan de Fuca.\nNel 1791 furono svolti altri viaggi di esplorazione. Durante l'inverno gli spagnoli avevano proposto ai britannici di considerare lo stretto di Juan de Fuca come confine tra i loro territori. Se gli inglesi avessero accettato, gli spagnoli avrebbero dovuto spostare il forte della Baia di Nootka a sud dello stretto. Questo, unito al fatto che serviva una maggiore conoscenza della geografia dello stretto, convinse il vicer\u00e9 della Nuova Spagna a comandare una nuova spedizione, stavolta guidata dallo stesso Francisco Eliza.\nAll'inizio di maggio Eliza si mise al comando della \"San Carlos\", con Juan Pantoja e Jos\u00e9 Antonio Verd\u00eda come secondi piloti. La \"San Carlos\" era accompagnata da un piccolo schooner, il \"Santa Saturnina\", soprannominato \"La Orcasitas\" e comandato da Jos\u00e9 Mar\u00eda Narv\u00e1ez con Juan Carrasco come pilota.\nNarv\u00e1ez esplor\u00f2 le acque interne di Clayoquot Sound e Barkley Sound mentre Eliza, controllando la parte esterna di Clayoquot Sound, incontr\u00f2 e fece amicizia con Wickaninnish, capo dei Tla-o-qui-aht. Narv\u00e1ez ed Eliza entrarono separatamente nello stretto di Juan de Fuca, riunendosi ad Esquimalt (chiamata \"Cordova\" dagli spagnoli) l'11 giugno 1791. I piloti di Eliza presero la \"Santa Saturnina\" ed un'altra barca occupando i successivi 10 giorni ad esplorare lo stretto di Haro, scoprendo che si apriva in un largo specchio d'acqua a nord. Si trattava dello stretto di Georgia, precedentemente sconosciuto agli europei. In questo periodo Eliza rimase ad Esquimalt. Dopo il ritorno dei piloti e dopo aver saputo delle loro scoperte, fu organizzata una nuova grande spedizione. Narv\u00e1ez guid\u00f2 il viaggio sulla \"Santa Saturnina\". Eliza avrebbe voluto prendere la \"San Carlos\", ma i piloti lo convinsero che una nave cos\u00ec grande si sarebbe arenata negli stretti e pericolosi canali. Inoltre Eliza si ammal\u00f2. L'intera spedizione spost\u00f2 la base operativa da Esquimalt a Port Discovery (\"Puerto de Quadra\" per gli spagnoli). Il 1\u00ba luglio 1791 Narv\u00e1ez, con Carrasco, salp\u00f2 verso nord, passando nello stretto di Rosario, oltrepassando Bellingham Bay, per arrivare nello stretto di Georgia.\nPer tre settimane seguirono lo stretto verso nord, giungendo a Texada Island, cui diedero il nome di \"Isla de Texada\". Notarono molte baie al suo interno, e la presenza di balene che portarono Eliza a pensare, correttamente, che esisteva un altro passaggio per il mare aperto. Nonostante l'idea di un passaggio a nord-ovest tra Atlantico e Pacifico fosse al tempo una possibilit\u00e0 remota, le rientranze dello stretto di Georgia riaccesero la speranza, che port\u00f2 alla spedizione di Dionisio Alcal\u00e1 Galiano e Cayetano Valdes del 1792. Una grezza mappa dello stretto fu prodotta dal viaggio del \"Santa Saturnina\", e raffigurava ampie aperture verso est. Nel diario di Eliza si trova scritto che, se un passaggio a nordovest esisteva, avrebbe dovuto essere oltre quella apertura. Gli spagnoli chiamarono la baia \"Canal Floridablanca\", la cui esplorazione divenne una priorit\u00e0 per il viaggio di Galiano e Valdes. Alla fine si rivel\u00f2 essere la foce del fiume Fraser. Il \"Santa Saturnina\" era troppo al largo per poter vedere le basse terre al suo interno.\nAlla partenza del viaggio di Narv\u00e1ez il \"Santa Saturnina\" oltrepass\u00f2 l'Admiralty Inlet, l'entrata di Puget Sound (chiamata \"Ensenada de Caama\u00f1o\" dagli spagnoli). Narv\u00e1ez vide che si trattava di un largo canale che portava a sud, e decise di esplorarlo al ritorno. Ma lo stretto di Georgia si rivel\u00f2 ben pi\u00f9 esteso del previsto, e Narv\u00e1ez termin\u00f2 il cibo, dato che la \"Santa Saturnina\" era molto piccola. Narv\u00e1ez dovette tornare direttamente a Port Discovery, ed Eliza si dimostr\u00f2 impaziente di tornare a Nootka per inviare un rapporto sullo stretto di Georgia. Gli spagnoli persero cos\u00ec l'opportunit\u00e0 di precedere l'esplorazione britannica di Puget Sound, svolta l'anno seguente da George Vancouver.\nMentre salpava per la Baia di Nootka, la spedizione di Eliza entr\u00f2 nel porto profondo dell'attuale Port Angeles, dandogli il nome di \"Puerto de Nuestra Se\u00f1ora de Los Angeles\". Eliza, con Narv\u00e1ez imbarcato sulla \"San Carlos\", torn\u00f2 a Nootka nell'agosto del 1791. La \"Santa Saturnina\", guidata da Carrasco nel viaggio di ritorno verso Nootka, non fu in grado di viaggiare controvento e si diresse a Monterey.\nCol tempo Eliza ricevette molti onori per le scoperte fatte e per i luoghi cui aveva dato un nome durante la spedizione del 1791, ma alla fine non fu veramente lui a fare le esplorazioni. Molto merito va dato ai piloti Narv\u00e1ez, Carrasco, Pantoja e Verd\u00eda.\nL'inverno del 1791-1792 si dimostr\u00f2 pi\u00f9 mite del precedente. L'invio di cibo dal Messico e l'aiuto dei Nootka permisero al piccolo avamposto di Eliza di sopravvivere.\nIl 24 luglio 1792 Francisco de Eliza lasci\u00f2 la Baia di Nootka per il Messico, avendo completato il suo compito di ricreare il forte spagnolo. Il ruolo di comandante della base della Baia di Nootka pass\u00f2 quindi a Juan Francisco de la Bodega y Quadra.\nVecchiaia.\nNel 1793 Eliza comand\u00f2 una spedizione che esplor\u00f2 la costa della California. Tra il 1795 ed il 1801 fu comandante della base navale di San Blas. Nel 1803 fu trasferito a Cadice, in Spagna.\nEliza continu\u00f2 a lavorare per la marina spagnola. Quando la Spagna fu occupata da Napoleone tra il 1808 ed il 1814, Eliza ricopr\u00ec numerosi incarichi politici a Cadice.\nRetaggio.\nEliza Island prende il nome da lui."}
{"id": "2320824", "revid": "110157", "url": "https://it.wikipedia.org/wiki?curid=2320824", "title": "T\u00e1t", "text": "T\u00e1t \u00e8 un comune dell'Ungheria di 5.479 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320828", "revid": "574302", "url": "https://it.wikipedia.org/wiki?curid=2320828", "title": "Boston Society of Film Critics Award per il miglior attore non protagonista", "text": "Il Boston Society of Film Critics Award per il miglior attore non protagonista (\"BSFC Award for Best Supporting Actor\") \u00e8 un premio assegnato annualmente dal 1980 dai membri del Boston Society of Film Critics al miglior interprete maschile non protagonista di un film distribuito negli Stati Uniti nel corso dell'anno."}
{"id": "2320830", "revid": "21880", "url": "https://it.wikipedia.org/wiki?curid=2320830", "title": "Louis-Marie Aubert du Petit-Thouars", "text": ""}
{"id": "2320831", "revid": "767487", "url": "https://it.wikipedia.org/wiki?curid=2320831", "title": "Tokod", "text": "Tokod \u00e8 un comune dell'Ungheria di 4.317 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale. "}
{"id": "2320834", "revid": "287204", "url": "https://it.wikipedia.org/wiki?curid=2320834", "title": "Budgeting (cinema)", "text": "Il budgeting \u00e8 una delle fasi iniziali e pi\u00f9 importanti della produzione cinematografica e consiste nel reperire i fondi necessari alla realizzazione del film.\nI processi per il suo avvio nascono durante lo sviluppo, generalmente durante la scrittura della sceneggiatura, quando il regista deve proporre ai produttori dello studio cinematografico interessato un bilancio di spesa approssimato e ottenere da loro semaforo verde per procedere con la pre-produzione. \nProcedendo e dilungandosi nella produzione, il budgeting viene solitamente diviso in quattro aree: talento creativo (cast tecnico e artistico), produzione diretta (costo per costruzione di set e materiale necessario alla lavorazione), post-produzione (costo per le fasi di questo processo) e settori vari (completamento delle obbligazioni, distribuzione, marketing, etc)."}
{"id": "2320837", "revid": "2226591", "url": "https://it.wikipedia.org/wiki?curid=2320837", "title": "Michail Petrovi\u010d Pogodin", "text": "Biografia.\nFiglio di un domestico dei Conti Stroganov, ricevette un'educazione scolastica tale da essere ammesso all'universit\u00e0 di Mosca; tuttavia, i suoi studi furono spesso ostacolati dalle ristrettezze economiche. Una volta completati, prese subito a scrivere trattati sulla storia della Russia, interessandosi particolarmente al Medioevo - il periodo dei Rus'. Le sue prime pubblicazioni furono aspramente criticate dal professor Michail Trofimovi\u010d Ka\u010denovskij; tra i due nacque un'antipatia che costrinse Pogodin a rinunciare ad intraprendere la carriera accademica. Parafrasando lo storico tedesco Schl\u00f6zer, scrisse: \"Gli antichi russi vivevano come topi o uccelli: non avevano n\u00e9 denaro n\u00e9 libri\". A far scoppiare le polemica fra i due studiosi fu per\u00f2 una convinta dichiarazione di Pogodin, secondo la quale la \"Cronaca degli anni passati\", la cronaca pi\u00f9 antica in lingua russa all'epoca a disposizione, non sarebbe stata nient'altro che una falsificazione del periodo di dominazione mongola. Era poco pi\u00f9 di uno studente: nessuno per azzardare questa dichiarazione; eppure, seppe rimanere a galla, diventando presto popolare tra le nuove generazioni d'influenza slavofila.\nNel 1823 fece scalpore un altro suo trattato: in questi, infatti, sosteneva che il capo dei Variaghi Rurik e tutti i suoi discendenti, che da lui presero il cognome, fossero di origini cazare, cio\u00e8 turche. Per le sue ricerche aveva prestato particolare attenzione ad un autore vissuto tra il 1000 e il 1100 noto come Nestore il Cronista.\nVerso la fine degli anni Venti del XIX secolo rivolse la propria attenzione al giornalismo, lavorando regolarmente con il grande Pu\u0161kin per il periodico \"Il preannunciatore di Mosca\" (1827-1830). L'incontro con il celeberrimo poeta risalirebbe al 1826: prima Pogodin lo aveva sempre ritenuto poco promettente; sappiamo che successivamente ebbe modo di cambiare idea - sono, infatti, questi gli anni della sua opera pi\u00f9 conosciuta, il romanzo in versi \"Eugenio Onegin\". Ripresa la normale attivit\u00e0 storiografica nel 1830, riprese a scrivere per un periodico, il \"Moskovitjanin\", nel 1841 su proposta dell'amico Stepan Petrovi\u010d \u0160evyr\u00ebv, con il quale si fece portavoce del movimento slavofilo; in questi anni trov\u00f2 nel noto critico Alexander Herzen un accanito oppositore del suo stile \"rozzo, grezzo, formato da ritagli di sfuggevoli note e pensieri\".\nSi fece avanti nella sua mente l'idea di riunire tutte le Nazioni slavofone sotto la bandiera degli zar, pertanto colse l'occasione di un importante incontro culturale a Praga per discuterne con Pavel Jozef \u0160af\u00e1rik e Franti\u0161ek Palack\u00fd, due simboli della cultura ceca; la sua proposta non venne presa in considerazione e per Pogodin fu un duro colpo. Negli ultimi anni della propria vita, infatti, fu quasi sempre attaccato per le proprie teorie storiche, in particolare per quella \"Normanista\", che trov\u00f2 in un tale Dmitrij Ivanovi\u010d Ilovajskij un altro accanito denigratore."}
{"id": "2320838", "revid": "767487", "url": "https://it.wikipedia.org/wiki?curid=2320838", "title": "Don Victoriano Chiongbian", "text": "Don Victoriano Chiongbian (in passato Don Mariano Marcos) \u00e8 una municipalit\u00e0 di Quarta classe delle Filippine, situata nella Provincia di Misamis Occidental, nella Regione del Mindanao Settentrionale.\nDon Victoriano Chiongbian \u00e8 formata da 11 baranggay:"}
{"id": "2320844", "revid": "86343", "url": "https://it.wikipedia.org/wiki?curid=2320844", "title": "Don Mariano Marcos", "text": ""}
{"id": "2320846", "revid": "767487", "url": "https://it.wikipedia.org/wiki?curid=2320846", "title": "Tokodalt\u00e1r\u00f3", "text": "Tokodalt\u00e1r\u00f3 \u00e8 un comune dell'Ungheria di 3.157 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2320849", "revid": "237256", "url": "https://it.wikipedia.org/wiki?curid=2320849", "title": "Pogodin", "text": ""}
{"id": "2320852", "revid": "237256", "url": "https://it.wikipedia.org/wiki?curid=2320852", "title": "Michail Pogodin", "text": ""}
{"id": "2320853", "revid": "110157", "url": "https://it.wikipedia.org/wiki?curid=2320853", "title": "\u00dany", "text": "\u00dany \u00e8 un comune dell'Ungheria di 650 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale. "}
{"id": "2320855", "revid": "237256", "url": "https://it.wikipedia.org/wiki?curid=2320855", "title": "Kireevsky", "text": ""}
{"id": "2320860", "revid": "125891724", "url": "https://it.wikipedia.org/wiki?curid=2320860", "title": "La scala (The Ladder)", "text": "La scala (The Ladder) \u00e8 il terzo singolo estratto dall'album di debutto della cantante italiana Giusy Ferreri, \"Gaetana\", ed \u00e8 stato pubblicato l'8 maggio 2009.\nLa canzone \u00e8 stata scritta dalla cantante e autrice statunitense Linda Perry. In seguito \u00e8 stata tradotta dal cantante italiano Tiziano Ferro, produttore dell'album \"Gaetana\".\nIl lancio radiofonico \u00e8 avvenuto l'8 maggio 2009. Successivamente il brano viene inserito nelle compilations Strike! e MTV Summer Song. Con questo canzone Giusy Ferreri ha partecipato anche al Coca Cola Live @ MTV - The Summer Song durante l'estate 2009..\nLa canzone.\n\"La scala\" \u00e8 una ballata rock il cui testo, a tratti triste e malinconico, pone l'attenzione sul percorso umano di ogni individuo, che, forte di un proprio bagaglio di ricordi ed esperienze, si trova ogni giorno ad affrontare le difficolt\u00e0 che la vita pone sul suo cammino.\nVideo musicale.\nIl video, diretto da Gaetano Morbioli, \u00e8 stato girato a Barcellona il 15 aprile ed \u00e8 stato trasmesso a partire dall'11 maggio 2009. Le riprese hanno avuto luogo al parco di divertimento di Tibidabo. Il video racconta metaforicamente la storia di una donna che fa un bilancio della sua vita, un viaggio a ritroso tra i ricordi di un passato felice (come si pu\u00f2 intuire dalla scritta \"The End\" che appare all'inizio). Giusy Ferreri vola su un aeroplano, che idealmente le fa ripercorrere la sua vita. Poi, con lo sfondo di una Barcellona sotto fulmini e lampi, ripercorre dei ricordi d'infanzia. In questo clima di ricordo si inseriscono elementi onirici e malinconici come artisti di strada e caroselli, carte da gioco ed ombrelli cinesi. Si vede la cantante da bambina ricevere una carta con un jolly in regalo da un giovane circense. Gli anni passano, e vediamo la cantante seduta sulla stessa giostra che guarda malinconicamente quella carta ricevuta in regalo e conservata con tanta cura. Un clown le si avvicina. Non sono pi\u00f9 dei bambini, il tempo \u00e8 passato ma lei capisce: con un sorriso, Giusy gli restituisce il jolly che lui le aveva dato in regalo molti anni prima. La cantante se ne va sotto lo sguardo incuriosito del clown e, felice, getta in aria le altre carte. Il video si chiude con la scritta \"Picture Start\".\nQuesto contesto nostalgico spiega la grafica r\u00e9tro, da film d'epoca, che apre e chiude il video."}
{"id": "2320868", "revid": "729019", "url": "https://it.wikipedia.org/wiki?curid=2320868", "title": "Als\u00f3pet\u00e9ny", "text": "Als\u00f3pet\u00e9ny \u00e8 un comune dell'Ungheria di 752 abitanti (dati 2001). \u00c8 situato nella provincia di N\u00f3gr\u00e1d."}
{"id": "2320872", "revid": "767487", "url": "https://it.wikipedia.org/wiki?curid=2320872", "title": "Jimenez (Misamis Occidental)", "text": "Jimenez \u00e8 una municipalit\u00e0 di Quarta classe delle Filippine, situata nella Provincia di Misamis Occidental, nella Regione del Mindanao Settentrionale.\nJimenez \u00e8 formata da 24 baranggay:"}
{"id": "2320880", "revid": "339392", "url": "https://it.wikipedia.org/wiki?curid=2320880", "title": "Antonio Federico Ozanam", "text": ""}
{"id": "2320884", "revid": "2197924", "url": "https://it.wikipedia.org/wiki?curid=2320884", "title": "Associazione Italiana Mucopolisaccaridosi e Malattie Affini", "text": "L'Associazione Italiana Mucopolisaccaridosi e Malattie Affini, o AIMPS, \u00e8 una Onlus nata nel 1991 con lo scopo di aiutare le famiglie dei malati di mucopolisaccaridosi.\nObiettivo.\nL'obiettivo primario \u00e8 quello di aiutare le famiglie a reperire informazioni sulla malattia, che in quanto rara presenta un'esigua letteratura scientifica. Si cerca anche di agevolare lo scambio di esperienze sulla malattia, in modo da rompere l'isolamento ed intervenire al fine di facilitare la convivenza con questa patologia. \nA questo scopo l'associazione organizza congressi (\u201cCongressi delle famiglie\u201d) durante i quali vengono esposti i progressi nella ricerca e si racconta l'esperienza delle famiglie nell'affrontare le situazioni quotidiane.\nMPS LIFEDAY.\nOgni anno, in una data comune a tutto il mondo, si svolgono gli MPS LIFEDAY, giornate di sensibilizzazione nei confronti della mucopolisaccaridosi. La modalit\u00e0 varia da citt\u00e0 a citt\u00e0, ma sostanzialmente si alternano momenti di sensibilizzazione a momenti di gioco e svago. Ultimamente l'adesione delle citt\u00e0 al LIFEDAY \u00e8 diminuita, al punto che nel 2009, in Italia, solo Milano ed Alessandria hanno partecipato.\nVacanze AIMPS.\nDal 2007 l'AIMPS organizza nel mese di luglio delle vacanze comunitarie per i soci. \nL'iniziativa \u00e8 partita in seguito al IX Simposio internazionale sulle MPS e malattie affini, organizzato nel 2006 al Lido di Venezia.\nDal 2008 le vacanze hanno luogo a Bellaria-Igea Marina, dove gli alberghi sono maggiormente attrezzati per venire incontro alle necessit\u00e0 dei piccoli disabili."}
{"id": "2320887", "revid": "339392", "url": "https://it.wikipedia.org/wiki?curid=2320887", "title": "Frederic Ozanam", "text": ""}
{"id": "2320888", "revid": "987147", "url": "https://it.wikipedia.org/wiki?curid=2320888", "title": "Direttore sanitario", "text": "Il direttore sanitario in Italia \u00e8 un dirigente medico che deve garantire la guida, la supervisione e la qualit\u00e0 ad una struttura sanitaria, pubblica o privata. \nStoria.\nLa figura venne istituita dal Regio decreto 30 settembre 1938, n. 1631 che prevedeva che ogni ospedale dovesse avere un direttore sanitario, poi consolidatasi con la legge 30 dicembre n. \n412. Il Decreto Legislativo 30 dicembre 1992, n. 502 ed il successivo DPR 10 dicembre 1997 n. 484 hanno distinto tra il Direttore Medico di Presidio ospedaliero (medico igienista con sette anni di anzianit\u00e0) e il Direttore Sanitario Aziendale (dirigente medico scelto dal Direttore Generale da una rosa di dirigenti con cinque anni di anzianit\u00e0 presenti negli Elenchi regionali dei Direttori sanitari di Azienda).\nLa legge 7 agosto 2015, n. 124 ha introdotto nuovi requisiti per la loro nomina, nonch\u00e9 la revoca fall'incarico prr il mancato raggiungimento degli obiettivi loro assegnati. \nCompiti e funzioni.\nIl direttore sanitario \u00e8 il garante ultimo dell'assistenza sanitaria ai pazienti e del coordinamento del personale sanitario operante nella struttura; negli ospedali \u00e8 il dirigente pi\u00f9 alto in grado incaricato di \"dirigere l'ospedale cui \u00e8 preposto ai fini igienico-sanitari\" (art. 5 DPR 27 marzo 1969, n. 128).\nEgli infatti ha il compito di far rispettare le normative nazionali e regionali all'interno dell'ospedale che dirige, nonch\u00e9 le norme del Codice di Deontologia medica, verifica il possesso dei titoli del personale sanitario, l'appropriatezza delle prestazioni medico-chirurgiche erogate, la qualit\u00e0 della documentazione sanitaria prodotta, il controllo igienico-sanitario e funzionale degli ambienti di lavoro, dei presidi, delle apparecchiature elettromedicali, la corretta conservazione dei dispositivi medici e dei farmaci (coadiuvato dal farmacista ospedaliero), il rispetto delle segnalazioni obbligatorie, il corretto smaltimento dei rifiuti solidi e liquidi, presiede comitati interni quali il Comitato per la lotta alle infezioni correlate all'assistenza (CIO), organizza i servizi a tutela dei pazienti quali l'Ufficio Relazioni col Pubblico (URP), il Comitato Ospedale Senza Dolore (COSD), organizza la logistica dei pazienti, dei visitatori, dei fornitori, governa la gestione del rischio clinico, cura i rapporti istituzionali con gli organi di controllo esterni e interni, la comunicazione e i contenuti della pubblicit\u00e0 sanitaria."}
{"id": "2320889", "revid": "729019", "url": "https://it.wikipedia.org/wiki?curid=2320889", "title": "Boeing X-48", "text": "Il Boeing X-48 \u00e8 un aeromobile a pilotaggio remoto (APR) sperimentale realizzato dall'azienda statunitense Boeing Phantom Works, la divisione sperimentale della Boeing, ed attualmente in fase di sviluppo in collaborazione con la NASA.\nIl modello fa parte di un programma di ricerca, al fine di realizzare un aereo da trasporto destinato sia all'aviazione commerciale che quella militare, sulla configurazione che integra le caratteristiche di un velivolo a corpo portante con quelle di un'ala volante.\nStoria del progetto.\nDurante la prima met\u00e0 degli anni novanta, la McDonnell Douglas si interess\u00f2 ad una nuova configurazione da testare su un velivolo, la blended wing/body (BWB). Essenzialmente si trattava di un'ala volante con una fusoliera che si elevava sensibilmente dal resto della cellula. Inizi\u00f2 quindi, in collaborazione con la NASA ed altri enti di ricerca, la fase di sviluppo finalizzata alla realizzazione di un prototipo.La fase iniziale del programma si concretizz\u00f2 con la costruzione di un piccolo aereo ad elica dall'apertura alare di 5,2\u00a0m (17\u00a0ft).\nIl modello venne portato in volo per la prima volta nel 1997.\nAll'acquisizione dell'azienda da parte della Boeing, nel 1997, quest'ultima decise di continuare il programma di sviluppo con un nuovo modello. Questo aereo \u00e8 sviluppato dalla Boeing Phantom Works presso la sede di Langley della NASA.\nUn modello in scala minore e teleguidato \u00e8 stato usato in ricerche per il volo alla base NASA di Dryden Flight Research Center, a Edwards. Il modello ha un'apertura alare di 6,4\u00a0m (21\u00a0ft) ed \u00e8 chiamato X-48B.\nL'altro modello, testato nella galleria del vento di Langley \u00e8 l'X-48C. \u00c8 una versione pi\u00f9 silenziosa. Le modifiche sono i motori che passano da tre a due e un diverso disegno delle derive per schermare i propulsori.Le prove in galleria sono proseguite almeno fino al 2009.\n\u00c8 prevista l'entrata in servizio dell'aereo militare per il 2022, e quella della versione civile per il 2030."}
{"id": "2320896", "revid": "574302", "url": "https://it.wikipedia.org/wiki?curid=2320896", "title": "Boston Society of Film Critics Award per la migliore attrice non protagonista", "text": "Il Boston Society of Film Critics Award per la migliore attrice non protagonista (\"BSFC Award for Best Supporting Actress\") \u00e8 un premio assegnato annualmente dal 1980 dai membri del Boston Society of Film Critics alla miglior interprete femminile non protagonista di un film distribuito negli Stati Uniti nel corso dell'anno."}
{"id": "2320897", "revid": "348646", "url": "https://it.wikipedia.org/wiki?curid=2320897", "title": "Timofej Nikolaevi\u010d Granovskij", "text": "Brillante studente di Storia a Mosca e di Filosofia a Berlino, profondamente influenzato dal pensiero di Hegel, al suo ritorno in Patria rese noti i nomi dello storico Leopold von Ranke e del giurista Friedrich Carl von Savigny, dei quali condivideva le idee. Fu talmente imbevuto di cultura tedesca durante il soggiorno in Germania da arrivare a ritenere la Storia della Germania in qualche modo superiore a quella della Russia; per questo nel 1839 rinunci\u00f2 agli studi sul Medioevo russo per tenere lezioni e conferenze sull'Europa occidentale. La sua fortuna fu l'interesse manifestato dai giovani intellettuali per Schelling, Hegel, Goethe e per il Romanticismo, che tra le altre cose permise a Pu\u0161kin di raggiungere un successo immenso; nel suo campo, Granovskij si vedeva ostacolato solo da Pogodin, il quale, per\u00f2, godeva di una considerazione decisamente minore. Aveva un interesse particolare per Vineta, una leggendaria citt\u00e0 medioevale bagnata dal Mar Baltico e situata tra Germania e Polonia; dopo anni di studi si risolse, per\u00f2, a liquidare tutto in quanto probabilmente si trattava solo di una leggenda."}
{"id": "2320898", "revid": "22356", "url": "https://it.wikipedia.org/wiki?curid=2320898", "title": "Enantiophoenix electrophyla", "text": "L'enantiofenice (Enantiophoenix electrophyla) \u00e8 un uccello estinto appartenente agli enantiorniti. Visse all'inizio del Cretaceo superiore (circa 90 milioni di anni fa) e i suoi resti sono stati ritrovati in Libano. \nDescrizione.\nQuesto uccello era di piccole dimensioni (non pi\u00f9 lungo di 15 centimetri). L'unico scheletro noto di questa specie conserva le ossa del cinto pettorale, parte dello sterno e del bacino e buona parte dei piedi (Cau &amp; Arduini, 2008). Le zampe posteriori erano dotate di artigli ricurvi, probabilmente adatti ad afferrare i rami degli alberi. Vi sono alcuni elementi scheletrici che denotano l'appartenenza di \"Enantiophoenix \"al gruppo degli enantiorniti, ad esempio la particolare posizione del forame per il nervo sopracoracoideo che attraversava il coracoide, la forma del coracoide stesso, converso lateralmente, e la presenza di un tubercolo osseo dove si inserivano sul metatarso alcuni tendini. Inoltre, la scapola possedeva un basso acromion, e nella lama scapolare era presente una debole costrizione. Il tubercolo metatarsale, infine, sul margine mediale del secondo metatarso, \u00e8 la caratteristica che distingue maggiormente \"Enantiophoenix \"dagli animali simili. \nClassificazione.\nQuesto animale apparteneva agli enantiorniti (\u201cuccelli opposti\u201d), un grande gruppo di uccelli che prosper\u00f2 nel corso del Cretaceo. In particolare, l'enantiofenice era un rappresentante primitivo degli avisauridi (Avisauridae), una famiglia di enantiorniti diffusi in Sudamerica, Nordamerica ed Europa occidentale, i cui antenati sono da ricercare in alcune forme dell'Asia orientale. \nSignificato dei fossili.\nL'enantiofenice costituisce una sorta di tappa intermedia nella distribuzione degli avisauridi tipici dei continenti occidentali, dal momento che gli antenati di questo gruppo sono stati ritrovati in Asia. \"Enantiophoenix\", inoltre, \u00e8 il pi\u00f9 antico uccello rinvenuto nella Placca Continentale africana (di cui fa parte il Libano). \nStile di vita.\nI fossili indicano che questo animale era arboricolo: gli artigli ricurvi, ad esempio, permettevano all'enantiofenice di afferrarsi saldamente ai rami degli alberi. Sul fossile sono stati ritrovati anche corpuscoli di ambra: sembra che questo uccello si nutrisse occasionalmente di resina (che con la fossilizzazione si trasforma in ambra). Da qui il nome specifico dell'animale, \"electrophyla\", che significa \u201camante dell'ambra\u201d."}
{"id": "2320899", "revid": "124646122", "url": "https://it.wikipedia.org/wiki?curid=2320899", "title": "Basilio Grillo Miceli", "text": " \nBiografia.\nNel 1981 \u00e8 stato ordinato sacerdote nella Chiesa ortodossa russa e in seguito nel 1985 ha aderito alla Metropolia di Aquileia, nella quale, dopo alcuni anni di ministero come semplice sacerdote, \u00e8 stato consacrato vescovo dal suo Primate Evloghios il 26 febbraio 1995 con il nome di Basilio. Nell'ottobre successivo fa parte della delegazione del metropolita Evloghios all'elezione del patriarca ortodosso ucraino Filarete di Kiev. Il 22 settembre del 1996 viene nominato arcivescovo di \"Ostia\" e dell'Italia Centro Meridionale.\nNel 2008 dopo la sospensione a divinis e successivamente di deposizione dallo stato episcopale da parte del sinodo dei vescovi ha chiesto l'incardinazione nella Chiesa ortodossa in Italia e l'11 maggio \u00e8 stato trasferito alla sede arcivescovile di Firenze e di tutta la Toscana, diventando vicario di Antonio De Rosso. Il 16 marzo 2009, dopo la morte di De Rosso, si \u00e8 autoproclamato nuovo arcivescovo di Ravenna e di L'Aquila e metropolita primate d'Italia con il nome di Basilio I, rivestendo inoltre la carica di Arcivescovo del Lazio.\nMuore a Roma il 19 Dicembre 2021 presso l'ospedale columbus in seguito a complicanze dovute al covid-19."}
{"id": "2320903", "revid": "1573940", "url": "https://it.wikipedia.org/wiki?curid=2320903", "title": "Myctophidae", "text": "I Myctophidae, spesso noti nel linguaggio comune come pesci lanterna sono una famiglia di pesci di mare appartenenti all'ordine Myctophiformes e annoverano alcuni tra i pi\u00f9 comuni e tipici pesci abissali.\nDistribuzione e habitat.\nQuesti pesci sono diffusi in tutti i mari, da quelli equatoriali a quelli dei poli. Le loro abitudini di vita sono pelagiche e si trovano in genere lontano dal fondo, in acque aperte, di solito a profondit\u00e0 elevate (mediamente, in Mediterraneo, tra 200 e 600 m) durante il giorno e pi\u00f9 in superficie durante la notte (migrazione nictimerale, comune a molti altri gruppi di organismi abissali).\nNelle acque mediterranee sono comuni anche se difficilmente osservati. Nello Stretto di Messina spiaggiano talvolta in quantit\u00e0 ingenti.\nDescrizione.\nQuesti pesci hanno dimensioni spesso minuscole, con un occhio molto grande e la bocca assai ampia ma munita di denti piccolissimi. Le squame cadono al minimo contatto. Le pinne dorsali sono due: una abbastanza grande seguita da una piccola pinna adiposa. La pinna anale \u00e8 abbastanza sviluppata, la pinna caudale \u00e8 ampia e forcuta mentre le pinne ventrali e pettorali sono piuttosto piccole. La caratteristica pi\u00f9 notevole di questi pesci sono i fotofori, organi emettitori di luce la cui disposizione \u00e8 fondamentale per classificare i Mictofidi.\nFotofori.\nI generi e le specie di Myctophidae si possono classificare e determinare solo grazie alla disposizione dei fotofori e dei gruppi di fotofori che, di conseguenza, hanno una loro denominazione e sono identificati da una sigla internazionalmente compresa. Per la posizione dei fotofori vedere in figura.\nBiologia.\nAlimentazione.\nQuesti pesci sono carnivori.\nRiproduzione.\nLo sviluppo passa attraverso una serie di fasi, raggruppabili in due principali, larvale e postlarvale, spesso molto diverse dall'adulto, come ad esempio le larve periscopiche o stiloftalmoidi in cui gli occhi sono portati all'apice di lunghi peduncoli, catturate mediante retini da plancton anche in Mediterraneo.\nEcologia.\nSono una parte importante delle catene alimentari marine e vengono catturati, ad esempio, da tonni e cetacei. Costituiscono la maggior parte degli organismi responsabili dello strato riflettente profondo.\nTassonomia.\nLa famiglia comprende i seguenti generi:\nPesca.\nQuesti pesciolini sono pescati solo occasionalmente e non hanno nessun valore economico nonostante le carni siano commestibili."}
{"id": "2320906", "revid": "1564499", "url": "https://it.wikipedia.org/wiki?curid=2320906", "title": "Concilio di Melfi II", "text": "Il Concilio di Melfi II, convocato e presieduto da papa Alessandro II, \u00e8 un Sinodo della Chiesa cattolica tenuto a Melfi dal 1\u00ba agosto fino al settembre del 1067.\nAspetti organizzativi.\nI lavori si tengono dal 1\u00ba agosto 1067 fino a settembre 1067 nel castello di Melfi, con la partecipazione di alcuni cardinali, nobili e di numerosi vescovi ed abati.\nAlessandro II celebra il Sinodo anche nella chiesa di San Pietro, che \u00e8 la prima cattedrale della citt\u00e0, assoggettata direttamente alla Santa Sede. Al Concilio partecipa, tra gli altri, il cardinale vescovo di Tuscolo, Giovanni III.\nIl Pontefice organizza alcune sessioni del concilio Papale anche nella vicina Troia: questa citt\u00e0 della Capitanata sar\u00e0 prescelta per la celebrazione di altri quattro Sinodi.\nUn ritratto del Pontefice, realizzato nel periodo 1748 / 1765, sar\u00e0 esposto nella cattedrale di Melfi a ricordo dell'avvenimento.\nAspetti religiosi.\nAlessandro II si occupa di vicende che riguardano il clero di Puglia, Basilicata, Campania e dei Balcani.\nIl Pontefice dichiara la Chiesa di Troia libera da quella di Benevento e regala alla citt\u00e0 sia l\"'Oppidum Biccharum\" (poi: Biccari) che il casale di \"Ripalonga\" (a met\u00e0 strada tra Troia e Orsara).\nIl Papa, durante i lavori, depone il vescovo di Ascoli di Puglia, perch\u00e9 non canonicamente consacrato ed appartenente alla fazione bizantina.\nAlessandro II promuove un'inchiesta sui monaci benedettini di Santa Maria delle Tremiti, che si sollevano contro Montecassino e costituiscono una repubblica sull'isolotto di San Nicola, al largo del Gargano.\nIl Pontefice affida all'arcivescovo Ugo di Otranto la giurisdizione su cinque diocesi suffraganee: Castro, Ugento, Alessano, Gallipoli e Lecce.\nAlessandro II nomina Arnaldo, gi\u00e0 al seguito dei Normanni, arcivescovo metropolita di Acerenza. Questi continua i lavori della cattedrale, e li affida a maestranze locali, dirette da architetti francesi, che si ispirano al monastero benedettino di Cluny, di cui egli \u00e8 stato Abate.\nIl Papa aderisce alla richiesta del protospatario Michele Bodin (Mihailo Prislavo), figlio del re Mihailo, ed erige nei Balcani il vescovado autonomo di Antivari, in Doclea.\nInterviene ai lavori l'arcivescovo Alfano di Salerno, che espone la situazione nella propria arcidiocesi. Di conseguenza il Concilio scomunica, a settembre, il cavaliere Turgisio di Sanseverino, in quanto usurpatore delle terre e dei casali del principe Gisulfo, con esproprio delle propriet\u00e0 della Chiesa e delle Abbazie.\nAlessandro II accusa Roberto il Guiscardo di essersi impadronito dei beni ecclesiastici e lo costringe a restituirli. Il Concilio scomunica Roberto il Guiscardo e Guimondo de Moulins, per aver sottratto le propriet\u00e0 della Chiesa di Salerno.\nLa bolla pontificia di Alessandro II rende noto che nel sinodo tenuto il 1\u00ba agosto in Melfi nella chiesa sede dell'episcopato Alfano muove lagnanze per aver Guglielmo I d'Altavilla usurpato le eredit\u00e0 che appartengono alla Chiesa. \"Lo chiamiamo dinanzi a noi e lo ammoniamo di restituire alla Chiesa quanto egli ha violentemente tolto. Ma non volle obbedire e, a giudizio di tutto il Sacro Concilio, lo allontaniamo, insieme con i suoi fautori, dalle soglie della Santa Chiesa e lo colpiamo di anatema sinch\u00e9 si ravveda\".\nAspetti politici.\nIl Pontefice pensa di ristabilire il sodalizio tra i Normanni e la Chiesa che si regga sugli interessi della Santa Sede e sulle esigenze delle casate Normanne.\nIl Papa consolida il proprio potere e risolve i rapporti con i capi Normanni, dopo che Guglielmo d'Altavilla ha invaso il territorio intorno a Salerno, e preoccupa Gisulfo II. Allora Roberto il Guiscardo affida la mediazione tra le parti alla consorte Sichelgaita.\nAlessandro II riceve in udienza, durante il Sinodo, il principe longobardo di Salerno, Gisulfo II, ed i fratelli Roberto il Guiscardo e Ruggero I d'Altavilla.\nGli altri Concili di Melfi.\nSi conclude, cos\u00ec, il secondo dei cinque concili papali di Melfi, indetti nel giro di pochi anni nello Stato normanno con la partecipazione attiva di cinque diversi pontefici.\nIn precedenza Niccol\u00f2 II aveva convocato nel 1059 il Concilio di Melfi I, mentre seguiranno nel 1089 il III Sinodo di Melfi (1089) con Urbano II, il Concilio di Melfi IV (1101) con Pasquale II e il Concilio di Melfi V (1137), ultimo della serie, con Innocenzo II.\nIn aggiunta a questi, infine, va ricordato il Concilio del 1130, non riconosciuto dalla Chiesa, perch\u00e9 indetto dall'antipapa Anacleto II.\nNota.\nIl Concilio (senza Numero) tenuto nel 1130 non \u00e8 riconosciuto dalla chiesa perch\u00e9 \u00e8 organizzato dall'Antipapa Anacleto II."}
{"id": "2320908", "revid": "1086846", "url": "https://it.wikipedia.org/wiki?curid=2320908", "title": "Associazione Calcio Hellas Verona 1972-1973", "text": "Questa voce raccoglie le informazioni riguardanti l'Associazione Calcio Hellas Verona nelle competizioni ufficiali della stagione 1972-1973.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2320910", "revid": "767487", "url": "https://it.wikipedia.org/wiki?curid=2320910", "title": "Lopez Jaena (Misamis Occidental)", "text": "Lopez Jaena \u00e8 una municipalit\u00e0 di Quarta classe delle Filippine, situata nella Provincia di Misamis Occidental, nella Regione del Mindanao Settentrionale.\nLopez Jaena \u00e8 formata da 28 baranggay:"}
{"id": "2320912", "revid": "2014155", "url": "https://it.wikipedia.org/wiki?curid=2320912", "title": "Achille D'Orsi", "text": "Allievo di Tito Angelini e Tommaso Solari all'Accademia di Belle Arti di Napoli perfezion\u00f2 la propria arte con un soggiorno a Roma, prima di tornare a vivere nel capoluogo campano.\nAderisce alla corrente realista e diventa conosciuto con le sue opere \"Parassiti\" (il modello in bronzo \u00e8 oggi custodito nella Galleria d'Arte Moderna di Firenze, mentre quello in gesso patinato a finto bronzo nel Museo Nazionale di Capodimonte a Napoli), \"La vecchia\" e \"Il venditore\", presentate all'Esposizione di Napoli del 1877. Queste stesse opere furono riproposte l'anno successivo all'Esposizione Universale del 1878 tenutasi a Parigi.\nLa consacrazione arriva tre anni pi\u00f9 tardi, con \"Proximus tuus\", all'Esposizione di Torino.\nAll'inizio del XX secolo continua ad ottenere consensi, con la sua partecipazione alla Biennale di Venezia, dove espone lavori come \"Nel concilio di Trento\" (1909), \"Romano della decadenza\" (1914), \"Nell'antico Egitto\" (1924) ed \"Eolo\" (1928).\nDurante la sua carriera gli furono commissionati numerosi busti e ritratti; fra questi il monumento ad Umberto I d'Italia, il monumento al filosofo Bernardino Telesio, i busti di Filippo Palizzi e di Salvatore Farina.\nUna sua grande statua di marmo raffigurante Alfonso d'Aragona \u00e8 situata davanti alla facciata del Palazzo Reale di Napoli e fa parte della serie di otto re di Napoli.\nOpere.\n\"Pescatorello di Granchi\", scultura in bronzo brunito, Museo Fortunato Calleri di Catania"}
{"id": "2320926", "revid": "767487", "url": "https://it.wikipedia.org/wiki?curid=2320926", "title": "Panaon", "text": "Panaon \u00e8 una municipalit\u00e0 di Quinta classe delle Filippine, situata nella Provincia di Misamis Occidental, nella Regione del Mindanao Settentrionale.\nPanaon \u00e8 formata da 16 baranggay:"}
{"id": "2320931", "revid": "2184720", "url": "https://it.wikipedia.org/wiki?curid=2320931", "title": "Passengers (Elton John)", "text": "Passengers \u00e8 un brano scritto ed interpretato dall'artista britannico Elton John; il testo \u00e8 di Bernie Taupin. Il chitarrista Davey Johnstone \u00e8 coautore della canzone. \"Passengers\" \u00e8 accreditata anche a Phineas McHize, perch\u00e9 \u00e8 basata su una canzone africana del 1960 da lui composta, chiamata \"Isonto Lezayoni\".\nIl brano.\nProveniente dall'album del 1984 \"Breaking Hearts\" (ne costituisce la sesta traccia), si presenta come un brano ritmato, di stampo calypso. Ad accompagnare Elton \u00e8 la band del periodo d'oro della sua carriera: essa \u00e8 formata dal bassista Dee Murray, dal chitarrista Davey Johnstone e dal batterista Nigel Olsson. Alla lettera, il testo di Bernie significa \"Passeggeri\", ma presenta uno stile decisamente ermetico (tipico dei primi lavori del paroliere). Il videoclip fu girato a Saint-Tropez (Francia).\n\"Passengers\" fu distribuita come singolo nel 1984 (subito dopo \"Sad Songs\") e nel Regno Unito si posizion\u00f2 al quinto posto in classifica. Nel singolo a 12\" c'\u00e8 un remix (extended version) di quella dell'album.\nLa canzone \u00e8 stata inserita anche nella raccolta del 1990 \"The Very Best of Elton John\"."}
{"id": "2320937", "revid": "767487", "url": "https://it.wikipedia.org/wiki?curid=2320937", "title": "Plaridel (Misamis Occidental)", "text": "Plaridel \u00e8 una municipalit\u00e0 di Quarta classe delle Filippine, situata nella Provincia di Misamis Occidental, nella Regione del Mindanao Settentrionale.\nPlaridel \u00e8 formata da 33 baranggay:"}
{"id": "2320944", "revid": "287204", "url": "https://it.wikipedia.org/wiki?curid=2320944", "title": "Beta-amilasi", "text": ""}
{"id": "2320945", "revid": "1086846", "url": "https://it.wikipedia.org/wiki?curid=2320945", "title": "Associazione Calcio Hellas Verona 1973-1974", "text": "Questa voce raccoglie le informazioni riguardanti lAssociazione Calcio Hellas Verona nelle competizioni ufficiali della stagione 1973-1974.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2320947", "revid": "1543377", "url": "https://it.wikipedia.org/wiki?curid=2320947", "title": "Trading Places (singolo)", "text": "Trading Places \u00e8 una canzone del cantante statunitense R&amp;B Usher.\nIl brano.\n\"Trading Places\" \u00e8 stata scritta da Usher Raymond, Carlos McKinney, e Terius Nash e prodotta da L.O.S. Da Maestro, ed \u00e8 stata estratta come terso singolo dall'album \"Here I Stand\". In una intervista concessa a MTV, Usher ha rivelato che il brano, ispirato dal lavoro di Prince, parla dell'inversione dei ruoli di uomo e donna, e di come quest'ultima prenda l'iniziativa sessuale.\nIl video.\nIl video musicale prodotto per \"Trading Places\" \u00e8 stato diretto da Chris Robinson e girato a Venice (Los Angeles). Il video alterna sequenze di Usher che interpreta il brano seduto davanti ad un pianoforte invisibile, ad altre sequenze del cantante ed una donna all'interno di una grande casa in atteggiamenti affettuosi."}
{"id": "2320948", "revid": "213136", "url": "https://it.wikipedia.org/wiki?curid=2320948", "title": "Secondo concilio di Melfi", "text": ""}
{"id": "2320953", "revid": "260676", "url": "https://it.wikipedia.org/wiki?curid=2320953", "title": "2070", "text": ""}
{"id": "2320957", "revid": "767487", "url": "https://it.wikipedia.org/wiki?curid=2320957", "title": "Sapang Dalaga", "text": "Sapang Dalaga \u00e8 una municipalit\u00e0 di Quinta classe delle Filippine, situata nella Provincia di Misamis Occidental, nella Regione del Mindanao Settentrionale.\nSapang Dalaga \u00e8 formata da 28 baranggay:"}
{"id": "2320958", "revid": "161374", "url": "https://it.wikipedia.org/wiki?curid=2320958", "title": "Strade provinciali", "text": ""}
{"id": "2320959", "revid": "22475", "url": "https://it.wikipedia.org/wiki?curid=2320959", "title": "Motor Bike Expo", "text": "Motor Bike Expo \u00e8 una manifestazione fieristica internazionale dedicata alla moto, che si tiene annualmente nel quartiere fieristico di Veronafiere.\nMBE \u00e8 la fiera pi\u00f9 grande al mondo dedicata alla moto personalizzata, ed \u00e8 considerata tra i pi\u00f9 importanti appuntamenti \"custom\" a livello internazionale.\nDescrizione.\nCirca 80.000 metri \u00e8 la superficie espositiva coperta occupata nel quartiere fieristico di Verona, e oltre 20.000 metri quadrati di area esterna dedicata alle esibizioni e contest internazionali.\nMotor Bike Expo \u00e8 aperta al pubblico e si svolge ogni anno nel terzo fine settimana di gennaio.\nSono presenti tutte le pi\u00f9 importanti Case motociclistiche con i nuovi modelli della gamma, correlati dai produttori di accessori ed abbigliamento, per tutti gli stili: dalla pista al fuoristrada, dal custom al turismo.\nA Motor Bike Expo \u00e8 possibile ammirare cos\u00ec tante motociclette uniche, preparate dai migliori customizer mondiali, che ogni anno giungono a Verona da ogni parte del mondo: USA, Giappone, Emirati Arabi...\nA MBE, inoltre, si possono acquistare tutti gli accessori per personalizzare la propria moto e per rendere unico il proprio stile, qualsiasi esso sia.\nTante le esibizioni in programma nelle aree esterne che contribuiscono ad alzare ulteriormente il livello di adrenalina; oltre alla presenza di piloti dei campionati del mondo, VIP dello spettacolo appassionati di moto e tutti gli influencer del settore.\nSintetizzando ci\u00f2 che rende davvero speciale Motor Bike Expo \u00e8 l\u2019atmosfera unica: un autentico clima di festa, grazie ai motociclisti che vivono l\u2019evento come un grande raduno tra amici. Una tradizione, un appuntamento fisso dove non si pu\u00f2 mancare!\nDall'edizione 2018 ai classici tre giorni \u00e8 stato aggiunto il gioved\u00ec, portando la durata a quattro giorni."}
{"id": "2320962", "revid": "110157", "url": "https://it.wikipedia.org/wiki?curid=2320962", "title": "Presentazione al Tempio (Ambrogio Lorenzetti)", "text": "La Presentazione al Tempio \u00e8 un dipinto a tempera su tavola (257x168 cm) di Ambrogio Lorenzetti, firmato e datato 1342. Proveniente dal Duomo di Siena, \u00e8 oggi conservato nella Galleria degli Uffizi a Firenze. Considerata una delle opere 'maggiori' di Ambrogio Lorenzetti, \u00e8 uno dei cinque soli lavori datati e firmati dall'artista, costituendo cos\u00ec un importante punto di riferimento per la ricostruzione dell'evoluzione artistica del pittore senese.\nStoria.\nL'opera decorava l'altare di San Crescenzio nel Duomo di Siena ed era stata commissionata in occasione del programma decorativo degli altari dedicati ai quattro santi patroni di Siena (Sant'Ansano, San Savino, San Crescenzio e San Vittore) nel corso del 1330-1350. Per la precisione i quattro altari erano posti ai quattro angoli della crociera (intersezione navata principale e transetto) del Duomo. Per tale programma vennero dipinte anche l\"'Annunciazione\" di Simone Martini e Lippo Memmi nel 1333 (altare di Sant'Ansano), la \"Nativit\u00e0 della Vergine\" di Pietro Lorenzetti del 1342 (altare di San Savino) e la \"Nativit\u00e0\", oggi smembrata, che si ritiene dipinta da Bartolomeo Bulgarini nel 1351 (altare di San Vittore). Tutti i dipinti dovevano celebrare la Madonna con storie della sua vita, le quali erano concluse nella grandiosa pala della \"Maest\u00e0\" di Duccio di Buoninsegna. Le lacche costose e il blu di lapislazzuli, riemersi nel restauro del 1986, confermano la committenza illustre.\nGrazie a due descrizioni quattrocentesche si conosce che l'opera di Ambrogio Lorenzetti era originariamente un trittico, con ai lati due scomparti con san Michele Arcangelo e san Crescenzio martire (che reggeva la propria testa mozzata in mano) e in basso una predella.\nAncora un secolo dopo la \"Presentazione\" era di ispirazione per gli artisti, come Giovanni di Paolo e Bartolo di Fredi, che ne dipinsero delle copie.\nL'opera venne in seguito manomessa e, rimossa dalla sua prestigiosa collocazione, fin\u00ec in un monastero femminile di Siena, finch\u00e9 il granduca Ferdinando III non la fece trasferire a Firenze nel 1822. Entr\u00f2 agli Uffizi nel 1913.\nDescrizione.\nIl tema della presentazione al Tempio di Ges\u00f9 \u00e8 trattato con grande originalit\u00e0 e conferma la grande inventiva di Ambrogio, la cui firma si trova sulla cornice: \"\".\nI personaggi.\nIl centro della scena \u00e8 occupata dall'evento della Presentazione al Tempio, cerimonia che la religione ebraica prevedeva dopo 40 giorni dalla nascita di ogni bambino maschio per consentire alla madre di purificarsi.\nAl centro, entro lo spazio delimitato dalle due colonnette in primo piano, troviamo i tre personaggi pi\u00f9 importanti: la Madonna (che tiene nelle mani il telo in cui era avvolto il Bambino), il Bambino (con i piedini irrequieti e il dito in bocca), e Simeone il Giusto (raffigurato nell'intento di proferire parola dopo aver preso in braccio il piccolo). All'estrema sinistra troviamo Giuseppe, preceduto da due accompagnatrici (l'assenza dell'aureola indica l'assenza di santit\u00e0 di queste ultime). All'estrema destra troviamo invece la Profetessa Anna che dispiega un cartiglio entro cui leggiamo un messaggio in latino cos\u00ec traducibile \u201cEd ecco, sopraggiunta proprio in quel momento, [Anna] si mise anch'essa a lodare Dio e parlava del Bambino a tutti coloro che aspettavano la redenzione di Israele\u201d (Vangelo secondo Luca, 2, 38).\nDietro l'altare vediamo un sacerdote con i colombi da sacrificare nella mano destra e il coltello del sacrificio nella sinistra. Sull'altare, davanti a lui, arde la fiamma del sacrificio. Il sacerdote sembra ascoltare un altro sacerdote alla sua sinistra, mentre un terzo sacerdote \u00e8 visibile ancora pi\u00f9 a sinistra, dietro il pilastro.\nVero protagonista di tutta la scena \u00e8 Simeone il Giusto, ben ritratto nella sua vecchiaia, intento a contemplare il Bambino che ha in braccio e con la bocca aperta a dare il suo messaggio che apprendiamo dal Vangelo secondo Luca: \u201cOra, Signore, puoi lasciare che il tuo servo muoia in pace perch\u00e9, secondo la tua promessa, i miei occhi hanno visto la salvezza che tu hai preparato per tutti i popoli della terra\u201d (Luca, 2, 29-31). Ambrogio Lorenzetti ha voluto ritrarre proprio questo momento solenne di tutta la scena della Presentazione al Tempio.\nL'ambientazione architettonica.\nLa scena \u00e8 ambientata all'interno di una chiesa a tre navate. Il dipinto, che era il pannello centrale di un trittico di cui sono andati perduti i pannelli laterali, possiede esso stesso la forma di un trittico, scandito dalle tre navate dell'edificio e dagli archetti trilobati nella parte superiore. La stessa cornice, dove in basso si trovano la firma e la data, \u00e8 dotata di pilastrini ai lati, che aumentano l'effetto architettonico illusorio. La profondit\u00e0 \u00e8 suggerita dalle colonnine digradanti e dal pavimento marmoreo a quadri.\nSopra i sacerdoti troviamo l'arco trionfale con un dipinto nel dipinto: due angeli che reggono un clipeo col \"Cristo benedicente\", una raffigurazione anacronistica considerando che nella scena principale il Cristo \u00e8 solo un infante. Altri profeti che dispiegano i loro cartigli sono visibili, pi\u00f9 piccoli, sulle lunette delle navate laterali, mentre in cima alle colonnine che delimitano anteriormente tutta la scena sono raffigurate due piccole statue di Mos\u00e8, con le tavole della Legge, e Giosu\u00e8, con il sole in mano. Ancora pi\u00f9 sopra, oltre i tre archi ad intarsi marmorei e il fregio di draghetti, abbiamo una serie di angeli dorati e marmorei che reggono una ghirlanda.\nSullo sfondo troviamo il tiburio e la lanterna. Per la presenza di questi ultimi, delle statue di Mos\u00e8 e degli angeli, degli archi a tutto sesto anteriori a costituire una sorta di facciata, e per le tre navate in stile gotico, l'ambientazione architettonica ricorda il Duomo di Siena.\nMos\u00e8 e Malachia.\nMolto significativa \u00e8 la presenza, negli spicchi dell'arco centrale in alto, di Mos\u00e8 e Malachia. I loro cartigli riportano messaggi in latino. Il primo \u00e8 cos\u00ec traducibile: \u201cSe le sue possibilit\u00e0 non sono sufficienti per offrire un agnello prenda due tortore o due colombi, uno per l'olocausto e l'altro per il sacrificio espiatorio\u201d (tratto dal Levitico, 12, 8); il secondo: \u201cSubito verr\u00e0 al suo tempio il Signore che voi bramate, e l'angelo dell'alleanza che voi sospirate di vedere\u201d (tratto da Malachia, 3, 1). I due messaggi recano il tema della Purificazione e quello della Redenzione, centrali nell'Evento della Presentazione al Tempio.\nNegli spicchi degli archetti laterali troviamo cherubini rossi con raggi di luce.\nStile.\nIl dipinto \u00e8 realizzato secondo lo stile dell'ultimo Ambrogio Lorenzetti, quello della maturit\u00e0 artistica degli anni senesi (dopo il 1335). La piastrellatura del pavimento e lo sviluppo in profondit\u00e0 delle navate della chiesa mostrano infatti un'acquisita familiarit\u00e0 nella resa prospettica ereditata dalla scuola di Giotto, reiterando le indubbie capacit\u00e0 del Lorenzetti di dipingere le complesse prospettive gi\u00e0 evidenti nelle \"Storie di san Nicola\" del 1332 circa (oggi alla Galleria degli Uffizi di Firenze). Tuttavia, non si pu\u00f2 ancora parlare di prospettiva matematica, invenzione del Rinascimento del XV secolo: se il pavimento ha infatti un unico punto di fuga, esso \u00e8 diverso da quello dei muri perimetrali o da quello della linea d'imposta degli archi. In questo dipinto la scena \u00e8 inoltre ambientata nelle tre navate di una chiesa, in uno spazio che, scurendosi via via che ci si allontana, crea un effetto di profondit\u00e0 inedita per la pittura toscana, che sembra anticipare le conquiste dei fiamminghi, come la \"Madonna in una chiesa gotica\" di Jan van Eyck (Erwin Panofsky, 1927).\nAnche i chiaroscuri dei volti e del panneggio mostrano le influenze giottesche che Ambrogio Lorenzetti aveva acquisito negli anni di permanenza a Firenze (prima del 1332). Le figure sono dipinte come masse compatte, con le vesti in colori brillanti sfumati in base al diverso cadere della luce, dando cos\u00ec uno straordinario senso di plasticit\u00e0 e volume. I volti sono invece resi secondo le inconfondibili fisionomie di quest'artista. Cos\u00ec come \"lorenzettiana\" \u00e8 la raffigurazione del Bambino, con i piedini irrequieti e con il dito in bocca a sottolinearne l'umanit\u00e0."}
{"id": "2320967", "revid": "729019", "url": "https://it.wikipedia.org/wiki?curid=2320967", "title": "Soml\u00f3jen\u0151", "text": "Soml\u00f3jen\u0151 \u00e8 un comune dell'Ungheria di 313 abitanti (dati 2001). \u00c8 situato nella provincia di Veszpr\u00e9m."}
{"id": "2320970", "revid": "198277", "url": "https://it.wikipedia.org/wiki?curid=2320970", "title": "Associazione Calcio Hellas Verona 1974-1975", "text": "Questa voce raccoglie le informazioni riguardanti lAssociazione Calcio Hellas Verona nelle competizioni ufficiali della stagione 1974-1975.\nStagione.\nNella stagione 1974-1975 il Verona disputa il campionato di Serie B, con 45 punti ottiene il terzo posto appaiato al Catanzaro, sono previste tre promozioni, si rende necessario uno spareggio che il Verona vince (1-0) sui calabresi il 26 giugno 1975 a Terni, con il Verona salgono in Serie A il Como con 46 punti ed il Perugia che con 49 punti ha vinto il torneo cadetto. Retrocedono l'Alessandria con 34 punti, dopo aver perso lo spareggio con la Reggiana (1-2), l'Arezzo con 33 punti ed il Parma con 30 punti.\nIl Verona di Giancarlo Cad\u00e8 parte con i favori del pronostico, disputa un girone di andata eccellente ottenendo 26 punti, appena dietro la sorpresa Perugia, poi nel ritorno ha un calo vistoso, raccoglie in tutto il girone discendente solo 19 punti, appena sufficienti per arrivare allo spareggio. Deludono le grandi favorite Genoa, Palermo, Atalanta e Foggia, con il Verona salgono in Serie A due sorprese come Como e Perugia. Con 11 reti il miglior marcatore stagionale degli scaligeri \u00e8 stato Gianfranco Zigoni di cui 2 reti in Coppa Italia e 9 in campionato.\nIn Coppa Italia il Verona \u00e8 inserito nel gruppo 2 di qualificazione, dove con 5 punti si piazza secondo, dietro al Napoli che accede al girone finale.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2320971", "revid": "767487", "url": "https://it.wikipedia.org/wiki?curid=2320971", "title": "Soml\u00f3sz\u0151l\u0151s", "text": "Soml\u00f3sz\u0151l\u0151s \u00e8 un comune dell'Ungheria di 711 abitanti (dati 2001). \u00c8 situato nella provincia di Veszpr\u00e9m."}
{"id": "2320972", "revid": "287204", "url": "https://it.wikipedia.org/wiki?curid=2320972", "title": "Nothing but Song", "text": "Nothing but Song \u00e8 il singolo di debutto della cantante pop britannica Siobh\u00e1n Donaghy, pubblicato il 10 marzo 2003 dall'etichetta discografica London.\nLa canzone \u00e8 contenuta nell'album di debutto della cantante, \"Revolution in Me\"."}
{"id": "2320973", "revid": "767487", "url": "https://it.wikipedia.org/wiki?curid=2320973", "title": "Soml\u00f3v\u00e1s\u00e1rhely", "text": "Soml\u00f3v\u00e1s\u00e1rhely \u00e8 un comune dell'Ungheria di 1.125 abitanti (dati 2001). \u00c8 situato nella provincia di Veszpr\u00e9m."}
{"id": "2320974", "revid": "213136", "url": "https://it.wikipedia.org/wiki?curid=2320974", "title": "Terzo concilio di Melfi", "text": ""}
{"id": "2320975", "revid": "767487", "url": "https://it.wikipedia.org/wiki?curid=2320975", "title": "Sinacaban", "text": "Sinacaban \u00e8 una municipalit\u00e0 di Quinta classe delle Filippine, situata nella Provincia di Misamis Occidental, nella Regione del Mindanao Settentrionale.\nSinacaban \u00e8 formata da 17 baranggay:"}
{"id": "2320976", "revid": "574302", "url": "https://it.wikipedia.org/wiki?curid=2320976", "title": "Boston Society of Film Critics Awards 1980", "text": "La 1\u00aa edizione dei Boston Society of Film Critics Awards si \u00e8 svolta il 22 marzo 1981, per onorare l'eccellenza nell'industra del cinema per l'anno 1980."}
{"id": "2320979", "revid": "729019", "url": "https://it.wikipedia.org/wiki?curid=2320979", "title": "Soml\u00f3vecse", "text": "Soml\u00f3vecse \u00e8 un comune dell'Ungheria di 97 abitanti (dati 2001). \u00c8 situato nella provincia di Veszpr\u00e9m."}
{"id": "2320982", "revid": "767487", "url": "https://it.wikipedia.org/wiki?curid=2320982", "title": "S\u00f3ly", "text": "S\u00f3ly \u00e8 un comune dell'Ungheria di 407 abitanti (dati 2001). \u00c8 situato nella provincia di Veszpr\u00e9m."}
{"id": "2320987", "revid": "767487", "url": "https://it.wikipedia.org/wiki?curid=2320987", "title": "S\u00fcmegpr\u00e1ga", "text": "S\u00fcmegpr\u00e1ga \u00e8 un comune dell'Ungheria di 692 abitanti (dati 2001). \u00c8 situato nella provincia di Veszpr\u00e9m."}
{"id": "2320991", "revid": "110157", "url": "https://it.wikipedia.org/wiki?curid=2320991", "title": "Sz\u00e1p\u00e1r", "text": "Sz\u00e1p\u00e1r \u00e8 un comune dell'Ungheria di 563 abitanti (dati 2001). \u00c8 situato nella provincia di Veszpr\u00e9m."}
{"id": "2320993", "revid": "767487", "url": "https://it.wikipedia.org/wiki?curid=2320993", "title": "Tudela (Misamis Occidental)", "text": "Tudela \u00e8 una municipalit\u00e0 di Quarta classe delle Filippine, situata nella Provincia di Misamis Occidental, nella Regione del Mindanao Settentrionale.\nTudela \u00e8 formata da 33 baranggay:"}
{"id": "2320998", "revid": "110157", "url": "https://it.wikipedia.org/wiki?curid=2320998", "title": "Szentantalfa", "text": "Szentantalfa \u00e8 un comune dell'Ungheria di 416 abitanti (dati 2001). \u00c8 situato nella provincia di Veszpr\u00e9m."}
{"id": "2321000", "revid": "1086846", "url": "https://it.wikipedia.org/wiki?curid=2321000", "title": "Associazione Calcio Hellas Verona 1976-1977", "text": "Questa voce raccoglie le informazioni riguardanti l'Associazione Calcio Hellas Verona nelle competizioni ufficiali della stagione 1976-1977.\nStagione.\nIn questa stagione si ammira un Hellas Verona sontuoso, affidato all'allenatore Ferruccio Valcareggi, che fa perno su una buona difesa che subisce 32 reti in 30 partite, un centrocampo basato sul tandem formato da Emiliano Mascetti e Sergio Madd\u00e8, e ficcante in avanti con Gianfranco Zigoni e Livio Luppi. Riesce a battere due record veronesi nella massima serie, i punti conquistati 28, ed il nono posto finale.\nLo scudetto \u00e8 stato vinto con 51 punti dalla Juventus, dopo un lungo braccio di ferro con i granata torinisti, superati di un solo punto. Molto staccato il resto della compagnia. Retrocedono in Serie B la Sampdoria con 24 punti, il Catanzaro con 21 punti ed il Cesena con 14 punti.\nIn Coppa Italia gli scaligeri non ripetono l'esaltante percorso della stagione scorsa, nel secondo girone di qualificazione, giocato prima del campionato devono accontentarsi del terzo gradino, dietro al Genoa ed alla Juventus che passa a disputare il girone di finale."}
{"id": "2321002", "revid": "1728", "url": "https://it.wikipedia.org/wiki?curid=2321002", "title": "Francesco Fontana", "text": "Francesco Fontana \u00e8 il nome di diversi personaggi italiani:"}
{"id": "2321009", "revid": "799504", "url": "https://it.wikipedia.org/wiki?curid=2321009", "title": "Nativit\u00e0 della Vergine (Pietro Lorenzetti)", "text": "La Nativit\u00e0 della Vergine \u00e8 un dipinto a tempera su tavola (187x182 cm) di Pietro Lorenzetti, databile al 1335-1342 e conservato nel Museo dell'Opera del Duomo di Siena. \u00c8 l'ultima opera documentata dell'artista. \nStoria.\nLa tavola, dipinta nella fase matura dell'artista, faceva parte del ciclo di tavole sulle storie di Maria per gli altari del Duomo di Siena, commissionate tra gli anni trenta e quaranta del XIV secolo, e decorava l'altare di San Savino. Di questo ciclo fanno parte anche l\"'Annunciazione\" di Simone Martini e la \"Presentazione di Ges\u00f9 al Tempio\" di Ambrogio Lorenzetti, fratello di Pietro. \nLa pala venne commissionata nel 1335, come ricorda la documentazione, ma consegnata solo nel 1342, a giudicare dalla firma. Alla pala, oggi smembrata, doveva appartenere una predella con \"Episodi della vita di san Sabino\", di cui si conserva una tavola presso la National Gallery di Londra. \nLo stile di Ambrogio in quel periodo sembra influenzare anche il fratello maggiore Pietro, che stempera la monumentalit\u00e0 del giottismo in ricerche pi\u00f9 attente alla realt\u00e0 e alla luce.\nDescrizione e stile.\nL'opera \u00e8 un trittico, ma la superficie pittorica \u00e8 trattata in modo straordinariamente originale per quell'epoca, come se si trattasse di un'unica scena senza soluzione di continuit\u00e0, ambientata in una stanza coperta da volte che ricalcano la forma della pala, con due pilastri che altro non sono che i bordi di separazione dei tre pannelli. La scena \u00e8 cos\u00ec divisa in tre ambienti illusionisticamente contigui, due dei quali appartenenti alla stanza principale e uno, a sinistra, dove aspetta trepidante Gioacchino, il padre di Maria, con un anziano ed un bambino. Qui inoltre la presenza di un arco e di una lunetta aperti permettono di vedere oltre, dove si trova un cortile porticato di uno stupendo palazzo gotico.\nLo spazio \u00e8 composto in maniera prospettica, con un preciso sistema di piani ortogonali, anche profondi, che sfruttano pi\u00f9 punti di vista, raccordandosi in maniera ardita. La parte destra soprattutto tende ad aprirsi in profondit\u00e0, invece di ridursi, secondo un effetto \"a ventaglio\", che assicura maggiore spazio alle figure laterali. Lo scomparto sinistro invece spicca per la profondit\u00e0 maggiore rispetto alla stanza al centro, con un arco sulla parete di fondo oltre il quale si intravedono, in un vero sfoggio di virtuosismo, gli archi e le bifore di un cortile intonacato di un rosa delicato. \nL'interno domestico per\u00f2 non si riduce ad una fredda struttura architettonica, anzi le figure vi si muovono a proprio agio ed i dettagli di mobilio e suppellettili sono curatissimi, dalle mattonelle del pavimento alle stelline dipinte sulle volte a crociera, dagli asciugamani ricamati, alle decorazioni dipinte sugli oggetti. Sant'Anna \u00e8 sdraiata sul letto, un tipico letto a cassone medievale con lenzuola bianche e una coperta a scacchi, davanti ad una tenda bianca, mentre due donne l'assistono e altre due stanno lavando la bambina, in primo piano. Una dama vestita di rosso, tagliata in due dal finto pilastro, parla con la donna distesa e tiene in mano un ventaglio di paglia bianca e nera, finemente intrecciato. \nLe figure, isolate e ben definite nel volume grazie alle sfumature delle luci sui panni colorati che le avvolgono, hanno la solennit\u00e0 delle opere di Giotto, ma la minuta attenzione al dettaglio e l'atmosfera quotidiana richiamano pi\u00f9 le miniature transalpine. Secondo Enzo Carli, la sant'Anna ricorderebbe la \"Madonna della Nativit\u00e0\" di Arnolfo di Cambio gi\u00e0 in una lunetta della facciata di Santa Maria del Fiore: innegabile \u00e8 comunque una certa presenza scultorea della santa sdraiata, soprattutto nelle gambe, sopra le quali si tende elastica la veste, generando pieghe in cui si affossano le ombre. A Giotto farebbe invece pensare la figura naturale della levatrice che versa l'acqua con la brocca, ruotata di tre quarti offrendo le spalle."}
{"id": "2321010", "revid": "1799243", "url": "https://it.wikipedia.org/wiki?curid=2321010", "title": "Francesco Fontana (scienziato)", "text": "Biografia.\nSi sa poco della sua vita: laureato in legge presso l'universit\u00e0 di Napoli, nel primo decennio del XVII secolo, pass\u00f2 presto allo studio delle scienze matematiche per seguire una precoce inclinazione (gli \u00e8 attribuita la frase: \"Ci sono pi\u00f9 cose giuste in cielo che in una sentenza sulla terra\").\nFontana acquist\u00f2 popolarit\u00e0 come costruttore di cannocchiali kepleriani (a oculare convesso) che, sebbene capovolgessero l'immagine, risultavano pi\u00f9 potenti di quelli galileiani (a oculare concavo).\nCon i suoi telescopi il gesuita Giovan Battista Zupi osserv\u00f2 nel 1630, per la prima volta, le bande orizzontali dell'atmosfera di Giove e nel 1639 le fasi di Mercurio, ulteriore prova, insieme alle fasi di Venere osservate da Galileo nel 1610, che la teoria eliocentrica di Copernico fosse corretta.\nFontana tracci\u00f2, nel 1636, il primo disegno di Marte e ne colse la rotazione. Nel 1644 disegn\u00f2 una carta della Luna. Si attribu\u00ec la scoperta del cannocchiale e del microscopio e pubblic\u00f2 nel febbraio 1646 le \"Novae Coelestium Terrestriumque Rerum Observationes\", un volume dove present\u00f2 tutte le sue osservazioni della Luna fatte dal 1629 fino al 1645, delle fasce scorte sul disco di Giove, delle strane apparenze di Saturno nonch\u00e9 delle stelle della Via Lattea.\nNel 1645 afferm\u00f2 di aver osservato un satellite di Venere (Paul Stroobant dimostr\u00f2 nel 1887 che osservazioni del tutto simili non erano relative a un presunto satellite di Venere).\nNel luglio 1656 mor\u00ec di peste a Napoli insieme a tutta la numerosa famiglia.\nRiconoscimenti.\nA Francesco Fontana sono stati intitolati due crateri:"}
{"id": "2321011", "revid": "287204", "url": "https://it.wikipedia.org/wiki?curid=2321011", "title": "U-Turn", "text": "U-Turn \u00e8 una canzone del cantante R&amp;B Usher, estratta come quarto singolo dall'album del 2001 \"8701\".\nIl brano.\nIl brano \u00e8 stato scritto da Usher, Jermaine Dupri e Brian Michael Cox, e prodotto da Dupri, e rappresenta un cambio di stile del cantante rispetto alle precedenti ballate R&amp;B, per passare ad uno stile pi\u00f9 dance. Il singolo \u00e8 riuscito ad entrare nelle top ten dell'Australia, nelle top 20 del Regno Unito e della Svizzera e nella top 40 dei Paesi Bassi. Nonostante il moderato successo del brano, il singolo non \u00e8 stato pubblicato negli Stati Uniti.\nIl video.\nIl video musicale prodotto per \"U-Turn\" \u00e8 stato diretto da Little X, ed \u00e8 quasi interamente incentrato su Usher, ed il suo gruppo di danzatori, interpretare una coreografia in un ambiente dallo sfondo giallo."}
{"id": "2321030", "revid": "86343", "url": "https://it.wikipedia.org/wiki?curid=2321030", "title": "Misamis Oriental", "text": ""}
{"id": "2321031", "revid": "248632", "url": "https://it.wikipedia.org/wiki?curid=2321031", "title": "Luigi d'oro", "text": ""}
{"id": "2321032", "revid": "120571721", "url": "https://it.wikipedia.org/wiki?curid=2321032", "title": "Libia (esploratore)", "text": "Il Libia era un esploratore della Regia Marina Italiana.\nStoria.\nIl \"Libia\" fu realizzato da Ansaldo nei cantieri di Genova, su commissione originaria della Marina Turca con il nome di \"Drama\". In seguito allo scoppio della guerra italo-turca la nave venne requisita dalla Regia Marina e il progetto fu completato con il nome \"Libia\" nel 1913.\nIl \"Libia\" era una nave veloce e con un buon armamento ma con una corazzatura scarsa, adatta quindi per missioni di esplorazione, ma l'utilizzo dell'aeronautica per questo tipo di missioni rese queste navi obsolete e il \"Libia\" venne destinato a crociere di rappresentanza o per missioni di lunga durata in luoghi lontani.\nDal 10 marzo 1921 al 20 febbraio 1923 comp\u00ec un giro del mondo sotto il comandante Ernesto Burzagli. Tocc\u00f2 i porti di 59 citt\u00e0 tra cui Gibilterra, L'Avana, New Orleans, Galveston, Panama, San Francisco, Honolulu, Melbourne, Manila, Shanghai (dove rimase per oltre cinque mesi per proteggere gli italiani residenti in Cina), K\u014dbe, Nagasaki, Hong Kong, Singapore, Colombo, Porto Said, coprendo 44.200 miglia di navigazione.\nTorn\u00f2 in Cina nel 1924 per affiancare le unit\u00e0 \"Caboto\" e \"Carlotto\" e per oltre dieci anni questa nave rappresent\u00f2 la Marina Italiana in Oriente (Concessione italiana di Tientsin) e Medio Oriente.\nNel 1925 risal\u00ec il fiume Yang Tze Kiang fino ad Hankow. Nel 1929, sempre lungo lo Yang Tze Kiang, il \"Libia\" salv\u00f2 diversi naufraghi dopo la collisione con un mercantile cinese. Nel 1932 si rec\u00f2 in Giappone e l'anno dopo rientr\u00f2 in Italia per il disarmo.\nCuriosit\u00e0.\nNel 1924 fu imbarcato sul \"Libia\" il sottotenente di vascello Carlo Fecia di Cossato, futuro asso dei sommergibili."}
{"id": "2321036", "revid": "1573940", "url": "https://it.wikipedia.org/wiki?curid=2321036", "title": "Chiesa della Santissima Trinit\u00e0 (Momo)", "text": "La chiesa della Santissima Trinit\u00e0 \u00e8 un luogo di culto cattolico situato poco fuori dall'abitato di Momo, lungo la strada regionale n. 229 in direzione Borgomanero. Costruzione piccola e rustica, custodisce al suo interno un vasto ciclo di affreschi risalenti al XV e XVI secolo, omogenei per stile e attribuibili alla bottega novarese dei Cagnola.\nStoria e struttura della chiesa.\nLa piccola chiesa (o oratorio) \u00e8 posta poco lontano dall'abitato di Momo, lungo quello che era l'antico tracciato di una via \"Francisca\" (o via Francigena), vale a dire del cammino proveniente dai valichi alpini dell'Ossola che confluiva verso le direttrici delle grandi mete del pellegrinaggio.Il luogo sul quale essa fu edificata era sacro gi\u00e0 in epoca celtica, come testimoniano i reperti archeologici venuti alla luce nel corso dei lavori di restauro iniziati nel 1982.\nL'oratorio vanta una storia che risale verosimilmente all'XI secolo, quando, con l'espansione dei Cluniacensi in Italia settentrionale, si era diffuso il culto della SS. Trinit\u00e0. A quel tempo l'edificio religioso costituiva una semplice cappella per la sosta dei viandanti. Risalgono a quel periodo l'abside romanica ed il basamento della torre campanaria.\nNei due secoli successivi l'edificio fu ampliato e quasi totalmente ricostruito assumendo la funzione di \"ecclesia\".\nAgli inizi del XV secolo la navata della chiesa fu modificata con la costruzione di due archi a sesto acuto che la dividevano in tre campate e che fungevano, allora come ora, da sostegno della copertura. Seguirono poi altri interventi architettonici: all'inizio del XVI secolo l'antica abside venne inglobata in una cappella esterna, appoggiata alla chiesa per proteggere l'affresco della \"Madonna del Presepe\", dipinta nel XV secolo sulla parete esterna dell'abside e divenuta subito un'immagine cara alla devozione popolare; sempre in quel periodo l'aula della chiesa fu prolungata di una campata occupando il precedente vestibolo attraverso cui si accedeva alla chiesa.\nDai documenti di archivio sappiamo che Carlo Bascap\u00e8, vescovo di Novara, visit\u00f2 la chiesa nel 1594 rimanendo colpito dal fatto che essa fosse interamente affrescata e meta di un gran numero di fedeli; preoccupato di conservare lo stato ed il decoro della chiesa egli ordin\u00f2 il restauro del tetto e della facciata. Ulteriori interventi hanno avuto luogo nel Seicento.\nPer effetto dei vari lavori citati, la chiesa presenta oggi una pianta rettangolare a navata unica, suddivisa in quattro campate che, dall'entrata, conducono all'abside, culminante nel catino in muratura. La copertura dell'aula \u00e8 costituita da travetti di legno e da tavelle in cotto, che reggono un rivestimento esterno di coppi. Le strutture lignee che reggono la copertura poggiano su quattro archi, due a sesto acuto e due a tutto sesto. La facciata ha una semplice forma a capanna (rimaneggiata nel tempo) ed \u00e8 impreziosita da un portichetto antistante retto da due pilastri. Molto essenziale \u00e8 anche l'aspetto della torre campanaria che fu ristrutturata nel Cinquecento, ottenendone alla sua base un vano adibito a sacrestia.\nAccanto alla chiesa, ed appoggiata ad essa, \u00e8 posta una costruzione rustica risalente al Seicento, edificata con mattoni e ciottoli di fiume posti a spina di pesce: essa fungeva in passato da abitazione di un eremita, autorizzato alla questua, al quale era affidata la custodia della chiesa.\nGli affreschi.\nGli affreschi che ornano le pareti della chiesa costituiscono una straordinaria documentazione dell'arte novarese\ntra la fine del XV secolo ed i primi decenni del secolo successivo; un'arte attardata su un linguaggio tardo gotico, e dunque un'arte minore rispetto ai grandi maestri dell'epoca, ma non priva di punti di contatto con essi.\nGli affreschi sulle pareti esterne, databili all'ultimo decennio del XV secolo, danno vita ad una teoria di immagine care alla devozione popolare. Sulla superficie esterna dell'abside \u00e8 raffigurata l'immagine che doveva verosimilmente richiamare maggiormente il fervore dei fedeli, la \"Madonna del Presepe\", protetta da una nicchia ricavata nella cappella che nel XVI secolo fu posta a ridosso dell'abside. Sul lato sud, a partire dall'abside, troviamo le immagini superstite di \"San Grato benedicente\", \"Sant'Antonio Abate\", \"San Giulio d'Orta\", \"la Piet\u00e0\" (posta sopra la porta laterale) ed un gigantesco \"San Cristoforo\" (usuale motivo di conforto che appariva in lontananza ai viandanti).\nLe pareti interne della chiesa sono interamente affrescate, sfruttando con meticolosa attenzione ogni spazio disponibile: le immagini presenti nei diversi registri dell'abside, nella campata presbiteriale e nelle altre tre campate che compongono la navata, senza tralasciare gli archi e i sottarchi che le separano formano, una straordinaria moltitudine di icone ispirate dalle Scritture, che si offrono alla meditazione dei fedeli ed a supporto della predicazione dei presbiteri.\nRestituiti in gran parte ai colori originali dopo il restauro avvenuto tra il 1995 ed il 1999 (solo i riquadri posti pi\u00f9 in basso, a causa dell'umidit\u00e0 che saliva dal terreno, sono rimasti gravemente danneggiati), i vari cicli affrescati trasmettono al visitatore il senso del fervore didascalico che dovette muovere i committenti nel mettere in pratica la funzione pedagogica che gi\u00e0 papa Gregorio Magno aveva affidato alle immagine sacre, affiancate tra loro sino a formare una \"Biblia pauperum\" straordinariamente ricca ed avente come punti focali la \"Trinit\u00e0\" che campeggia nel catino dell'abside, la \"Vita di Cristo\" che si sviluppa in ben 30 riquadri lungo le pareti laterali della chiesa, ed il \"Giudizio Universale\" che occupa il primo arco (ex- controfacciata) e un riquadro (\"Inferno\") sulla parete nord della seconda campata.\nPer l'odierno visitatore la lettura iconografica dei cicli pittorici \u00e8 piuttosto impegnativa a causa della loro complessa \"impaginazione\", e non \u00e8 priva di enigmi interpretativi. Vi compaiono ad esempio scene della vita di Cristo che non derivano dai vangeli canonici, ma sono prese a prestito dai Vangeli apocrifi che narrano l'infanzia di Ges\u00f9. Vi \u00e8 poi un riquadro \u2013 sulla parete nord della campata presbiteriale \u2013 che sfida anche la decifrazione degli esperti: vi si osserva Ges\u00f9 che predica ad un gruppo di donne, tra le quali \u00e8 posta in primo piano una giovane dai lunghi capelli biondi, con una elegante veste damascata, confortata dall'attenzione di una santa, mentre due giovani eleganti assistono a quanto sta accadendo; la scena \u00e8 stata dubitativamente interpretata come la \"Conversione della Maddalena\" o come la \"predica di Ges\u00f9 alle Offerenti\" (occasione, forse, per rappresentare la famiglia del committente).\nAltre sorprese iconografiche - espresse in modi ingenui e grotteschi - si trovano nella raffigurazione del \"Giudizio Universale\", con la presenza di un doppio limbo e con il curioso \"calderone dei dannati\" (che verosimilmente sta a significare il \"Purgatorio\").\nIl linguaggio che segna il racconto della vita di Ges\u00f9 \u00e8 alquanto rustico e genuinamente popolare, attento a raffigurare in maniera emotivamente riconoscibile i protagonisti del racconto evangelico, quasi che lo spettatore assistesse ad una delle \"sacre rappresentazioni\" di paese, a quel tempo assai diffuse in Piemonte.\nIn merito ai pittori che hanno realizzato i cicli affrescati all'interno di questo oratorio, \u00e8 uniforme da parte della critica la loro attribuzione alla bottega dei Cagnola (o Cagnoli), molto attiva nel novarese tra la fine del XV e l'inizio del XVI secolo. Si ipotizza che Tommaso Cagnola, il capo bottega, si sia limitato ad un lavoro di impostazione e supervisione del progetto, mentre l'esecuzione debba attribuirsi ai figli Giovanni e soprattutto Francesco; pi\u00f9 controversa \u00e8 la partecipazione del terzo e relativamente pi\u00f9 famoso fratello, Sperindio Cagnola, divenuto allievo e poi aiuto di Gaudenzio Ferrari \nL'attribuzione degli affreschi alla bottega dei Cagnola avviene su assai fondate basi stilistiche. A. A. Boratto cos\u00ec si esprime al riguardo \nLa presenza attiva di Sperindio nell'esecuzione degli affreschi della chiesa \u00e8 stata messa in dubbio, essendo lo stile degli affreschi assai in ritardo rispetto al linguaggio ormai pienamente rinascimentale e \"gaudenziano\" che egli raggiunse nella seconda decade del XVI secolo, come si pu\u00f2 ad esempio osservare nella tavola dell'\"Ultima Cena\" del duomo di Novara, realizzata in collaborazione col Ferrari. \u00c8 verosimile che il suo intervento debba essere circoscritto alla \"Madonna di Loreto\" sul fronte del timpano del primo arco ed alla \"Assunzione della Vergine\" sulla parete nord della prima campata.\nGli ultimi lavori a fresco nella cappella risalgono alla quarta decade del XVI secolo (\u00e8 stata infatti rinvenuta in margine ad un affresco della prima campata la data 1538) quando Sperindio era gi\u00e0 morto. Si deve forse pensare, per queste opere, ad epigoni dei Cagnola, gi\u00e0 operanti nella loro bottega."}
{"id": "2321040", "revid": "913245", "url": "https://it.wikipedia.org/wiki?curid=2321040", "title": "Hasna Benhassi", "text": ""}
{"id": "2321047", "revid": "36426", "url": "https://it.wikipedia.org/wiki?curid=2321047", "title": "La Fortezza", "text": ""}
{"id": "2321052", "revid": "119585399", "url": "https://it.wikipedia.org/wiki?curid=2321052", "title": "Fabio Ferri (attore)", "text": "Biografia.\nAttore poliedrico, comincia la sua carriera artistica come ballerino. Ha raggiunto la notoriet\u00e0 presso il pubblico apparendo nel videoclip della canzone \"Salir\u00f2\" di Daniele Silvestri, ed in quello della canzone \"Che idea\" dei Flaminio Maphia.\nNel 2004 conduce \"B.R.A. Braccia rubate all'agricoltura\" di Serena Dandini su Rai2.\nNel 2007 \u00e8 inviato nel programma \"Matin\u00e9e\" su Rai 2.\nHa recitato in numerose fiction televisive come \"Incantesimo 7\" e \"Ama il tuo nemico 2\"; a partire dal 2008 ha interpretato l'ispettore Giandomenico Morini nella serie tv \"Rex\"."}
{"id": "2321053", "revid": "36426", "url": "https://it.wikipedia.org/wiki?curid=2321053", "title": "Vicer\u00e9 di Spagna", "text": ""}
{"id": "2321056", "revid": "36426", "url": "https://it.wikipedia.org/wiki?curid=2321056", "title": "Nativit\u00e0 della Vergine", "text": ""}
{"id": "2321057", "revid": "201394", "url": "https://it.wikipedia.org/wiki?curid=2321057", "title": "Festival pop di Caracalla", "text": "Il Festival pop di Caracalla fu il primo festival italiano ad ingresso gratuito rivolto alle allora nuove tendenze musicali del Rock psichedelico e progressivo. Il festival fu organizzato da Giovanni Cipriani, Eddie Ponti e Pino Tuccimei e si tenne presso le terme di Caracalla di Roma dal 10 all'11 ottobre 1970.\nLa seconda edizione del festival si tenne il 6 e 7 maggio 1971.\nStoria.\n1970: Il I\u00b0 Festival pop di Caracalla.\nIl I\u00b0 Festival pop di Caracalla si svolse nelle terme di Caracalla di Roma dal 10 all'11 ottobre 1970 con ingresso gratuito. L'evento fu organizzato da Pino Tuccimei (direttore artistico), Giovanni Cipriani (organizzatore), Massimiliano Terzo (organizzatore), Luigi Attilio Raimondi (Gigi) (collaboratore) e Eddie Ponti (presentatore). Parteciparono alla manifestazione: New Trolls, Primitives, Sopwith Camel, Pooh, Four Kents, The Trip, Le Esperienze (Francesco Di Giacomo, Pierluigi Calderoni, Renato D'Angelo e Nicola Agrimi), i Fiori di Campo, i Fholks, Pino Morabito. Il festival vide poi l'intervento del cast di \"Hair\", il musical nella sua versione italiana, che in quei giorni si teneva al Teatro Sistina e che vedeva nomi come Renato Zero, Loredana Bert\u00e8, Ronnie Jones, Teo Teocoli e Penny Brown, sal\u00ec sul palco ed inton\u00f2 \"Let the Sunshine In\" accompagnata dal pubblico.\nIl festival fu trasmesso in diretta radiofonica per Radio Monte Carlo da Mario Luzzatto Fegiz e Paolo Giaccio ed alcune riprese cinematografiche furono utilizzate per il film \u201cTerzo Canale - Avventura a Montecarlo\u201d interpretato dai The Trip, i quali nel finale del film eseguono, tra le rovine di Caracalla, il brano \u201cFantasia\u201d. \n1971: Il II\u00b0 Festival pop di Caracalla.\nIl II\u00b0 Festival pop di Caracalla si svolse nelle terme di Caracalla di Roma dal 6 al 7 maggio 1971 con il biglietto di ingresso a trecento lire. Parteciparono Panna Fredda, Le Esperienze, Fiori di Campo, Il Ritratto di Dorian Gray, Il Punto, Lucio Dalla, Four Kents, Blue Note, Free Love, Osanna e Brainticket."}
{"id": "2321058", "revid": "36426", "url": "https://it.wikipedia.org/wiki?curid=2321058", "title": "Presentazione di Ges\u00f9 al Tempio (Ambrogio Lorenzetti)", "text": ""}
{"id": "2321059", "revid": "1305772", "url": "https://it.wikipedia.org/wiki?curid=2321059", "title": "Walking Disaster", "text": "Walking Disaster \u00e8 il secondo singolo estratto dall'album \"Underclass Hero\" della band canadese Sum 41. La canzone fu trasmessa per la prima volta alla stazione radio Buzz 103.1 FM della Florida, e fu pubblicata come singolo il 23 luglio 2007.\nLa canzone.\nLa canzone, scritta da Deryck Whibley, riguarda la sua infanzia e la sua adolescenza. L'introduzione riguarda i suoi genitori, e dei brutti ricordi della sua infanzia e della sua adolescenza (ad esempio le frasi: \"Mom and dad both in denial\", \"Father's no name you deserve\" e \"Sorry mom, but I don't miss you\").\nIl brano tratta per\u00f2, d'altra parte, anche del suo rapporto con la moglie Avril Lavigne, con la quale, se dovessero arrivare dei figli, vorrebbe dar loro un'infanzia migliore della sua.\nAlla fine del brano Deryck dice di non vedere l'ora di vedere il sorriso della persona amata (lo si capisce dalla frase \"I can't wait to see your smile\").\nVideo musicale.\nIl video \u00e8 incentrato su un robottino, il quale rappresenta Deryck Whibley da ragazzino, che si \u00e8 perso in una citt\u00e0 e lo si rivedr\u00e0 alla fine trovare degli altri robot in un cestino di un supermercato. Nel video si vede anche la band che suona in un negozio di giocattoli a Los Angeles."}
{"id": "2321060", "revid": "486946", "url": "https://it.wikipedia.org/wiki?curid=2321060", "title": "Crescenzo (santo martire)", "text": ""}
{"id": "2321063", "revid": "486946", "url": "https://it.wikipedia.org/wiki?curid=2321063", "title": "San Crescenzio martire", "text": ""}
{"id": "2321065", "revid": "313323", "url": "https://it.wikipedia.org/wiki?curid=2321065", "title": "Invasione dei Tartari", "text": ""}
{"id": "2321066", "revid": "838137", "url": "https://it.wikipedia.org/wiki?curid=2321066", "title": "Linea d'imposta", "text": ""}
{"id": "2321067", "revid": "767487", "url": "https://it.wikipedia.org/wiki?curid=2321067", "title": "The Werewolf", "text": "The Werewolf \u00e8 un cortometraggio muto del 1913 di Henry MacRae. \u00c8 considerato un film perduto, tutte le stampe si suppone siano andate distrutte in un incendio nel 1924.\nTrama.\nUna donna Navajo diventa una strega credendo erroneamente che suo marito l'abbia abbandonata. Insegna la stessa capacit\u00e0 a sua figlia Watuma, che si trasforma in un lupo, al fine di effettuare vendetta contro gli invasori, i coloni bianchi. Poi, 100 anni dopo la sua morte, Watuma torna dalla morte per uccidere di nuovo.\nProduzione.\nIl film fu prodotto dalla Bison Motion Pictures (con il nome 101-Bison) e dalla Universal Film Manufacturing Company (Universal Bison 101 Brand).\nDistribuzione.\nDistribuito dall'Universal Film Manufacturing Company, il film - un cortometraggio di 18 minuti - usc\u00ec nelle sale cinematografiche statunitensi il 13 dicembre 1913."}
{"id": "2321069", "revid": "339392", "url": "https://it.wikipedia.org/wiki?curid=2321069", "title": "Fedora di Luningen", "text": ""}
{"id": "2321070", "revid": "125794600", "url": "https://it.wikipedia.org/wiki?curid=2321070", "title": "Hoot (film)", "text": "Hoot \u00e8 un film del 2006, scritto e diretto da Wil Shriner, tratto dall'omonimo romanzo di Carl Hiaasen, prodotto da Walden Media e New Line Cinema.\nTrama.\nL'adolescente Roy \u00e8 costretto dal lavoro del padre all'ennesimo trasferimento di casa, stavolta dal Montana, di cui ama gli ampi spazi naturali, ad un ambiente completamente diverso, quello della Florida. Da un lato deve affrontare le prevedibili e gi\u00e0 ben sperimentate difficolt\u00e0 del \"nuovo arrivato\", in questo caso ad opera del bullo locale Dana.\nRimane per\u00f2 incuriosito dalla vista di un misterioso coetaneo che corre in giro a piedi scalzi, del quale per\u00f2 non vi \u00e8 traccia a scuola.\nIl suo interesse attira l'ostile attenzione della scontrosa Beatrice \"l'Orsa\", atletica giocatrice di calcio, che dopo l'iniziale diffidenza ne riconosce la sincerit\u00e0 d'animo. Gli permette anche di fare la conoscenza di colui che altri non \u00e8 che il suo fratellastro, da lei soprannominato \"Mullet Fingers\" (\"dita da triglia\", per la sua straordinaria capacit\u00e0 di pescare a mani nude): il ragazzo \u00e8 scappato dal collegio militare in cui era stato mandato dalla madre e ora vive nascosto in una barca in secca.\nDedica tutte le sue energie, anche a rischio della propria latitanza, ad evitare che la costruzione del locale punto vendita di una catena nazionale di negozi di frittelle distrugga l'habitat naturale di alcune civette delle tane.\nAd indagare, senza successo, sui suoi ripetuti sabotaggi a danno del cantiere c'\u00e8 il volenteroso ma ingenuo poliziotto Delinko. Costui anzi si rivela d'aiuto quando i tre ragazzi, organizzando una finta inaugurazione anticipata del cantiere, riescono a far conoscere la situazione a cittadinanza e mass media.\nDimostrano che Muckle, il responsabile dell'azienda, ha deliberatamente ignorato i danni ambientali, e riescono cos\u00ec a sventare il pericolo per le civette.\nRoy, la cui famiglia ha deciso di vivere stabilmente in Florida, e Mullet, che continua la sua esistenza selvatica, devono per\u00f2 rimanere sempre all'erta, perch\u00e9 ogni giorno si presentano nuove minacce per le bellezze naturali del luogo."}
{"id": "2321072", "revid": "1305772", "url": "https://it.wikipedia.org/wiki?curid=2321072", "title": "Hoot", "text": ""}
{"id": "2321075", "revid": "15756", "url": "https://it.wikipedia.org/wiki?curid=2321075", "title": "Flakpanzer IV Ostwind", "text": "Il Flakpanzer IV Ostwind (\"vento dell'est\") \u00e8 stato un semovente antiaereo prodotto dalla Germania sulla base del carro armato medio Panzer IV dalla seconda met\u00e0 del 1944. Il numero di unit\u00e0 completate fu esiguo e il mezzo non ebbe impatto sul corso della seconda guerra mondiale che ormai volgeva al termine con la disfatta del Terzo Reich.\nStoria.\nSviluppo.\nNel corso del 1944 l'ufficio tecnico della Ostbauwerke di Sagan (odierna \u017baga\u0144, nella Polonia occidentale), si rivolse alla progettazione di semoventi antiaerei per garantire protezione alle truppe in campo aperto contro velivoli attaccanti a bassa quota. Per il mese di maggio la ditta aveva terminato i lavori sul Flakpanzer IV Wirbelwind, il cui armamento su un impianto quadrinato di FlaK 38 da 20\u00a0mm era per\u00f2 di modesta efficacia. Perci\u00f2 quasi in contemporanea la Ostbauwerke aveva atteso allo sviluppo del \"Ger\u00e4t 582\" (apparecchio 582) che montava un pezzo antiaereo da 37\u00a0mm: il prototipo venne completato in contemporanea al Wirbelwind e ricevette la designazione di Flakpanzer IV \"Ostwind\", stante per \"vento dell'est\" in tedesco. Sembra inoltre che esistesse anche la denominazione \"Flakpanzerwagen 604/17\". I collaudi vennero condotti durante il mese di luglio e il veicolo venne approvato dalla commissione militare presente.\nProduzione.\nIl 18 agosto 1944 l'esercito tedesco fece un ordinativo di 100 esemplari del nuovo Ostwind, ma la commessa venne soddisfatta solo in parte: oltre al prototipo, soltanto sette unit\u00e0 vennero fabbricate ex-novo su scafi che in un primo tempo erano stati assegnati alla produzione del Flakpanzer IV Kugelblitz; le altre 36 erano state ottenute, invece, riconvertendo altrettanti Panzer IV danneggiati di ritorno dal fronte. I numeri di scafo erano compresi tra 82001 e 90000. L'intero ciclo produttivo venne svolto dagli stabilimenti Ostbauwerke tra il dicembre 1944 e il marzo 1945.\nImpiego operativo.\nIl prototipo dell'Ostwind fu consegnato alla 1. SS-Panzer-Division \"Leibstandarte SS Adolf Hitler\" che lo test\u00f2 in condizioni reali di combattimento durante l'offensiva delle Ardenne: il veicolo fece ritorno alla Ostbau senza alcun danno e i rapporti sul suo utilizzo ne evidenziarono l'efficacia contro aerei a bassa quota. Dopo questa esperienza, i primi quindici Ostwind di serie furono completati verso la fine del dicembre 1944 e subito inviati alle unit\u00e0 di prima linea. Tutti gli esemplari vennero distribuiti tra i plotoni contraerei in forza alle Panzer-Division ma il loro tardivo spiegamento, oltretutto in numero ristretto, non permise al nuovo sistema d'arma di avere un qualche impatto sulla drammatica situazione bellica della Germania.\nCaratteristiche.\nL'originale torretta del Panzer IV venne rimossa in favore di una pi\u00f9 larga e alta, a pianta esagonale e a cielo scoperto con una feritoia ricavata sul lato anteriore. Dentro questa struttura era stato montato un singolo cannone FlaK 43/1 da 37\u00a0mm lungo 89 calibri (L/89): pesante oltre 1.200 chili, l'arma sparava proiettili da 635 grammi a una velocit\u00e0 iniziale di 820\u00a0m/s. L'alzo andava da -7\u00b0 a +90\u00b0, la gittata utile arrivava a circa 6.600 metri e la celerit\u00e0 di tiro a 250 colpi al minuto; il ciclo di fuoco generava per\u00f2 molto fumo, motivo per il quale fu preferito lasciare la torre a cielo aperto sebbene ci\u00f2 comportasse maggiori rischi per gli addetti. Protetto da uno scudo stondato spesso 25\u00a0mm, il FlaK 43 poteva essere adoperato anche contro bersagli terrestri (edifici, veicoli leggeri o poco corazzati) con eccellenti risultati. Il brandeggio della casamatta copriva 360\u00b0 ed era eseguito manualmente. La difesa a breve distanza contro la fanteria era affidata a una mitragliatrice MG 34 da 7,92\u00a0mm, posta in casamatta nella sovrastruttura destra; pare inoltre che una seconda mitragliatrice (MG 34 o MG 42) fosse talvolta portata all'interno dello scafo. Non \u00e8 chiaro quante munizioni fossero trasportabili: una fonte indica 1.000 granate per il cannone e 600 cartucce per l'MG 34, mentre un'altra riporta 400 colpi per il pezzo antiaereo e una terza parla di 1.000 colpi per il FlaK 43 e di 1.350 cartucce per le due armi automatiche.\nFu invece mantenuta senza modifiche la corazzatura ereditata dal Panzer IV: lo scafo presentava 80\u00a0mm sul frontale, 20\u00a0mm su fianchi e retro, 10\u00a0mm sul cielo; la sovrastruttura aveva protezioni rispettivamente da 80\u00a0mm, 30\u00a0mm e 20\u00a0mm. La grande torre era invece formata da lastre spesse 16\u00a0mm su tutti i lati. Due fonti, invece, concordano nel fornire dati differenti: riportano infatti che sia scafo che sovrastruttura avessero corazze frontali da 80\u00a0mm, laterali da 30\u00a0mm e posteriori da 20\u00a0mm, cielo e fondo dello scafo da 10\u00a0mm e tetto della sovrastruttura da 12\u00a0mm. Per la torre, infine, entrambe indicano corazzature da 25\u00a0mm.\nIl motore situato nel retro dello scafo non era stato cambiato. Si trattava di un Maybach HL 120 TRM 112 a dodici cilindri disposti a V, con una cilindrata di 11.867\u00a0cm\u00b3 ed erogante 272\u00a0hp a 2.800 giri al minuto; era alimentato a benzina (il serbatoio conteneva 470 litri), disponeva di un impianto di raffreddamento ad acqua e aveva un rapporto di compressione di 6,5:1. L'avviamento era garantito dal motorino di avviamento collegato al sistema elettrico del carro da 24 volt, l'accensione era a magnete. L'albero motore univa il propulsore alla trasmissione anteriore SSG 77, sincronizzata a un cambio con sei marce avanti e una retromarcia. Il treno di rotolamento del pari non aveva subito modifiche: era composto da otto doppie ruote accoppiate a quattro carrelli, ognuno dei quali era dotato di una sospensione a mezza balestra. Il treno era completato da quattro doppi rulli superiori reggicingolo e dalla ruota di rinvio posteriore. I cingoli erano formati da 99 maglie larghe 400\u00a0mm.\nIl Flakpanzer Ostwind era alto quasi 3 metri, lungo 5,92 metri, pesava in totale 25 tonnellate e sviluppava una pressione al suolo di 0,81\u00a0kg/cm2. Il veicolo era operato da un equipaggio di cinque uomini dotato di una pistola mitragliatrice MP 40 da 9\u00a0mm (192 cartucce in sei caricatori): nella torretta prendevano posto il comandante, il cannoniere e il caricatore; nello scafo sedevano a sinistra il pilota e a destra il mitragliere, il quale era inoltre addetto all'utilizzo delle radio FuG 2 e FuG 5 di bordo. Il pilota guidava il veicolo con il tipico sistema dell'epoca frizione-freno, da usarsi di concerto con due leve direzionali, una per cingolo, che imprimevano la svolta richiesta. Il veicolo era capace di raggiungere una velocit\u00e0 massima di 38\u00a0km/h, su strada di 25\u00a0km/h e su terreni non preparati di 20\u00a0km/h. Il consumo di carburante su strada si attestava a 2,35 litri per chilometro (200 chilometri di autonomia) e fuoristrada si accresceva a 3,62 litri per chilometro (raggio d'azione ridotto a 130 chilometri). Gestiva pendenze non superiori ai 30\u00b0/57% e poteva guadare fino a 0,80-1,20 metri d'acqua; la capacit\u00e0 di superamento trincee era di 2,20-2,35 metri e sormontava gradini da 0,60 metri. La luce libera, ovvero la distanza tra fondo dello scafo e suolo, misurava 40\u00a0cm.\nVersioni.\nOstwind II.\nLa Ostbauwerke propose una nuova configurazione del veicolo installando nella torre un complesso binato di FlaK 43 da 37\u00a0mm, montati uno di fianco all'altro; l'impianto era chiamato \"3,7\u00a0cm Flakzwilling 44\" e richiedeva due caricatori addetti. Un singolo prototipo ribattezzato \"Ostwind II\" venne costruito tra gennaio e febbraio 1945 e l'esercito ordin\u00f2 ancora una volta 100 unit\u00e0. Tuttavia la produzione non venne mai avviata poich\u00e9 la fabbrica, che si trovava ormai sulla linea del fronte orientale, venne attaccata e distrutta in quello stesso periodo."}
{"id": "2321079", "revid": "2033069", "url": "https://it.wikipedia.org/wiki?curid=2321079", "title": "Empire (miniserie televisiva)", "text": "Empire \u00e8 una miniserie televisiva statunitense in sei puntate trasmessa nel 2005 dalla ABC.\nLa serie, girata interamente a Roma, \u00e8 stata diretta da John Gray e Kim Manners.\nTrama.\nAl suo ritorno al Senato, Giulio Cesare viene assassinato dai suoi colleghi senatori, capeggiati da Cassio e Bruto, che cospirano, temendo il suo crescente potere e la sua popolarit\u00e0 tra i cittadini di Roma. Nel fare ci\u00f2 il senato perde l'appoggio di Marco Antonio, sgomento per il loro tradimento violento, e dell'oratore Cicerone che, pur essendo un avversario politico di Cesare, non accetta la aggressivit\u00e0 dei cesaricidi.\nL'assassinio avviene perch\u00e9 Tirone, un ex gladiatore che serve Cesare come guardia del corpo, \u00e8 stato distratto dal rapimento del suo giovane figlio Piso da un gruppo di sicari guidati dal temibile Drax. Tirone riesce a salvare Piso ed intuisce l'imbroglio, ma quando arriva in senato Cesare \u00e8 ormai in fin di vita. Tuttavia, il generale romano ha il tempo per raccomandare a Tirone il nipote, Caio Ottavio, destinato ad essere suo successore.\nTirone manda la moglie e il figlio a Cipro, con la promessa di raggiungerli presto, poi fugge da Roma con Ottavio per proteggerlo dai cesaricidi. Fuori Roma cominciano a cercare alleati disposti a rovesciare il Senato. Ad Ottaviano, Marco Antonio appare un compagno disposto e fedele alla sua causa ed i due diventano rapidamente confidenti. Antonio e Ottavio stringono dunque un'alleanza firmando entrambi un documento che attesta come in caso di morte di uno dei due, l'eredit\u00e0 del defunto debba passare nelle mani dell'altro. \u00c8 dopo questo accordo che Antonio svela le sue vere intenzioni e tenta di avvelenare Ottavio, che tuttavia si salva anche grazie al sostegno del giovane Marco Agrippa.\nUna volta ripresosi, Ottaviano, con Agrippa ed alcuni compagni si dirigono al nord, dove Ottaviano ha lo scopo di mobilitare l'aiuto di ex Terza Legione di suo zio. Secondo la storia, la Legione terza, decimata per ordine dello stesso Cesare in seguito ad uno scontro nella Gallia, si era disgregata ed i sopravvissuti erano divenuti banditi. In un primo momento questi uomini decidono vendicarsi contro Cesare uccidendo Ottavio, ma il ragazzo riesce a ottenere il loro appoggio grazie all'aiuto di Cicerone.\nNel frattempo, la moglie di Tirone \u00e8 morta e Piso \u00e8 stato adottato da una nobile famiglia sull'isola a cui sono fuggiti. Tirone, preso dallo sconforto si unisce con Marco Antonio, con l'intenzione di sconfiggere Ottavio che l'ha costretto ad allontanarsi dalla sua famiglia. Dopo aver salvato uno dei soldati, Tirone guadagna la lealt\u00e0 e l'affetto degli uomini di Antonio.\nMarco Antonio, dopo aver esiliato Bruto e Cassio, si prepara a scontrarsi con la Terza Legione di Ottaviano.\nDurante la battaglia che segue Tirone si trova a scontrarsi con gli uomini di Ottaviano e, ricordando il giuramento fatto a Cesare morente, decide di tradire Marco Antonio per tornare a servire il suo protetto. Molti degli uomini di Antonio seguono quindi Tirone unendosi alla terza legione. La battaglia culmina nello scontro tra Antonio e Ottavio. Marco Antonio viene disarmato ed il giovane Cesare decide di risparmiarlo. L'impero viene dunque spartito tra i due successori di Cesare: Antonio prende l'Oriente e Ottavio l'occidente.\nAl termine della serie Tirone torna a Cipro per prendere suo figlio e riportarlo con s\u00e9 a Roma."}
{"id": "2321092", "revid": "1584600", "url": "https://it.wikipedia.org/wiki?curid=2321092", "title": "Locomotiva FS D.145", "text": "Le D.145 sono locomotive Diesel a trasmissione elettrica di costruzione italiana per servizio di manovra pesante e per treni merci.\nStoria.\nSi tratta del primo progetto di locomotiva di nuova generazione per il rinnovamento del parco di rotabili ferroviari delle Ferrovie dello Stato. Il progetto venne sviluppato dalla Fiat Ferroviaria Savigliano alla fine degli anni settanta. La sua costruzione venne ordinata il 26 luglio del 1979 e le prime consegne iniziarono nel 1982.\nLa difficolt\u00e0 di realizzare, sia in versione elettrica che Diesel, locomotive con buoni rendimenti adatte a questa vasta gamma di servizi fu finalmente superata negli anni ottanta del XX secolo con lo sviluppo dell'elettronica di potenza, che permise la realizzazione delle locomotive D.145 da parte della FIAT Ferroviaria Savigliano e della sua consociata Elettromeccanica Parizzi&lt;ref name=\"TreniFiat/124-125\"&gt;&lt;/ref&gt;.\nDella locomotiva venne sviluppata anche una versione (serie D.145 2001-2020) da parte del Tecnomasio Italiano-Brown-Boveri.\nData la novit\u00e0 del sistema di azionamento elettronico la locomotiva \u00e8 stata denominata \"InLoc\" (acronimo per \"Inverter Locomotive\") Le D.145 sono state le prime locomotive diesel a ricevere l'insolita livrea arancione.\nOltre alle FS le locomotive sono state fornite, sempre da Fiat Ferroviaria, ad altre societ\u00e0 ferroviarie italiane. Tre unit\u00e0, costruite nel 1994, furono ordinate dalle Ferrovie Nord Milano Esercizio (FNME) che le impiegarono sulla ferrovia Brescia-Iseo-Edolo nelle tradotte merci, per il traino di alcuni regionali e per le manovre. Immatricolate come DE 145.001-003, nel 2004 sono poi entrate nel parco Nordcargo. Altre due unit\u00e0, costruite nel 1995, sono state ordinate dalla Azienda Consorziale Trasporti Reggio Emilia (ACT) per l'impiego sulle linee ferroviarie sociali. Immatricolate come DE 145.012-013, con l'acquisizione del ramo ferroviario dell'ACT da parte della Ferrovie Emilia Romagna (FER) sono entrate dapprima nel parco di quest'ultima ed infine in quello dell'impresa ferroviaria Dinazzano Po. Sono utilizzate per effettuare treni merci e per le manovre, in particolare negli scali di Rubiera, Reggio Emilia e Dinazzano.\nCaratteristiche.\nLa locomotiva ha una configurazione molto usata nel mondo ma poco in Italia: \u00e8 del tipo \"monocabina\" con posto di comando doppio in posizione paracentrale. Il telaio \u00e8 montato su due carrelli a due assi a completa aderenza. I due motori Diesel a 4 tempi e ad iniezione diretta, sono posti nell'avancorpo anteriore; sono a 12 cilindri disposti a \"V\" e forniscono la potenza UIC di 515\u00a0kW ciascuno a 2100 g/m. Il raffreddamento \u00e8 di tipo \"intercooling\" a circolazione forzata. La trasmissione \u00e8 del tipo \"elettrico\" ad . I motori di trazione sono 4, 2 per carrello, e sono del tipo trifase asincrono a 6 poli alimentati alla tensione massima di 800 volt. Il freno \u00e8 elettrico reostatico ed anche di tipo pneumatico e meccanico di stazionamento. Il rotabile \u00e8 atto ad operare anche con un solo gruppo motore-generatore in quanto il sistema \u00e8 predisposto per alimentare tutti e 4 i motori di trazione sia in caso di avaria che in caso di economia di esercizio.\nLe locomotive sono atte anche all'effettuazione di treni merci essendo in grado di raggiungere la velocit\u00e0 massima di 100\u00a0km/h; in manovra la velocit\u00e0 massima viene limitata a 30\u00a0km/h.\nQueste locomotive a quattro assi motori con rodiggio Bo'Bo', furono equipaggiate con due gruppi elettrogeni, ciascuno dei quali costituito dal motore Diesel di grande produzione IVECO 8297.22 e da un alternatore alimentante normalmente mediante un convertitore elettronico i due motori di trazione asincroni trifase di ciascun carrello.&lt;ref name=\"TreniFiat/125\"&gt;&lt;/ref&gt;\nLa grande versatilit\u00e0 di queste macchine deriva dai possibili modi di funzionamento consentiti dal circuito elettrico di trazione che, diversamente dalle locomotive precedenti, le mettono in grado di operare:\ncon la possibilit\u00e0 di adeguare, caso per caso, il mezzo al reale servizio da svolgere.&lt;ref name=\"TreniFiat/125-126\"&gt;&lt;/ref&gt;\nLa sua livrea appariscente le ha valso il soprannome di \"Aragosta\"\nServizi.\nI primi impianti di assegnazione furono Torino Smistamento per le macchine di costruzione Breda, mentre quelle della serie 2000 furono assegnate a Genova Rivarolo e a Milano Smistamento. Nel 1991 le Breda furono ripartite tra Torino Smistamento, Bologna San Donato, Civitavecchia, Napoli Smistamento, Roma Smistamento e Bologna Centrale. Quelle di seconda serie furono assegnate a Milano Smistamento, Genova Rivarolo, Savona, Sassari e a Messina e Reggio Calabria per le manovre di imbarco sui traghetti. Dal 2010 inizi\u00f2 l'installazione a bordo del sistema SCMT per consentire l'impiego in linea secondo le norme dell'ANSF.\nNel 2014 le Breda erano ripartite cos\u00ec:\nSvolgono principalmente operazioni di manovra negli scali, pi\u00f9 raramente servizi di trasferimento sulle medie distanze e occasionalmente veri e propri treni merci. La D.145.2029 \u00e8 assegnata come locomotiva d'appoggio per i treni diagnostici RFI.\nUnit\u00e0 assegnate a Mercitalia Rail.\nGennaio 2017.\nDal gennaio 2017 le D.145 sono state assegnate a Mercitalia Rail (ex Trenitalia Cargo), per un totale di 41 locomotori."}
{"id": "2321093", "revid": "22475", "url": "https://it.wikipedia.org/wiki?curid=2321093", "title": "Association sportive de B\u00e9ziers H\u00e9rault", "text": "L\u2019Association sportive de B\u00e9ziers H\u00e9rault \u00e8 un club francese di rugby XV di B\u00e9ziers che milita nel Pro D2, campionato di seconda divisione nazionale.\nIl club, fondato nel 1911, vanta 11 titoli di campione di Francia e cinque Coppe di Francia, risultando cos\u00ec il terzo club pi\u00f9 titolato di Francia dopo Stade Toulousain e Stade Francais. Disputa le sue gare interne allo stadio M\u00e9diterran\u00e9e, capace di pi\u00f9 di 16.000 spettatori. I suoi colori sociali sono il blu e il rosso."}
{"id": "2321094", "revid": "599013", "url": "https://it.wikipedia.org/wiki?curid=2321094", "title": "Marlon Maxey", "text": ""}
{"id": "2321101", "revid": "1791151", "url": "https://it.wikipedia.org/wiki?curid=2321101", "title": "Il suono per resistere", "text": "Il suono per resistere \u00e8 un album del rapper Zampa pubblicato il 22 marzo 2006 dall'etichetta Vibrarecords ed \u00e8 interamente prodotto da Jack the Smoker, che presta anche la voce nei brani Spywar(e) e Electrorapmusic. Gli ospiti sono Bassi Maestro, Jap, Ape, Asher Kuno, Bat One e Gomez."}
{"id": "2321108", "revid": "15756", "url": "https://it.wikipedia.org/wiki?curid=2321108", "title": "Immortal", "text": "Gli Immortal sono un gruppo black metal norvegese, formatosi a Bergen nel 1990 per iniziativa dei leader storici Abbath e Demonaz Doom Occulta. E, ora in disputa per il nome tra quest'ultimo e il batterista Horgh.\nDopo aver pubblicato vari dischi fondamentali per il black metal, tra cui \"Battles in the North\", i due fondatori trovarono un batterista fisso in Horgh, con cui fu inciso il quarto album \"Blizzard Beasts\".\nPoco dopo tuttavia Demonaz fu costretto a uscire dalla band a causa di una fortissima tendinite al braccio, e il suo posto alla chitarra venne preso da Abbath. Con una formazione composta dai soli Abbath e Horgh gli Immortal pubblicarono il quinto disco \"At the Heart of Winter\", che segn\u00f2 un significativo cambio di stile con l'introduzione di elementi thrash metal.\nNei mesi successivi ai due si un\u00ec il bassista Iscariah, per permettere ad Abbath di concentrarsi solo sulle parti di chitarra.\nDopo aver pubblicato nel 2000 \"Damned in Black\", l'ultimo disco con la Osmose Productions, il gruppo firm\u00f2 con la Nuclear Blast e pubblic\u00f2 il settimo album \"Sons of Northern Darkness\", che entr\u00f2 nelle classifiche di vari paesi europei. Dopo essersi sciolti nel 2003, nel 2006 si sono riuniti per il \"7 Dates of Blashyrkh Tour\", per poi pubblicare nel 2009 l'ottavo disco \"All Shall Fall\" con una formazione composta da Abbath, Horgh e Apollyon degli Aura Noir.\nStoria.\nGli inizi e i primi successi (1990-1995).\nIniziarono con il nome di Satanael, gruppo death metal di fine anni ottanta in cui militavano Abbath Doom Occulta e Demonaz Doom Occulta insieme a Varg Vikernes; i tre facevano anche parte di un gruppo death metal noto come Old Funeral.\nI due gruppi furono attivi parallelamente fino a quando Demonaz e Abbath uscirono dai Satanael per fondare gli Amputation, che pubblicarono due demo, \"Achieve the Mutilation\" e \"Slaughtered in the Arms of God\", tra il 1989 e il 1990.\nDopo la fine anche di quest'ultima band Demonaz decise nell'autunno del 1990 di fondare gli Immortal assieme ad Abbath, al chitarrista J\u00f8rn Inge Tunsberg e al batterista Armagedda, influenzati principalmente da Bathory, Possessed e Celtic Frost e dalla personalit\u00e0 di Euronymous, leader dei Mayhem.\nI quattro pubblicarono la loro prima demo nello stesso anno, intitolata \"The Northern Upins Death\".\nSuccessivamente il chitarrista Tunsberg fu cacciato dalla band. Grazie a queste prime produzioni il complesso fu notato dall'etichetta francese Listenable Records, che propose la registrazione di un 7\"; gli Immortal iniziarono dunque a lavorare alle tracce \"The Cold Winds of Funeral Frost\" e \"Unholy Forces of Evil\".\nLa prima pubblicazione ufficiale, l'EP omonimo \"Immortal\", fu edito nell'ottobre 1991 da Listenable Records con una tiratura di sole mille copie. Il disco fu notato dall'etichetta Osmose Productions, con cui il gruppo firm\u00f2 nel 1992.\nNell'aprile dello stesso anno gli Immortal entrarono nello studio di registrazione Grieghallen di Bergen assieme al produttore Eirik Hundvin.\nA luglio l'album di debutto \"Diabolical Fullmoon Mysticism\", inizialmente intitolato \"Battles in the North\", fu pubblicato da Osmose Productions, e ottenne buoni consensi negli ambienti del metal estremo.\nDal punto di vista dei testi il disco presenta anomalie da quelli che erano i temi dei principali gruppi black metal del periodo, non trattando temi satanici, bens\u00ec l'inverno e le leggende nordiche, come quella del Blashyrkh, regno immaginario ideato da Abbath e Demonaz in cui regna il \"Mighty Ravendark\", ossia il \"Corvoscuro\".\nAnche dal punto di vista musicale si discosta dal black metal dell'epoca, soprattutto a causa del largo uso di chitarre acustiche.\nPoco dopo questa pubblicazione Armagedda fu cacciato dalla band, e al suo posto fu ingaggiato temporaneamente Kolgrim, per un unico concerto a Bergen nel dicembre 1992. L'esibizione fu registrata da una tv locale, e mostr\u00f2 il gruppo in forma non ottimale; Kolgrim fu licenziato poco dopo a causa dello scarso impegno.\nDue mesi pi\u00f9 tardi, quando ormai il movimento black metal aveva raggiunto una certa notoriet\u00e0 in Norvegia a causa di alcuni fatti di cronaca, un canale televisivo di Bergen propose alla band di registrare un'intervista e un video musicale. Il gruppo accett\u00f2, e il video di \"Call of the Wintermoon\" fu girato in sole due ore nelle foreste attorno a Bergen, e venne mandato in onda quella stessa sera insieme all'intervista.\nL'anno successivo gli Immortal pubblicarono il successivo \"Pure Holocaust\", registrato sempre ai Grieghallen insieme a Eirik Hundvin dai soli Abbath e Demonaz, nonostante tra i crediti figurasse Erik Br\u00f8dreskift come batterista.\nIn realt\u00e0 fu lo stesso Abbath a suonare tutte le parti di batteria dell'album, e Br\u00f8dreskift si un\u00ec alla band solo durante il missaggio del disco, apparendo nella foto di copertina pur non avendo suonato una sola nota.\nRiguardo al cambio di stile del disco, in cui erano state completamente abbandonate le chitarre acustiche, il chitarrista Demonaz dichiar\u00f2 in un'intervista al \"magazine\" \"Tales of the Macabre\":\nDopo la pubblicazione l'album caus\u00f2 alcune polemiche a causa del suo titolo, dal momento che gli stessi Immortal definivano il loro stile \"holocaust metal\", ma in seguito la band ha abbandonato del tutto il termine per non essere collegata al nazismo.\nIl disco fu sostenuto con un tour in Europa assieme a Blasphemy e Rotting Christ, intitolato \"Fuck Christ Tour '93\"; grazie al successo di questi concerti il gruppo di Bergen organizz\u00f2 un'altra serie di live, assieme al complesso black metal svedese Marduk.\nAl termine del tour Br\u00f8dreskift fu cacciato dalla band, e fu cos\u00ec Abbath a registrare le parti di batteria per il terzo album \"Battles in the North\", pubblicato nel maggio 1995. Demonaz dichiar\u00f2 in un'intervista pochi mesi prima dell'uscita del disco:\nAlcune copie del disco furono stampate con i numeri delle tracce errati, costringendo la Osmose Productions a ritirare la prima stampa e a correggere l'errore.\nL'album fu pubblicato in un momento particolare per il black metal: molti gruppi che avevano fatto parte della scena fin dagli inizi come Emperor, Mayhem e Burzum erano sciolti, mentre band come Ulver e In the Woods... stavano cominciando ad esplorare nuove frontiere per il genere; \"Battles in the North\", in netta controtendenza, present\u00f2 un black metal semplice, veloce e aggressivo. Proprio a questo proposito la band inser\u00ec all'interno del booklet una dichiarazione che diceva:\nDopo la pubblicazione del disco gli Immortal videro crescere di molto la loro popolarit\u00e0 e trovarono un nuovo batterista temporaneo, ossia Hellhammer, ex Mayhem, che partecip\u00f2 al tour in supporto ai Morbid Angel e apparve nel VHS \"Masters of Nebulah Frost\".\nBen presto anche lo stesso Hellhammer abbandon\u00f2 il gruppo per dedicarsi ad altri progetti, e fu allora che il batterista Horgh prese contatti con Abbath e Demonaz, che dopo un provino lo ammisero nel gruppo come batterista in pianta stabile.\nA questo proposito Demonaz dichiar\u00f2 nell'autunno 1997:\nLa defezione di Demonaz e il cambio di stile (1996-1999).\nTre mesi dopo, gli Immortal entrarono agli Stigma Studios, meglio equipaggiati dei Grieghallen, per registrare il quarto album \"Blizzard Beasts\" agli Stigma Studios, pubblicato nel febbraio 1997. Questo fu l'ultimo lavoro della band assieme al chitarrista Demonaz, che fu costretto a prendersi una pausa dall'attivit\u00e0 musicale a causa di una tendinite alle braccia.\nHorgh e Abbath attesero per diversi mesi un miglioramento della situazione, ma la tendinite di Demonaz non si attenuava, e dopo alcuni mesi l'etichetta della band, la Osmose Productions, fece sapere che le ripresa dell'attivit\u00e0 live non poteva pi\u00f9 essere rimandata.\nA questo punto fu lo stesso Demonaz a decidere di rinunciare, continuando tuttavia a far parte degli Immortal come principale compositore e formando un proprio gruppo, i Perfect Visions, in cui svolgeva solo l'attivit\u00e0 di cantante. Il suo posto fu preso dallo stesso bassista Abbath, mentre al basso subentr\u00f2 Ares degli Aeternus.\nDopo un tour svoltosi in quello stesso anno fu chiesto ad Ares di entrare nel gruppo come bassista a tempo pieno, ma egli rifiut\u00f2 l'offerta per concentrarsi unicamente sugli Aeternus.\nIl gruppo prosegu\u00ec la propria attivit\u00e0 e giunse a pubblicare il quinto disco \"At the Heart of Winter\" nel febbraio 1999, registrato agli Abyss Studios assieme a Peter T\u00e4gtgren. Fu lo stesso T\u00e4gtgren, cantante e chitarrista degli Hypocrisy, a chiedere alla Osmose Productions di produrre il disco ai suoi Abyss Studios, e la proposta fu accettata sia dall'etichetta sia dalla band.\nIl disco present\u00f2 un notevole cambiamento dai lavori precedenti, e fu lodato da molti critici per la fusione di elementi black e thrash metal. Allo stesso tempo fu cambiato il logo della band, e per la prima volta la copertina dell'album non rappresentava i componenti della band bens\u00ec un paesaggio mitologico dominato da un castello.\nAbbath ha spiegato che all'epoca fu deciso di non rappresentare un'immagine della band, proprio perch\u00e9 c'era una band \"inesistente ed incompleta\". Era infatti il periodo di transizione successivo alla tendinite di Demonaz.\nL'esperimento, apparentemente abbandonato dopo quel disco, sar\u00e0 poi ripreso nel 2009 con \"All Shall Fall\". Il disco guadagn\u00f2 alla band moltissimi nuovi fan, e rese gli Immortal uno dei gruppi metal norvegesi pi\u00f9 noti e apprezzati.\nDopo aver contribuito con la traccia \"To Walk the Infernal Fields\" all'album di tributo ai Darkthrone \"Darkthrone Holy Darkthrone\", il terzetto riprese l'attivit\u00e0 live, per la quale venne ingaggiato come bassista in pianta stabile Iscariah degli Enchanted.\nNell'ottobre dello stesso anno, di ritorno dal tour, gli Immortal avevano gi\u00e0 varie nuove tracce pronte, e cos\u00ec si recarono nuovamente agli Abyss Studios, dove registrarono le parti di batteria, basso e chitarra, mentre le parti vocali e gli assoli furono registrati nel febbraio 2000.\nLo scioglimento (2000-2003).\nIl sesto disco \"Damned in Black\" usc\u00ec a fine marzo del 2000 e riusc\u00ec a vendere 40.000 copie nella sola prevendita e ad entrare nelle classifiche tedesche.\nFu l'ultimo album con la Osmose Productions, e gli Immortal decisero di accasarsi in quello stesso anno alla Nuclear Blast, firmando un contratto per un album il 22 novembre. \"Damned in Black\" fu pubblicizzato negli USA in un tour assieme a Angel Corpse, Satyricon e Krisiun, oltre che in qualche data anche in Messico.\nPer celebrare il decimo anniversario della nascita della band, che cadeva proprio quell'anno, fu annunciata la pubblicazione di un box set speciale contenente un album live, varie foto inedite e altre rarit\u00e0, che per\u00f2 non vide mai la luce. Intanto i componenti erano sempre pi\u00f9 occupati in altri progetti: Horgh era anche batterista live dei Pain, Abbath era entrato a far parte dei Det Hedenske Folk e Iscariah contribuiva all'album \"Ceremony in Flames\" del supergruppo black metal Wurdulak. Infine, Horgh e Abbath registrarono il demo \"Ghouls of Grandeur\" assieme a Frediablo, chitarrista di Deride, Wurdulak e Gorelord, e a Ole Walanet dei Deride.\nIn quello stesso anno gli Immortal contribuirono con \"From the Dark Past\" a una compilation di tributo ai Mayhem pubblicata da Avantgarde Music ed intitolata \"Originators of the Northern Darkness - A Tribute to Mayhem\".\nNel settembre 2001 il complesso torn\u00f2 nuovamente in studio di registrazione con il produttore Peter T\u00e4gtgren per preparare il seguito di \"Damned in Black\": \"Sons of Northern Darkness\" fu pubblicato nel febbraio 2002.\nIl disco fu prodotto in vari formati differenti, in vinile, in edizione limitata e in metal box, che and\u00f2 presto esaurita. La promozione dell'album fu molto ben curata, in quanto la Nuclear Blast era convinta che potesse arrivare a vendere 150.000 copie, superando cos\u00ec il suo predecessore che ne aveva vendute 100.000.\nAnche grazie a questo il disco riusc\u00ec ad ottenere piazzamenti in varie classifiche europee, raggiungendo la posizione 58 in Germania e 31 in Finlandia e Norvegia.\nTra il marzo e l'aprile dello stesso anno gli Immortal si esibirono al festival metal europeo \"No Mercy\" organizzato dal magazine \"Rock Hard\", assieme a nomi come Vader, Catastrophic, Destr\u00f6yer 666, Hypocrisy, Disbelief, Malevolent Creation e Obscenity. Poco dopo la band fece da supporto ai Manowar per alcuni concerti negli Stati Uniti, ma senza Iscariah, che lasci\u00f2 dopo tre anni ed entr\u00f2 a far parte dei Necrophagia, e in seguito di Amok e The Clan Destined. Il bassista rilasci\u00f2 una dichiarazione ufficiale che diceva:\nDopo averlo rimpiazzato con Saroth dei Pain, Abbath partecip\u00f2 come ospite all'album dei Dimmu Borgir \"Death Cult Armageddon\".\nNel 2003 \"Sons of Northern Darkness\" ottenne la nomination in due diversi premi, gli Alarm Awards e gli Spellemannprisen norvegesi, ma in entrambi i casi vinsero i Satyricon con \"Volcano\".\nMa nel luglio 2003, poco dopo che Horgh e Iscariah avevano fondato i Grimfist, cominci\u00f2 a circolare la voce che gli Immortal fossero sul punto di sciogliersi. Inizialmente la Nuclear Blast neg\u00f2 ufficialmente la notizia, e dichiar\u00f2 che si trattava invece solo di una pausa, ma poche ore dopo gli stessi Immortal confermarono lo scioglimento.\nIl decennio 2005-2015.\nNel 2005 la Townsend Avalanche Music pubblic\u00f2 un compilation di tributo intitolata \"Epimythion - Tribute to Immortal\", con la partecipazioni di Sunn O))), Beyond Dawn, Endwarfment, Vreid, Tragedy Begins, Zweizz, Enthroned, Aura Noir, Funeral Procession e Seth. Nell'aprile 2005 Abbath, assieme ad Armagedda, ad Arve Isdal di Enslaved e Malignant Eternal e a King ov Hell dei Gorgoroth, form\u00f2 il supergruppo I, con il contributo di Demonaz per quanto riguarda i testi.\nNel giugno 2006 Abbath dichiar\u00f2 in un'intervista al magazine tedesco \"Rock Hard\" che stava discutendo con Horgh e Demonaz riguardo a una possibile riunione della band; poco dopo furono annunciate alcune date dal vivo, precisamente il 14 luglio 2006 sul sito ufficiale della Nuclear Blast. In formazione Iscariah fu sostituito da Apollyon degli Aura Noir: secondo Abbath Iscariah si interess\u00f2 alla riunione solo quando apprese del guadagno che avrebbe potuto ricavarne, e fu per questo escluso dalla nuova formazione.\nLa riunione fu coronata dal \"7 Dates of Blashyrkh Tour\", che vide il gruppo come attrazione principale di una serie di eventi come l\"'Inferno Metal Festival\" in Norvegia, il francese \"Hellfest\", il \"Tuska Open Air\", lo sloveno \"Metal Camp\" e il \"Wacken Open Air\" 2007.\nSubito dopo il termine del tour gli Immortal annunciarono tre ulteriori date, a Bergen il 25 agosto al festival \"Hole in the Sky\", a Notodden in occasione del \"Motst\u00f8y Festival\", e il 20 ottobre all\"'UKA-07\" di Trondheim; al termine di questi impegni il gruppo si concentr\u00f2 sulla registrazione di un nuovo disco. Il 14 ottobre fu annunciata la partecipazione all'edizione 2008 del Rock Hard festival, da svolgersi tra il 9 e l'11 maggio a Gelsenkirchen, oltre a un tour in Australia e Nuova Zelanda intitolato \"Blashyrkh in Oz Tour\" e previsto per il marzo 2008. Nel maggio 2009 il gruppo entr\u00f2 negli Abyss Studio per registrare il nuovo disco.\nIl 13 giugno 2009 fu annunciato il titolo del nuovo album, \"All Shall Fall\", e il 30 luglio ne fu annunciata la pubblicazione il 25 settembre in Europa e il 6 ottobre negli Stati Uniti. Il 3 agosto il gruppo annunci\u00f2 sul proprio sito ufficiale la partecipazione all'Hellfest e al Wacken Open Air per l'estate di quello stesso anno.\nNei giorni seguenti furono rese disponibili varie versioni di \"All Shall Fall\", tra cui una digipack, una in un box set in edizione limitata, una in vinile e una in picture disc.\nL'11 settembre fu confermato che la band avrebbe partecipato al \"Winternoise Festival\" e al \"Kings of Black Metal Festival\", che si sarebbero svolti rispettivamente il 23 gennaio a Dortmund e il 10 aprile a Gie\u00dfen, mentre il 16 dello stesso mese fu annunciato che gli Immortal avrebbero preso parte al Metal Camp 2010 a Tolmin come headliner.\nIl 29 settembre gli Immortal resero disponibile in streaming la traccia \"All Shall Fall\" sul loro sito ufficiale. Il 18 dicembre fu annunciata una tourn\u00e9e nel Nordamerica con quattro date a Toronto, Montr\u00e9al, New York e Los Angeles.\nIl 9 gennaio 2010 il complesso si esib\u00ec nella propria citt\u00e0 d'origine, Bergen, per celebrare l'uscita di \"All Shall Fall\".\nIl 13 gennaio fu annunciata la cancellazione del \"Winternoise Festival\", che si sarebbe dovuto tenere il 23 gennaio a Dortmund, e il gruppo si prese una pausa dall'attivit\u00e0 live fino al mini tour in Nordamerica, mentre il 6 febbraio sul sito ufficiale fu annunciata la partecipazione al \"Norway Rock Festival\" da svolgersi a Kvinesdal il 7 luglio. Pochi giorni dopo gli Immortal vengono candidati un'altra volta agli Spellemannprisen, stavolta per \"All Shall Fall\", ma, tramite il loro manager H\u00e5kon Grav, rifiutano tale candidatura.\nIl 15 aprile, a causa dell'eruzione del vulcano Eyjafj\u00f6ll, il gruppo annunci\u00f2 sul proprio sito ufficiale che il concerto a Mosca, previsto per il 17 aprile, sarebbe stato posticipato al 30 ottobre dello stesso anno, dal momento che tutti i voli in uscita dalla Norvegia erano stati cancellati. Pochi giorni dopo, il 7 maggio, fu annunciata la partecipazione degli Immortal all\"'Eindhoven Metal Meeting\" come attrazione principale, previsto per il 18 dicembre 2010 a Eindhoven.\nIl 13 maggio fu annunciata la pubblicazione di \"The Seventh Date of Blashyrkh\", primo vero DVD registrato dal vivo della band.\nIl 23 giugno il gruppo giunse primo ai \"Metal Hammer Golden Gods Awards\" tenutisi a Londra, nella categoria \"Best Underground Band\". Nel mese successivo gli Immortal presero parte a vari festival importanti, tra cui l\"'Hellfest\", il \"Graspop Metal Meeting\" in Belgio, il \"Metalcamp\" e il \"Norway Rock Festival\".\nIl 10 luglio fu reso disponibile il trailer di \"The Seventh Date of Blashyrkh\", che fu pubblicato il 6 agosto, mentre il 30 dello stesso mese il gruppo pubblic\u00f2 sul suo sito il video ufficiale di \"All Shall Fall\", quasi un anno dopo l'uscita dell'album.\nSi tratta del primo video in 15 anni, dopo i precedenti \"Blashyrkh (Mighty Ravendark)\" e \"Grim and Frostbitten Kingdoms\" del 1995.\nInoltre furono annunciate partecipazioni all'Inferno Festival, tra il 20 e il 23 aprile 2011 assieme agli Aura Noir, e al \"Bloodstock Festival\" nel Regno Unito.\nStando a una recente intervista a \"Decibel\", il gruppo ha gi\u00e0 iniziato a lavorare su quattro nuove tracce per il seguito di \"All Shall Fall\". Demonaz ha anche aggiunto di aver scritto materiale per molte altre tracce, e che presumibilmente per l'agosto 2010 la prima met\u00e0 del nuovo disco dovrebbe essere pronta.\nIn seguito, il 20 febbraio 2010, \u00e8 stato annunciato che il primo disco solista di Demonaz, intitolato \"March of the Norse\", sarebbe uscito il 1\u00ba aprile dello stesso anno su Nuclear Blast, e che la formazione era composta da Demonaz, Abbath, Ice Dale e Armagedda.\nNel marzo del 2015, il frontman e fondatore del gruppo, Abbath, lasci\u00f2 la band, dichiarandone la fine. Nell'agosto dello stesso anno, tuttavia, Demonaz e Horgh comunicarono che la band \"non si \u00e8 mai fermata\", e che avrebbero proseguito senza Abbath.\nIl nono album: Northern Chaos Gods (2016 - 2018).\nNel maggio del 2016 il gruppo ha annunciato Demonaz come nuovo frontman e cantante. Il 31 maggio, inoltre, hanno comunicato di aver completato il loro nono album in studio. La tracklist, il titolo e la copertina dell'album sono stati annunciati il 20 aprile 2018, mentre il giorno 11 luglio \u00e8 stato rilasciato in anteprima come singolo la titletrack dell'album, \"Nothern Chaos Gods\".\nL'album completo, Northern Chaos Gods, \u00e8 stato pubblicato ufficialmente il 6 luglio 2018 dalla casa discografica Nuclear Blast.\nTematiche e musica.\nStile musicale.\nGli Immortal hanno variato pi\u00f9 volte stile musicale nel corso degli anni. Il primo album \"Diabolical Fullmoon Mysticism\" \u00e8 solitamente considerato ancora immaturo e incerto, ad esempio dal critico Piero Scaruffi e da All Music Guide.\nIl disco presenta comunque alcune caratteristiche che lo discostano da molti dei gruppi black del periodo, come l'ampio utilizzo di chitarre acustiche e i tempi lenti e atmosferici, oltre a una maggiore presenza di melodia. Nonostante questo il lavoro, pur contenendo una vena death metal, presenta gi\u00e0 alcune delle tracce pi\u00f9 note del primo periodo della band, ossia \"The Call of the Wintermoon\" e \"A Perfect Vision of the Rising Northland\".\nIl disco ha ricevuto anche alcune recensioni positive, ad esempio nel libro \"Metallus. Il libro dell'Heavy Metal\", in cui si afferma che \"seppur grezzo e impreciso, questo disco diede nuova linfa al black metal [...] I ruggiti di Call of the Wintermoon e Unholy Forces of Evil sono da antologia\".\nUn'altra recensione molto positiva che il disco ha ricevuto, \u00e8 presente nel libro \"Heavy metal. I Contemporanei\" di Gianni Della Cioppa, in cui l'autore afferma che \"non ancora ventenni, gli Immortal danno alle stampe una pietra miliare del metal estremo[...]\", spiegando anche che nell'album \"la tecnica approssimativa viene ampiamente compensata dal carattere e dalla forza espressiva[...]\".\nIl successivo \"Pure Holocaust\" mostr\u00f2 un netto miglioramento, ed \u00e8 stato descritto da \"All Music Guide\" come \"oscuro, tecnico e potente\". Inoltre la rivista heavy metal \"Chronicles of Chaos\" lo incluse nella lista dei dieci album black metal pi\u00f9 influenti di sempre.\nLa consacrazione definitiva per\u00f2 giunse con il terzo album \"Battles in the North\", considerato da molti uno dei migliori lavori della band e dell'intero black metal. Musicalmente il disco \u00e8 molto estremo, con grande presenza di scream e blast beat, anche se \u00e8 caratterizzato da una produzione molto scadente, al punto che si dovette ripetere il missaggio, dal momento che la prima stampa dell'album era stata accolta negativamente dalla critica a causa della scarsa qualit\u00e0 audio.\nIl disco ha ottenuto una valutazione di 5 stelle su 5 nella recensione all'interno di \"Metallus\", ed elogiato in quanto \"canzoni come Battles in the North, Grim and Frostbitten Kingdoms e Blashyrkh (Mighty Ravendark) hanno fatto la storia del black metal\".\nDue anni pi\u00f9 tardi usc\u00ec \"Blizzard Beasts\", considerato spesso uno dei peggiori lavori del gruppo, tanto che \"All Music Guide\" l'ha definito \"un disco frettoloso\" e Scaruffi l'ha bocciato in quanto deludente.\nUno dei maggiori problemi dell'album risiede nella produzione, che ancora una volta fu molto grezza e poco pulita, ma anche nella mancanza di originalit\u00e0; allo stesso tempo tuttavia l'album present\u00f2 alcune buone tracce, tra cui \"Mountains of Might\", che secondo alcuni anticipa la svolta thrash metal avvenuta con il successivo album.\nInoltre la rivista \"Chronicles of Chaos\" gli assegn\u00f2 un punteggio di 8 su 10, sottolinenando anche la forte vena death metal del disco e l'influenza dei primi Morbid Angel, soprattutto nelle parti di chitarra.\nIn un'intervista del 1999 lo stesso Abbath ha ammesso questa influenza, dichiarando di aver sempre ammirato i Morbid Angel ma di avere in seguito deciso di abbandonare le influenze death, non ritenendole adatte alla band.\nIl quinto disco \"At the Heart of Winter\" mostr\u00f2 infatti un netto cambiamento stilistico, in parte a causa dell'uscita del chitarrista Demonaz. Fu lo stesso Abbath a sostituirlo, sviluppando uno stile differente, pi\u00f9 progressive e epico, caratterizzato dalla fusione con il thrash metal tedesco e da frequenti cambi di tempo.\nInoltre il disco fu prodotto da Peter T\u00e4gtgren, che garant\u00ec un suono molto pi\u00f9 pulito e denso.\n\"At the Heart of Winter\" \u00e8 spesso considerato uno dei capolavori assoluti della carriera degli Immortal.\nAnche il successivo \"Damned in Black\" fu lodato dalla critica, tanto che John Serba di \"All Music Guide\" comment\u00f2: \"E gli Immortal proseguono attraverso paesaggi cupi e ghiacciati, divenendo rapidamente il gruppo black metal pi\u00f9 importante ed ispirato (probabilmente)\".\n\u00c8 anche considerato uno degli album pi\u00f9 estremi della band dopo la svolta musicale, con una maggiore frequenza di blast beat e alcuni rimandi al sound dei primi lavori.\nUn altro elemento aggiunto fu la prosecuzione della collaborazione con Peter T\u00e4gtgren, che anche in questo caso garant\u00ec una produzione pulita ed efficace.\nNonostante la critica abbia nella maggior parte dei casi elogiato questo disco, ci furono anche alcune voci fuori dal coro, come ad esempio Piero Scaruffi, che lo defin\u00ec deludente.\nIl settimo disco \"Sons of Northern Darkness\" usc\u00ec nel 2002, ed \u00e8 considerato uno dei migliori lavori della discografia della band.\n\"All Music Guide\" lo defin\u00ec infatti \"probabilmente uno dei migliori dischi black metal mai pubblicati\" e \"un capolavoro che ogni fan del black metal dovrebbe avere\". Tuttavia pochi mesi dopo la pubblicazione il gruppo si sciolse, per riunirsi solo nel 2006.\nIl primo album dopo la riunione fu \"All Shall Fall\", che \u00e8 stato accolto positivamente dalla maggior parte della critica. \"All Music Guide\" l'ha infatti definito uno dei migliori album metal del 2009, e ha lodato vari aspetti del suono della band, tra cui la produzione, gli assoli di chitarra, lo stile di batteria e i riff, in alcuni casi influenzati anche dal post-punk.\nAnche il critico Chad Bowar di \"about.com\" ha lodato l'album, che nella sua opinione \"mostra esattamente il motivo per cui sono uno dei gruppi pi\u00f9 importanti nella storia del black metal\".\nBowar ha elogiato anche la produzione di T\u00e4gtgren, definendola come la migliore in tutta la carriera degli Immortal.\nAnche \"Pitchork Media\", che ha assegnato al disco un punteggio di 7.1 su 10, ha lodato la produzione, ed ha anche elogiato la tecnica di Abbath e Horgh, cresciuta rispetto al passato.\n\"Popmatters\" ha pubblicato una recensione positiva, lodandone la produzione e l'abilit\u00e0 tecnica dei componenti del gruppo, e infine \"Chronicles of Chaos\" gli ha assegnato un punteggio di 9 su 10.\nBlashyrkh.\nBlashyrkh \u00e8 un regno immaginario inserito nei testi della band.\nQuesto reame sarebbe stato creato dall'odio di Abbath e Demonaz e sarebbe governato da un gigantesco corvo chiamato \"Mighty Ravendark\". Blashyrkh, secondo i testi dell'album \"At the Heart of Winter\", sarebbe sempre coperto dal gelo, dalla neve e dall'inverno.\nIscariah, bassista della band negli album \"Damned in Black\" e \"Sons of Northern Darkness\", l'ha cos\u00ec descritto in un'intervista:\nDemonaz invece, autore della gran parte dei testi, ha descritto in questo modo il \"Mighty Ravendark\", il gigantesco corvo che dominerebbe Blashyrkh:\nIn un'altra occasione, spiegando i motivi che l'hanno spinto a scegliere Blashyrkh come tema, ha dichiarato:\nInfluenze.\nGli Immortal fanno parte dei gruppi della \"seconda ondata del black metal\", nata per mano dei Mayhem nel 1987 e poi sviluppatasi anche grazie a gruppi norvegesi come appunto gli Immortal, oltre a Satyricon, Darkthrone, Emperor, Burzum e Gorgoroth.\nNumerosi sono stati i gruppi ispirati da Abbath e soci, come per esempio la band viking metal Enslaved, che ha preso il proprio nome dalla traccia \"Enslaved in Rot\" contenuta nel primo demo degli Immortal. Altre formazioni che hanno subito l'influenza degli Immortal sono Alastor e Satyricon.\nSecondo il critico Dan Marsicano di \"About.com\" \"gli Immortal hanno influenzato innumerevoli gruppi fin dalla loro formazione\", mentre Daniel Bukszpan nel suo libro \"The Encyclopedia of Heavy Metal\" ha scritto che \"chiunque sia interessato al black metal dovrebbe comprare almeno uno dei primi quattro album\".\nI norvegesi Vidsyn hanno realizzato una reinterpretazione di \"Withstand the Fall of Time\" all'interno del loro album \"On Frostbitten Path Beneath\" del 2004.\nGli inglesi Old Forest hanno registrato una reinterpretazione di \"The Sun No Longer Rises\" per la loro demo del 2010 \"Covered in Black\".\nI Sunn O))) hanno reinterpretato \"Cursed Realms (Of the Winterdemons)\" nel loro disco del 2005 \"Black One\".\nLogo ed immagine.\nLa band ha avuto due tipi diversi di logo. Il primo, comparso originariamente sull'EP \"Immortal\" \u00e8 stato disegnato da James William Hindle. Si trattava del classico logo da gruppo black metal, contenente anche pentacolo e croce rovesciata. A proposito di quest'ultimo Demonaz ha dichiarato nel 1997:\nLo stesso logo sar\u00e0 poi ripreso anche nei tre album successivi, ossia \"Diabolical Fullmoon Mysticism\", \"Pure Holocaust\" e \"Battles in the North\".\nIl disco \"At the Heart of Winter\" del 1999 per la prima volta presenta in copertina un disegno raffigurante un paesaggio nordico, e non una foto del gruppo. Inoltre anche il logo storico della band viene sostituito con uno molto pi\u00f9 leggibile.\nCome ha spiegato lo stesso Abbath successivamente, la decisione di utilizzare un disegno al posto della foto di gruppo fu dovuto al fatto che all'epoca c'erano molti problemi dovuti alla tendinite di Demonaz, e che di fatto la band era formata dai soli Abbath e Horgh.\nNegli album successivi (\"Damned in Black\" e \"Sons of Northern Darkness\"), ritorneranno comunque le foto di gruppo.\nCon \"All Shall Fall\" del 2009 viene presentato in copertina per la seconda volta un disegno, ma stavolta senza n\u00e9 logo del gruppo n\u00e9 titolo.\nDal punto di vista dell'immagine pubblica, il gruppo \u00e8 stato spesso criticato per l'uso del face painting e per l'abitudine di farsi ritrarre con armi quali asce o alabarde, tanto da essere definiti \"ridicoli\" dalla rivista \"Rock Hard\".\nAnche Keith Kahn-Harris, all'interno del libro \"Extreme metal: music and culture on the edge\", ha trattato questo aspetto, asserendo che l'apparente seriosit\u00e0 delle foto potrebbe essere deliberata e avere anche un intento autoironico.\nRelazioni con la scena black metal.\nGli Immortal, fin dai propri esordi, si sono sempre considerati come isolati rispetto alla scena black metal, e in particolare all'Inner Circle, e hanno minimizzato le relazioni con i suoi membri, evitando di rilasciare dichiarazioni riguardo ai crimini ad esso correlati.\nNel 1993, ad esempio, Demonaz rispose a una domanda sul processo a Varg Vikernes in questo modo:\nNel 2006 stesso Abbath, sempre parlando delle vicende relative a Vikernes, dichiar\u00f2:\nIl gruppo si \u00e8 discostato anche dal satanismo tipico di molti gruppi black metal, stando alle dichiarazioni di Abbath:"}
{"id": "2321111", "revid": "1573940", "url": "https://it.wikipedia.org/wiki?curid=2321111", "title": "Orthogastropoda", "text": "Gli Orthogastropoda sono una sottoclasse di molluschi gasteropodi che comprende la gran parte dei gasteropodi viventi (con la sola eccezione dei gasteropodi marini appartenenti all'ordine Patellogastropoda).\nTassonomia.\nSottoclasse Orthogastropoda ."}
{"id": "2321112", "revid": "2519", "url": "https://it.wikipedia.org/wiki?curid=2321112", "title": "Gingoog", "text": "Gingoog \u00e8 una citt\u00e0 componente delle Filippine, situata nella Provincia di Misamis Oriental, nella Regione del Mindanao Settentrionale.\nGingoog \u00e8 formata da 79 baranggay:"}
{"id": "2321115", "revid": "2212610", "url": "https://it.wikipedia.org/wiki?curid=2321115", "title": "Bundesautobahn 3", "text": "La Bundesautobahn 3 (o BAB 3) \u00e8 un'autostrada tedesca. Essa parte dal confine olandese, vicino a Elten dove, in territorio olandese diventa A12. La A3 scorre parallela al Reno passando per i seguenti l\u00e4nder: Renania Settentrionale-Vestfalia, Renania-Palatinato, Assia la Baviera e dopo Passavia arriva in Austria diventando la Innkreisautobahn A8.\nNel suo lungo percorso la BAB 3 fa parte di diverse strade europee, le E35, E41, E43 e E45 nelle direttrici nord-sud e delle E34, E40, E42, E44 e E56 nelle direttrici ovest-est.\nStoria.\nL'Autostrada BAB 3, come la vediamo allo stato attuale, ha richiesto quasi 50 anni di lavori per essere completata.\nIl primo tratto di quella che \u00e8 chiamata \"Hollandlinie\" (linea per l'Olanda) e che unisce Emmerich e Oberhausen, venne aperto nel 1936, tra Oberhausen e Hilden, successivamente, nel 1937 venne collegata Siegburg (compreso quindi il tratto passante per Colonia).\nNel 1938 venne aperto il breve tratto tra Siegburg e la regione di Siebengebirge.\nNel 1939 aprirono i tratti tra Siebengebirge e Dierdorf, e, pi\u00f9 a sud, il tratto tra Limburg Nord e Wiesbaden.\nL'anno successivo apr\u00ec il tratto che collegava Dierdorf e Limburg Nord, mentre i lavori per le sezioni tra Wiesbaden e Francoforte sul Meno, tra Ratisbona e Deggendorf e tra Oberhausen ed Emmerich vennero interrotti a causa della guerra.\nNel 1950 ripresero i lavori per il completamento, Nel 1951 apr\u00ec una breve sezione di 1,5\u00a0km a Wiesbaden e nel 1956 venne aperto il tratto fino a Francoforte.\nNel 1959 apr\u00ec il tratto da Francoforte fino a Rohrbrunn, reso particolarmente ostico dalle pendenza da superare sullo Spessart, e nel 1961 venne collegata W\u00fcrzburg e cominciarono ad aprire i primi tratti da Oberhausen verso i Paesi Bassi.\nNel frattempo, nel 1960 venne aperto il traffico tra Ravensburg e Norimberga e, successivamente, tra il 1963 ed il 1964 Norimberga venne collegata a W\u00fcrzburg.\nNel 1965 Si poteva quindi andare dai Paesi Bassi a Ratisbona sempre rimanendo all'interno dell'autostrada.\nNel 1968 Inizi\u00f2 la costruzione del tratto tra Ratisbona e Passavia, che venne completato solo molti anni dopo. Infatti, il tratto tra Deggendorf e Passavia apr\u00ec solamente nel 1979, nel 1980 apr\u00ec il tratto tra Ratisbona e Straubing, nel 1983 Passavia venne collegata all'Austria e, nel 1984 con l'apertura del tratto tra Straubing e Deggendorf, l'autostrada venne completata come la vediamo al giorno d'oggi.\nL'autostrada oggi.\nL'autostrada parte dal confine olandese con due corsie per senso di marcia fino all'interconnessione con la BAB 2, dove diventa a 3 corsie (salvo un brevissimo tratto in direzione Passavia) fino a Colonia.\nA Colonia ha un breve tratto, di circa 2\u00a0km, in comune con la BAB 4 a quattro corsie pi\u00f9 corsia di emergenza. Passata Colonia, prosegue per Francoforte sul Meno, sempre con tre corsie pi\u00f9 emergenza per senso di marcia, con un tracciato molto ricco di saliscendi. Nell'hinterland di Francoforte l'autostrada ridiventa a quattro corsie (dove la quarta corsia \u00e8 dinamica fino all'interconnessione con la BAB 5 e poi dotata di corsia di emergenza fino ad Offenbach. L'autostrada prosegue ancora per un breve tratto a tre corsie fino allo svincolo di H\u00f6sbach, passando per due tunnel di recente inaugurazione.\nA quel punto l'autostrada si restringe a due corsie pi\u00f9 emergenza salvo rare eccezioni nei dintorni di W\u00fcrzburg e nella zona di Norimberga tra le interconnessioni con la BAB 73 e la BAB 9, dove ritorna a tre corsie per senso di marcia.\nLavori in corso.\nUna serie di lavori in corso interessa quest'autostrada:"}
{"id": "2321117", "revid": "287204", "url": "https://it.wikipedia.org/wiki?curid=2321117", "title": "Christian Dub\u00e9", "text": "Carriera.\nFiglio di Normand Dub\u00e9, nacque in Canada, ma crebbe in Svizzera, dove il padre fu dapprima giocatore e poi allenatore di hockey su ghiaccio. Qui esord\u00ec con la maglia del Martigny prima di tornare in Nord America per giocare in QMJHL (Sherbrooke Faucons e Hull Olympiques). Nel 1995 fu scelto al draft dai New York Rangers, con cui disputer\u00e0 36 incontri nelle successive tre stagioni, giocando perlopi\u00f9 col \"farm team\" in American Hockey League, gli Hartford Wolf Pack.\nDal 1999 ha fatto ritorno in Lega Nazionale A dove ha vestito le maglie di HC Lugano (1999-2002), SC Bern (2002-2011) e HC Fribourg-Gott\u00e9ron (2011-2015).\nHa annunciato il ritiro al termine della stagione 2014-2015, per diventare direttore sportivo dello stesso HC Fribourg-Gott\u00e9ron.\nStatistiche.\n\"Statistiche aggiornate a marzo 2015.\""}
{"id": "2321121", "revid": "767487", "url": "https://it.wikipedia.org/wiki?curid=2321121", "title": "Labraza", "text": "Labraza \u00e8 un villaggio nel comune di Oy\u00f3n nella provincia di \u00c1lava situata nella Comunit\u00e0 autonoma dei Paesi Baschi in Spagna, alla frontiera con la Navarra.\nStoria.\nLabraza fu fondata nel 1196 da Sancho VII di Navarra e da allora \u00e8 sempre stata un piccolo centro a vocazione agricola. Nel 1977 insieme a Barriobusto chiese e ottenne di unirsi al confinante comune di Oy\u00f3n.\nMonumenti e luoghi d'interesse.\nIl villaggio \u00e8 un grazioso agglomerato di sapore medioevale dotato di diverse torri a base quadrata a difesa di un centro urbano di foggia ovoidale. Le torri sono distanti, l'una dall'altra, fra i 15 e i 17 metri, cosa che lascia supporre che fossero il perimetro di un castello. Poich\u00e9 il borgo ha dimensioni di 106 m per 80 circa, si deduce che dovessero esserci 15 torri. Non esistono oggi resti del castello ma si ha documentazione che sia esistito."}
{"id": "2321131", "revid": "6923", "url": "https://it.wikipedia.org/wiki?curid=2321131", "title": "El Salvador (Filippine)", "text": "El Salvador \u00e8 una municipalit\u00e0 di Terza classe delle Filippine, situata nella Provincia di Misamis Oriental, nella Regione del Mindanao Settentrionale.\nIl \"Republic Act\" N. 9435 del 27 giugno 2007 aveva concesso a El Salvador lo \"status\" di citt\u00e0; il 18 novembre 2008 la Corte Suprema delle Filippine ha per\u00f2 accolto un ricorso della \"Lega delle Citt\u00e0 delle Filippine\" annullando la trasformazione in citt\u00e0 di 16 municipalit\u00e0, tra cui El Salvador.\nLa citt\u00e0 \u00e8 famosa per il Santuario della Divina Misericordia.\nEl Salvador \u00e8 formata da 15 baranggay:"}
{"id": "2321134", "revid": "82143", "url": "https://it.wikipedia.org/wiki?curid=2321134", "title": "Parcour", "text": ""}
{"id": "2321136", "revid": "599013", "url": "https://it.wikipedia.org/wiki?curid=2321136", "title": "Simon Gamache", "text": ""}
{"id": "2321137", "revid": "82143", "url": "https://it.wikipedia.org/wiki?curid=2321137", "title": "Parcur", "text": ""}
{"id": "2321139", "revid": "6923", "url": "https://it.wikipedia.org/wiki?curid=2321139", "title": "Profondit\u00e0 di bit", "text": "Nella codifica dell'audio digitale, la profondit\u00e0 di bit (\"bit depth\") indica la quantit\u00e0 di bit di informazioni presenti in ogni campione e ne descrive, quindi, la risoluzione. Gli esempi pi\u00f9 comuni sono il CD audio, registrato a 16 bit, e il DVD audio, che offre una profondit\u00e0 fino a 24 bit.\nUn insieme di campioni audio digitali contiene le informazioni che, convertite in segnale analogico, permettono di ricostruire e riprodurre la forma d'onda. Nella codifica Pulse-Code modulation (PCM, modulazione a codice di impulsi) la profondit\u00e0 influisce sull'intervallo dinamico e sul rapporto segnale-rumore. Non influisce, invece, sulla frequenza massima riproducibile, che \u00e8 definita solo dalla frequenza di campionamento (si veda il Teorema di Nyquist).\nLa relazione tra la profondit\u00e0 e l'intervallo dinamico \u00e8 approssimabile con un rapporto di 1:6 (all'aumento di un bit di risoluzione, l'intervallo dinamico aumenta di circa 6 decibel). L'audio digitale a 24 bit ha un intervallo dinamico massimo teorico di 144 decibel, a differenza dei 96 decibel del 16 bit del CD AUDIO. Tuttavia l'intervallo dinamico massimo effettivo finora ottenibile \u00e8 di circa 120 decibel, a causa delle limitazioni intrinseche ai circuiti integrati.\nL'importanza della bit depth nell'audio PCM \u00e8 che essa determina l'intervallo dinamico massimo. In una ideale registrazione PCM, in cui la frequenza di campionamento \u00e8 ben al di sopra del limite di Nyquist e a cui non sia stato applicato noise shaping, l'intervallo dinamico in decibel \u00e8 1.76 + 6.02 * numero di bit. Questa formula viene spesso semplificata in 6 decibel per bit, da cui risultano i consueti valori di estensione dinamica di 96 decibel per i 16 bit dei CD audio e di 144 per i 24 bit."}
{"id": "2321140", "revid": "125749363", "url": "https://it.wikipedia.org/wiki?curid=2321140", "title": "Maurizio Abbatino", "text": "Biografia.\nLe prime \"batterie\".\nNato e cresciuto a Roma, nei pressi d'una stradina della Magliana (via citt\u00e0 di Prato, 16), Abbatino frequenta le scuole medie a Palestrina (comune della provincia di Roma), vivendo nel mentre presso la nonna paterna. Detto \"Crispino\", per via dei suoi capelli neri riccioluti, il curriculum criminale di Maurizio inizia ben presto, da quando, cio\u00e8, inizia a mettere a segno rapine da solo o, in alcuni casi, assieme a un gruppo di malavitosi della Magliana e del Portuense che, pi\u00f9 tardi, coinvolger\u00e0 nel progetto criminale della banda della Magliana.\nNel 1972 iniziano i suoi problemi con la giustizia: viene infatti arrestato per la prima volta per furto, resistenza a pubblico ufficiale e possesso di arnesi atti allo scasso. Due anni dopo, il secondo arresto, stavolta per la rapina a una gioielleria di via Caselli a Roma fatta insieme a Walter Ciardi e Aldo Cola: sebbene abbia il viso coperto, la proprietaria riconosce un suo tatuaggio; in carcere incontra Ettore Maragnoli ed Enrico De Pedis, due rapinatori della \"batteria\" dell'Alberone, che gli garantiscono che la sua accusa andr\u00e0 a cadere e infatti dopo un mese torna in libert\u00e0 (come pubblico ministero aveva Claudio Vitalone).\nNella notte tra il 1\u00b0 e il 2 novembre 1975 viene ucciso all'Idroscalo di Ostia il famoso regista Pier Paolo Pasolini. Abbatino racconter\u00e0:\nLa Banda della Magliana.\nIl suo incontro, casuale, con Franco Giuseppucci (Fornaretto), altro futuro boss della Banda, avviene per la restituzione di una borsa contenente armi appartenute al \"Fornaretto\" e incautamente sottratta da alcuni malavitosi legati al suo giro. Dopo accurate ricerche, Giuseppucci viene infatti a sapere che le armi sono finite nelle mani di una \"batteria\" del quartiere San Paolo.\nDall'incontro tra i due nasce quindi l'idea di unire le forze in campo e quella che in un primo tempo era nata come una semplice \"batteria\" si trasforma in \"banda\" criminale che, da semplice associazione di rapinatori, diventa una vera e propria organizzazione per il controllo della criminalit\u00e0 romana e che, da li a poco, verr\u00e0 conosciuta come Banda della Magliana.\nIl primo crimine della Banda a cui Abbatino partecipa in prima persona, su proposta di Giuseppucci, avviene il 7 novembre 1977 ed \u00e8 il sequestro del duca Massimiliano Grazioli Lante della Rovere che per\u00f2, per l'inesperienza nel campo, non riescono a gestire al meglio e devono chiedere aiuto ad un altro gruppo criminale, una piccola banda di Montespaccato. Il sequestro finir\u00e0 nel sangue: uno dei ragazzi di Montespaccato si fa vedere in faccia dal duca che per questo, infatti, verr\u00e0 ucciso. Crispino e compagni riescono comunque ad incassare il riscatto di due miliardi da reinvestire (invece che dividere tra i componenti) in nuove attivit\u00e0 criminali.\nRiveler\u00e0 anni dopo dettagli riguardo al rapimento di Aldo Moro, avvenuto il 16 marzo 1978:\nAbbatino parteciper\u00e0 poi all'omicidio di Franco Nicolini, detto \"Franchino er criminale\", all'epoca padrone assoluto di tutte le scommesse clandestine dell'ippodromo di Tor di Valle e le cui attivit\u00e0 illegali suscitano ben presto l'interesse della nascente Banda. Il 25 luglio 1978, nel parcheggio dell'ippodromo, l'uomo viene avvicinato da un gruppo di sette persone - pi\u00f9 Franco Giuseppucci che aspetta all'interno della struttura per costruirsi un alibi - che lo freddano all'istante con nove colpi di pistola: a sparare saranno Giovanni Piconi ed Edoardo Toscano. L'eliminazione di Nicolini \u00e8 un passo da gigante per la Banda che, da l\u00ec in poi, ha via libera per poter gestire una gigantesca fonte di guadagno.\nLa decisione di uccidere Nicolini viene presa dalla Banda anche in virt\u00f9 del beneplacito ottenuto dal capo della Nuova Camorra Organizzata, Raffaele Cutolo, il quale, appena evaso dall'ospedale psichiatrico di Aversa, nella primavera del 1978 aveva organizzato un incontro con Selis allo scopo di trovare, tra i rispettivi gruppi, una strategia compatibile con gli obbiettivi di entrambi, nominando cos\u00ec il \"Sardo\" suo luogotenente nella piazza romana.\nAll'incontro, che era avvenuto in un albergo di Fiuggi dove, secondo la deposizione del pentito Abbatino, Cutolo disponeva di un intero piano per s\u00e9 e i propri guardaspalle, avevano partecipato anche Franco Giuseppucci, Marcello Colafigli e lo stesso Maurizio Abbatino, e questo segner\u00e0 un momento decisivo nella storia della Banda che, tra le sue varie attivit\u00e0, avr\u00e0 modo di attivare un canale preferenziale con i camorristi per la fornitura delle sostanze stupefacenti da distribuire poi nella capitale. Cutolo come primo favore chiede di far sparire una Bmw 733 sporca di sangue che verr\u00e0 portata allo sfascio da Giuseppucci e Renzo Danesi e nella quale il boss aveva ucciso due persone poi gettate in mare.\nDalle degradate periferie romane Crispino e compagni, che arrivando a dividersi i quartieri della citt\u00e0 con una rigida compartimentazione, prendono man mano il controllo di tutti i traffici illeciti della capitale: scommesse clandestine, totonero, il mondo dell'usura, la droga, il traffico di armi e la ricettazione. Oltre a questo vengono allacciati canali preferenziali con le altre organizzazioni criminose dell'epoca come Cosa Nostra, la camorra e il terrorismo nero.\nAbbatino diventa uno dei capi riconosciuti della Banda e, tra le altre cose, si occupa personalmente della vendita dello stupefacente nel territorio di Trastevere per cui impone una sorta di monopolio attraverso il quale controlla l'approvvigionamento e lo smercio dell'eroina che viene importata per la maggior parte dalla Thailandia mentre, talvolta, quando vi sono difficolt\u00e0 per le forniture, fa ricorso al rifornimento da parte dei siciliani. Inoltre, insieme a Marcello Colafigli e Alvaro Pompili, impegna qualche centinaia di milioni di lire a Passo Corese in una struttura per cavalli da corsa in arrivo da tutta Italia e appoggiati l\u00ec prima di andare agli ippodromi.\nNel febbraio del 1979 una retata notturna porta in carcere, con l\u2019accusa di sequestro di persona e riciclaggio, 29 persone tra cui Abbatino, Giuseppucci, Toscano, Mastropietro, Danesi e D\u2019Ortenzi ma tutti nel giro di poco vengono rimessi in libert\u00e0. Solo con il pentimento di Abbatino si arriver\u00e0 a una svolta per l\u2019omicidio Grazioli con il processo del 1995 che porter\u00e0 alla condanna a 20 anni per diversi membri della Banda oltre a quella per lo stesso Abbatino (solo 8 anni per via della collaborazione) e quelle per i ragazzi di Montespaccato.\nIl 20 marzo il giornalista Mino Pecorelli viene assassinato a Roma in circostanze non del tutto chiarite e Abbatino racconter\u00e0 che:\nIl processo vedr\u00e0 coinvolti Giulio Andreotti, Gaetano Badalamenti, Claudio Vitalone, Pippo Cal\u00f2, Michelangelo La Barbera e Massimo Carminati e si concluder\u00e0 con l'assoluzione di tutti gli imputati \"per non aver commesso il fatto\".\nNell'agosto del'79 Abbatino avr\u00e0 modo di avere a che fare proprio con il camerata Carminati durante le trattative per la liberazione di Paolo Aleandri, sequestrato dalla Banda per non aver restituito un borsone di armi. Il camerata l'anno prima era entrato in contatto con Giuseppucci e Abbruciati ai quali aveva iniziato ad affidare i proventi delle rapine di autofinanziamenti dei NAR, in modo da poterli riciclare in altre attivit\u00e0 illecite quali l'usura o lo spaccio di droga; viceversa recupera per Giuseppucci soldi che il boss presta a strozzo. Abbatino racconter\u00e0:\nIn relazione poi alla strage di Bologna e al coinvolgimento di Carminati nel tentativo di depistaggio, Abbatino racconter\u00e0:\nL'ex NAR verr\u00e0 assolto in appello nel dicembre del 2001 poich\u00e9 non era certo che il mitra prelevato dall'arsenale fosse identico a quello usato per il depistaggio.\nUn forte momento di aggregazione della Banda e che vede Crispino in prima linea \u00e8 la vendetta che segue dal settembre 1980 nei confronti del clan Proietti per l'omicidio di Franco Giuseppucci, al quale era legato da un forte sentimento amicale. Stando sempre alle sue confessioni, Giuseppucci a suo dire sapeva troppe cose sugli omicidi di Pecorelli e Moro ed il fatto che sia stato ucciso dai Proietti, che non si sarebbero mai arrischiati in un'azione del genere - sempre a suo dire - se non per una richiesta espressa di qualcuno d'una certa importanza, proprio ad un mese dalla strage di Bologna, gli renderebbe il tutto alquanto sospetto; anzi, l'ex malavitoso \u00e8 persino convinto che il suo vecchio amico non sia morto per la ferita d'arma da fuoco riportata nell'agguato orditogli, che ritiene non cos\u00ed grave da decretarne la morte, bens\u00ec stesso nell'ospedale per mano di terzi ignoti, dove effettivamente sarebbe spirato tra le braccia dei portantini che lo stavano soccorrendo. Il 23 gennaio 1981 insieme a Enrico De Pedis, Raffaele Pernasetti ed Edoardo Toscano in una sala corse di via Rubicone uccide Orazio Benedetti, uomo dei \"pesciaroli\"; Pernasetti in fase processuale smentir\u00e0 di aver partecipato all'omicidio.\nIn quei mesi, oltre ai problemi interni al gruppo, c'\u00e8 un'altra questione da affrontare:\nAbbatino racconter\u00e0 ancora:\nIl 3 febbraio 1981 Abbatino e Toscano uccidono Selis, uscito dal manicomio con un breve permesso e attirato in un agguato con il pretesto di una riappacificazione nella villa di Libero Mancone ad Acilia: con la scusa dell'abbraccio d\u00e0 le spalle a \"Crispino\" che ha il tempo di estrarre la una calibro 22 nascosta dentro una scatola di cioccolatini e sparare contro Selis due proiettili, seguiti da altri due di Toscano. Il suo corpo verr\u00e0 poi sepolto in una buca vicino all'argine del Tevere e ricoperto con della calce per affrettare la decomposizione e a tutt'oggi non \u00e8 stato ancora ritrovato. Il 2 marzo Abbatino si presenta spontaneamente in Questura e dichiara la sua estraneit\u00e0 ai fatti fornendo falsi alibi e spiegazioni sufficientemente coerenti per essere lasciato libero.\nIn quei mesi la Banda dovrebbe mettere in atto alcuni sequestri su richiesta ma non ci sar\u00e0 un seguito a causa degli arresti di Colafigli e Mancini (per l'agguato ai Proietti) e, dopo, per la morte di Aldo Semerari, psichiatra che con perizie compiacenti aveva fatto uscire di galera diversi membri della Banda. Abbatino in sede processuale racconter\u00e0 di essere stato presente sul posto a copertura di Mancini e Colafigli insieme a Raffaele Pernasetti e Giorgio Paradisi e di essere andati via con l'arrivo della polizia; il pentito dir\u00e0 di essersi precostituito un alibi: insieme a Edoardo Toscano doveva risultare essere a casa di Alvaro Pompili a Filettino (Frosinone). Durante il confronto in aula Mancini per\u00f2 smentisce Abbatino.\nCon la scomparsa di Giuseppucci, boss fondatore e collante tra le varie anime dell'organizzazione, la Banda non riesce pi\u00f9 a trovare la compattezza che precedentemente le era propria e i due gruppi prevalenti, quello della Magliana guidati da Maurizio Abbatino e i Testaccini di Danilo Abbruciati ed Enrico De Pedis, iniziano una guerra fredda.\nLe tensioni si fanno sempre pi\u00f9 forti, soprattutto a causa della spregiudicatezza e dell'intraprendenza dei Testaccini che, sempre pi\u00f9 slegati dal resto della Banda, oramai operano quasi in un regime di completa indipendenza e attraverso decisioni prese all'insaputa degli altri.\nIl 16 ottobre Abbruciati e De Pedis uccidono infatti Domenico Balducci per conto di Pippo Cal\u00f2. Ne seguir\u00e0 un litigio acceso tra Abbruciati e Abbatino, il quale rinfaccia al testaccino di perseguire propri scopi personali al di fuori dell'interesse comune del gruppo. In pratica, ai testaccini viene rivolta l'accusa di essere dei traditori che mettono in pericolo i compagni unicamente per proteggere gli affari dei Corleonesi.\nIl 25 novembre la polizia scopre l'arsenale della Banda nello scantinato del Ministero della Sanit\u00e0 all'EUR e il custode chiama in causa Abbatino e Abbruciati per poi ritrattare. Il testaccino trover\u00e0 la morte a Milano il 26 aprile 1982 nell'attentato a Roberto Rosone, vice-presidente del Banco Ambrosiano.\nQuando la Banda si accorge che Angelo De Angelis da tempo trattiene per s\u00e9 una parte di cocaina che si occupa di tagliare, il 10 febbraio 1983 viene attirato in un agguato nella villa di Vittorio Carnovale e assassinato da Abbatino e Toscano con due colpi di pistola, calibro 7.65 e 38, sparati al cuore e alla nuca. Verr\u00e0 poi ritrovato il 24 febbraio nel bagagliaio della sua Fiat Panda semicarbonizzata, vicino al ristorante \"Il Fico Vecchio\" di Grottaferrata.\nSecondo quanto raccontato ancora da Maurizio Abbatino e anche da Antonio Mancini, almeno dal 1976 e stando a quanto aveva raccontato lui stesso ai due compagni, De Angelis sarebbe stato membro di un gruppo massonico romano per il quale agiva e da cui riceveva protezione anche a livello processuale dato che fece poco carcere.\nLa fuga e il pentimento.\nNel maggio del 1983 viene arrestato in un'abitazione sulla Laurentina in seguito ai pedinamenti della sua giovane amante Roberta che in seguito si fidanzer\u00e0 con Angelo Angelotti; nell'appartamento accanto viene invece arrestato il suo amico Edoardo Toscano.\nNelle settimane seguenti scoppier\u00e0 il caso del rapimento di Emanuela Orlandi, cittadina vaticana figlia di un commesso della Prefettura della Casa Pontificia sparita in circostanze misteriose all'et\u00e0 di 15 anni il 22 giugno a Roma. Tra le diverse ipotesi ci sar\u00e0 anche quella del coinvolgimento della Banda e in particolare di Enrico De Pedis. Abbatino nel dicembre del 2009, riveler\u00e0 al procuratore aggiunto titolare dell'inchiesta sulla Magliana alcune confidenze raccolte fra i loro membri sul coinvolgimento di De Pedis e dei suoi uomini nel sequestro e nell'uccisione di Emanuela nell'ambito di rapporti intrattenuti da lui con alcuni esponenti del Vaticano. In effetti anche Sabrina Minardi, donna di De Pedis in quegli anni, e l'altro pentito Antonio Mancini avrebbero in quegli anni tirato in causa il boss e nel 2005, alla redazione del programma \"Chi l'ha visto?\" era arrivata una telefonata anonima in cui si diceva che per risolvere il caso Orlandi era necessario andare a vedere chi \u00e8 sepolto nella basilica di Sant'Apollinare e controllare \u00ab\"del favore che Renatino fece al cardinal Poletti\"\u00bb. Si scopre cos\u00ec che \"l'illustre\" defunto altri non \u00e8 che De Pedis.\nNel maggio 2012 finalmente viene aperta la tomba di De Pedis, ma al suo interno \u00e8 presente unicamente la salma del defunto che, per espresso desiderio dei familiari, viene cremata. Allora scavando pi\u00f9 approfonditamente vengono trovate solo nicchie con resti di ossa risalenti al periodo napoleonico. Quattro giorni dopo, il 18 maggio, viene indagato don Pietro Vergari per concorso in sequestro di persona. Nel 2018 Abbatino, intervistato da Raffaella Fanelli, rivela di aver saputo da Claudio Sicilia a Villa Gina che dietro al sequestro c'erano quelli di Testaccio - quindi De Pedis - e spiegher\u00e0 perch\u00e9 il suo vecchio amico avrebbe preso la Orlandi:\nUna volta arrestato quindi, sopravvissuto alla sanguinosa faida scaturita dopo la divisione della Banda tra il gruppo dei testaccini e quello della Magliana, grazie a false perizie di compiacenti medici del carcere di Rebibbia, Abbatino si fa ricoverare nella clinica Villa Gina all'EUR con una diagnosi di un tumore osseo in metastasi progressiva che, almeno secondo i referti, gli concederebbe pochi giorni di vita.\nIl 20 dicembre 1986, approfittando di un momento di distrazione da parte della sicurezza, \"Crispino\" riesce a calarsi gi\u00f9 dalla grondaia da una finestra del primo piano e a dileguarsi con l'aiuto del fratello Roberto.\nUn mese dopo l'evasione dalla clinica, Abbatino, ospitato da un infermiere finch\u00e9 non si riprende fisicamente (era arrivato a pesare 40\u00a0kg), decide che Roma \u00e8 diventata troppo pericolosa per lui, stretto tra la morsa della polizia e dei suoi ex amici della Banda; sceglie allora di fuggire in Sud America aiutato dal fratello.\nNel marzo del 1990 suo fratello Roberto viene brutalmente assassinato con 35 coltellate da alcuni esponenti della Banda interessati a scoprire dove si fosse rifugiato il boss. Uno degli esecutori fu il boss Angelo Angelotti, nuovo fidanzato della sua amante Roberta, che sar\u00e0 poi arrestato nel dicembre 1998, condannato a 30 anni di reclusione e ucciso nel 2012 da un gioielliere in zona Spinaceto. Complici di Angelotti per l'omicidio di Roberto Abbatino sarebbero Marcello Colafigli e Libero Mancone ma l'accusa, alla quale non crede neanche Maurizio, in tribunale non riuscir\u00e0 a essere provata.\nGli uomini della Squadra Mobile romana e della Criminalpol, che per anni gli daranno la caccia per dare seguito a cinque fra ordini e mandati di cattura per una sfilza di reati tra cui nove omicidi, traffico internazionale di droga e associazione a delinquere, a fine 1991 lo individuano in Venezuela, grazie anche ad una sua telefonata alla madre intercettata la sera di capodanno. Il 24 gennaio 1992, a Caracas mentre esce di casa viene arrestato dall'ispettore Michele Pacifici della Squadra Mobile e Pietro Milone della Criminalpol.\nAvviate le pratiche per il trasferimento del boss in patria, il 4 ottobre di quell'anno Abbatino viene espulso dal Venezuela, dopo 8 mesi di carcere passati in 3 penitenziari diversi (al Rodeo, il pi\u00f9 duro del Paese, per sopravvivere \u00e8 costretto a tagliare l'orecchio a un detenuto), viene preso in consegna dagli uomini della Squadra Mobile e riportato in Italia.\nSin dai giorni immediatamente successivi al suo arresto, in territorio venezuelano, Abbatino manifesta propositi di collaborazione agli stessi ufficiali della Polizia Giudiziaria italiana:\nDato che la notizia del suo pentimento raggiunge l'Italia prima dell'arrivo del volo, all'aeroporto di Fiumicino, c'\u00e8 un grosso spiegamento di forze dell'ordine, giornalisti, fotografi e telecamere. Finito subito nel carcere di Belluno, dopo un mese e mezzo e decine di verbali viene trasferito nella scuola di polizia di Campobasso in regime extracarcerario e poi, nell'agosto del 1993, in una localit\u00e0 protetta. Decide quindi di intraprendere questo percorso di collaborazione con la magistratura, spinto da un grosso sentimento di rivalsa nei confronti dei suoi ex amici, aumentato anche dal fatto che, durante la sua latitanza, si erano resi protagonisti dell'omicidio del fratello, torturato a morte per cercare di scoprire il rifugio di \"Crispino\". Il suo corpo, completamente massacrato e con il petto squarciato da una coltellata finale, riaffiorer\u00e0 alcuni giorni dopo dal fiume Tevere, all'altezza di Vitinia.\nAlle 4 del mattino del 16 aprile 1993 scatta a Roma una gigantesca operazione di polizia, denominata \"Operazione Colosseo\", con la mobilitazione di quasi 600 agenti di Criminalpol, Digos e Squadra Mobile: un fascicolo di 500 pagine pieno zeppo di date, nomi e prove che consente di ridisegnare la mappa dell'organizzazione malavitosa romana e di stabilire con precisione ruoli e responsabilit\u00e0 dei vari componenti, dal quale scaturirono 69 ordini di cattura firmati dal giudice istruttore Otello Lupacchini, di cui una decina vengono consegnati in carcere ad altrettanti detenuti mentre 13 ricercati sono scampati alle manette.\nLe sue confessioni, che in gran parte confermano quelle dei precedenti collaboratori Fulvio Lucioli e Claudio Sicilia (a cui per\u00f2 gli investigatori non avevano concesso allora il credito necessario) e che si vanno a sommare a quelle di Vittorio Carnovale (arrestato nel 1993), Antonio Mancini e della sua compagna Fabiola Moretti (arrestati nel gennaio 1994), sono quindi il punto di partenza di un nuovo maxiprocesso all'intera organizzazione della Banda della Magliana. Dopo le sentenze di primo e secondo grado (23 luglio 1996 e 27 febbraio 1998), il 26 gennaio 2000 la Cassazione decide il rinvio a un'altra sezione della Corte d'Appello di Roma per un'altra valutazione della sussistenza del 416-bis (associazione di stampo mafioso): il 6 ottobre viene stabilito che la Banda era solo un'associazione a delinquere semplice e vengono ridotte le pene a tutti tranne che per Abbatino che dopo il primo grado non aveva presentato ricorso.\nAbbatino racconter\u00e0 che a Fiuggi, dov'era sotto protezione, si era opposto a un arresto minacciando di buttarsi dal terrazzo fino all'intervento di agenti speciali e del capo della polizia Antonio Manganelli che aveva bloccato il trasferimento a Roma; sarebbe stato portato a Rebibbia dove, per il furto al caveau di piazzale Clodio, era recluso anche Massimo Carminati che lui aveva accusato in relazione all'omicidio di Mino Pecorelli e al depistaggio della strage di Bologna.\nInvece prima di un'udienza del processo Calvi era stato arrestato per la mancata revisione di un'auto e c'era stato il tentativo di trasferirlo a Secondigliano dove Giorgio Paradisi stava scontando l'ergastolo a causa delle sue dichiarazioni ma dopo le sue proteste era stato lasciato a Sulmona solo in seguito all'intervento del magistrato Luca Tescaroli. Nell'ottobre del 1995 invece all'Hotel Caravaggio di Roma, prima di testimoniare contro i suoi ex compagni, due sicari avevano cercato di eliminarlo ma la scorta li aveva messi in fuga.\nNell'autunno del 2015 gli viene tolta la protezione - e il nome di copertura - su decisione del Servizio Centrale del Viminale\nSecondo lui questo fatto \u00e8 da collegare al processo di Mafia Capitale che vede tra gli imputati Massimo Carminati:\nIn un'intervista a \"Il Fatto Quotidiano\" racconter\u00e0:\nAbbatino si vedr\u00e0 togliere la pensione nel giugno 2017 poich\u00e9 il contributo di 240 euro per malattia non spetta a chi ha condanne per mafia.\nAl 2021 sta scontando una condanna a 30 anni, nonostante il pentimento, ed \u00e8 ai domiciliari per motivi di salute.\nAbbatino nella cultura di massa.\nLa figura di Abbatino ha ispirato il personaggio del \"Freddo\" nel libro Romanzo criminale, scritto nel 2002 da Giancarlo De Cataldo e riferito alle vicende realmente avvenute della banda della Magliana. Nell'omonimo film che ne verr\u00e0 poi tratto, diretto da Michele Placido nel 2005, il personaggio del \"Freddo\" fu interpretato dall'attore Kim Rossi Stuart, mentre nella serie televisiva, diretta da Stefano Sollima, i suoi panni furono vestiti da Vinicio Marchioni."}
{"id": "2321143", "revid": "827882", "url": "https://it.wikipedia.org/wiki?curid=2321143", "title": "Y (album)", "text": "Y \u00e8 il primo album in studio del gruppo musicale britannico The Pop Group, pubblicato nel 1979.\nDescrizione.\nForse l'album pi\u00f9 ostico pubblicato nel Regno Unito durante la prima ondata punk, \"Y\" mescola punk rock, funk, dub, reggae e free jazz, istanze etniche ed elementi sintetici senza concedere spazio alle melodie, e presenta testi polemici e dalla forte connotazione militante.\nAccoglienza.\n\"Y\" \u00e8 considerato uno dei capolavori del post-punk e tra i dischi pi\u00f9 rivoluzionari dell'intera storia del rock. Nel loro libro dedicato ai cinquecento \"dischi rock fondamentali\", Eddy Cil\u00eca e Federico Guglielmi asseriscono che, quelle di \"Y\", sono \"canzoni apparentemente confusionarie ma in realt\u00e0 frutto di un disegno unitario lucido, compatto e privo di compromessi, le cui intuizioni si estendono in ogni direzione, dalla new wave ai futuri hip e trip hop.\" Inoltre, i due autori apprezzano brani dalle liriche politicizzate quali \"Blood Money\" e \"Don't Call Me Pain\", che ritengono \"cos\u00ec acuti nel criticare il modello di vita occidentale da risultare inquietantemente attuali anche in tempo di globalizzazione e G8\".\nPiero Scaruffi considera \"Y\" il ventitreesimo album rock migliore di sempre e dichiara che si tratta di uno \"straordinario incrocio fra seduta psicanalitica, viaggio psichedelico, messa pagana e reportage di musica-verita\".\nL'album \u00e8 stato inserito nella 35\u00aa posizione della classifica dei migliori 100 album degli anni settanta della rivista \"Pitchfork\".\nLa rivista \"Rumore\" dichiara che l'album \u00e8 \"l'origine del suono di Bristol e di tante emozioni forti degli anni 80\". Tim Cooper di \"Louder Than War\" ritiene che \"si sente spesso qualcuno dire con aria di ammirazione che un disco suona 'come niente prima e dopo' e spesso si tratta di una grossa esagerazione (...) E tuttavia nel caso di \"Y\" (...) l'encomio \u00e8 palpabilmente veritiero.\""}
{"id": "2321145", "revid": "238096", "url": "https://it.wikipedia.org/wiki?curid=2321145", "title": "Napoleone Parisani", "text": "Fu pittore di paesaggio e di figura, tra i protagonisti della stagione artistica romana degli anni '80 e '90 dell'Ottocento.\nBiografia.\nEsponente di una delle pi\u00f9 antiche e nobili famiglie camerti (sua madre apparteneva alla famiglia romana dei principi Gabrielli, discendenti diretti di Napoleone Bonaparte; suo padre conte dell'antica casata dei Parisani originaria di Ascoli Piceno e liberale convinto, fu il primo sindaco di Camerino all'indomani dell'Unit\u00e0 d'Italia), fu inizialmente indirizzato dalla famiglia verso studi agrari ed economici.\nTrasferitosi a Roma nei primi anni Ottanta per intraprendere la carriera di pittore, visse presso i Bonaparte suoi parenti e i Primoli, le pi\u00f9 importanti famiglie nobiliari romane dell'Ottocento. In particolare, fu in affettuosi rapporti con i suoi zii Placido Gabrielli e Augusta Bonaparte Gabrielli, per i quali dipinse varie opere. A Roma conobbe Ernest H\u00e9bert, pittore francese e direttore dell'Accademia di Francia a Villa Medici; presso il suo studio Parisani incontr\u00f2 Adelaide Lucaferri, modella nata a Saracinesco ma di famiglia anticolana, che divenne sua compagna di vita (e la cui sorella Rosa fu moglie del pittore spagnolo Mariano Barbas\u00e1n).\nTra le sue frequentazioni artistiche si segnala anche quella, almeno dal 1883, con Giovanni Costa del quale divenne uno dei principali seguaci ed epigoni.\nFece parte delle associazioni artistiche patrocinate da Costa come \"Scuola Etrusca\" (1883-84) e \"In arte libertas\" (1886), e infine dei \"XXV della campagna romana\" (1904), con il soprannome di \"Cane levriero\", a causa della sua figura \"lunghissima, snellissima e blasonata\". Nel 1899 partecip\u00f2 alla III Esposizione internazionale d'arte di Venezia.\nNapoleone Parisani fu anche un appassionato collezionista d'arte, e nel suo appartamento romano di Corso d'Italia 11 raccolse una pregevole collezione di dipinti, tra cui l\"'Ecce homo\" di Bartolomeo Manfredi, oggi al Memphis Brooks Museum of Art di Memphis, negli Stati Uniti, che Parisani credeva opera del Caravaggio."}
{"id": "2321149", "revid": "116330371", "url": "https://it.wikipedia.org/wiki?curid=2321149", "title": "Piet\u00e0 di San Remigio", "text": "La Piet\u00e0 di San Remigio \u00e8 un'opera di Giottino (tempera su tavola 195x134 cm) databile al 1360-1365 circa e conservata nella Galleria degli Uffizi a Firenze. Fin dall'epoca di Giorgio Vasari (\"Le Vite\", 1550) \u00e8 considerata una delle migliori opere della pittura fiorentina della seconda met\u00e0 del Trecento.\nStoria.\nLa pala si trovava sull'altare o sul tramezzo della chiesa di San Remigio a Firenze. Nel 1851 venne trasferita agli Uffizi, dove \u00e8 sempre rimasta, a parte la parentesi del 1940-1945 quando venne trasferita per precauzione nei rifugi bellici della villa di Poggio a Caiano e del Castello di Poppi.\nVasari la vide e l'attribu\u00ec erroneamente a Maso di Banco. Un'importante contributo alla chiarificazione tra Maso, Giottino e suo padre Stefano Fiorentino spetta a Roberto Longhi, che rilev\u00f2 il carattere \"nordico\" della pittura di Giottino.\nDescrizione e stile.\nL'opera riprende lo schema del \"Compianto del Cristo morto\" di Giotto nella Cappella degli Scrovegni (la posizione di Cristo e di alcuni personaggi \u00e8 ribaltata specularmente), aggiornata a una nuova, intensa espressivit\u00e0 dolente dei personaggi. In un abbacinate fondo oro su preparazione rossa, che annulla lo spazio ma esalta il senso spirituale della scena, si trova la Croce di Cristo con il cartiglio , che occupa solitaria tutta la parte superiore e la cuspide. Al centro e in basso si trovano le figure raccolte attorno al Cristo morto, ciascuna con una diversa reazione emotiva puntualmente indagata: l'espressivo pianto della Maddalena, la costernazione di San Giovanni con le mani giunte, la preoccupazione del personaggio in piedi sulla destra.\nI personaggi riacquistano cos\u00ec l'umanit\u00e0 dei sentimenti, anticipando gli sviluppi futuri dell'umanesimo, che ridiedero valore all'individuo. Come in Giotto, le figure si dispongono su pi\u00f9 piani, evitando gli schematismi e carcando una tridimensionalit\u00e0, che per\u00f2 in questo caso non raggiunge gli esiti del maestro, anche per via dell'astratto fondo oro.\nInedita \u00e0 la presenza dei committenti dentro la scena, sulla sinistra: la giovane donna e la monaca inginocchiate che ricevono la protezione (efficacemente rappresentata dalla mano sul capo) da parte di san Remigio, patrono della chiesa, e san Benedetto, patrono dei benedettini ai quali sicuramente doveva appartenere la religiosa; essi assistono alla scena con attenzione e muta partecipazione. La figura della donna \u00e8 dipinta con estrema cura dei dettagli, abbigliata con un ricco abito nero, che \u00e8 ornato da un bordo ricamato sullo scollo e stretto da una cintura di placche smaltate, che le cade morbidamente sui fianchi. In questa cura minuziosa Giottino si allontana dalle masse compatte e sintetiche della pittura del maestro, incamminandosi piuttosto verso quelli che saranno gli sviluppi del gotico internazionale: forse ci\u00f2 \u00e8 dovuto a un'influenza lombarda.\nLa tecnica usata si basa su colori delicatamente sfumati e luce limpida, che ricorda la maniera di Maso di Banco negli affreschi coevi della Cappella Bardi di Vernio in Santa Croce."}
{"id": "2321163", "revid": "1629429", "url": "https://it.wikipedia.org/wiki?curid=2321163", "title": "Joe Morton", "text": "Biografia.\nNasce nel Bronx, quartiere di New York, da Evelyn, una segretaria, e Sir Joseph T. Morton, un ufficiale dell'esercito morto quando aveva 10 anni. Per via della professione del padre, trascorre parte della sua infanzia nella Germania del nord e in Okinawa. Frequenta l'Universit\u00e0 di Hofstra di New York, \u00e8 stato sposato dal 1984 al 2006 con la designer Nora Chavooshian con la quale ha due figlie, Hopi e Seta, e un figlio, Ara.\nAttualmente \u00e8 impegnato con Christine Lietz.\nCarriera.\nDebutta a Broadway nel musical \"Hair\", per cui viene nominato per un Tony Award. Nella sua carriera ha recitato in oltre settanta film, fra cui \"Terminator 2 - Il giorno del giudizio\" (nel ruolo del dottor Miles Bennett Dyson), e appare pi\u00f9 volte come guest star in serie televisive, fra cui \"Smallville\", nei panni del dottor Steven Hamilton, e \"Law &amp; Order\". Di rilievo anche la sua parte in \"Eureka\" in cui interpreta il dr. Henry Deacon.\nDoppiatori italiani.\nNelle versioni in italiano dei suoi film, Joe Morton \u00e8 stato doppiato da:"}
{"id": "2321166", "revid": "1543377", "url": "https://it.wikipedia.org/wiki?curid=2321166", "title": "USS Indianapolis (CA-35)", "text": "La USS \"Indianapolis\" (CA-35) \u00e8 stato un incrociatore pesante della classe Portland, della United States Navy, che ha guadagnato un posto nella storia in seguito alle vicende legate al suo affondamento. In quella circostanza si registr\u00f2 la seconda maggior perdita di vite umane in un unico evento della storia della marina degli Stati Uniti, con 880 vittime, inferiore solo a quello occorso nell'affondamento della USS \"Arizona\" (BB-39) durante l'attacco a Pearl Harbor. Dopo aver consegnato il 26 luglio 1945 alla base di Tinian parti critiche per l'assemblaggio del primo ordigno atomico poi lanciato su Hiroshima, si trovava nel Mare delle Filippine quando il 30 luglio 1945 alle ore 00:14 fu attaccata e affondata da un sommergibile giapponese. Durante i quattro giorni di attesa dei soccorsi dopo l'affondamento, la maggior parte dell'equipaggio perse la vita per disidratazione (accelerata dall\u2019esposizione al sole) e attacchi di squalo. La \"Indianapolis\" \u00e8 stata una delle ultime unit\u00e0 statunitensi affondate durante la seconda guerra mondiale, precedendo di pochi giorni la perdita del sommergibile USS \"Bullhead\" (SS-332) affondato dai giapponesi il 6 agosto 1945.\nEra la seconda nave da guerra statunitense a portare il nome della citt\u00e0 di Indianapolis, ed era stata costruita dalla New York Shipbuilding a Camden (New Jersey) il 31 marzo 1930. Madrina del varo, il 7 novembre 1931, fu Lucy Taggart, figlia del senatore Thomas Taggart, ex sindaco di Indianapolis. Entr\u00f2 in servizio al Philadelphia Navy Yard il 15 novembre 1932, al comando del capitano John M. Smeallie.\nSviluppo.\nLa costruzione dei nuovi incrociatori classe Portland per l'US Navy fu intrapresa all'inizio degli anni trenta. Il disegno era largamente basato su quelli immediatamente precedenti classe Northampton, entrati in servizio tra il 1928 e il 1931 anche se la costruzione fu affidata a cantieri privati e non agli arsenali della marina. Come i Northampton, anche gli incrociatori Portland risentivano delle limitazioni imposte dal trattato di Washington alla produzione di armamenti, ma presentavano sovrastrutture di diverso disegno e un potenziamento dell'armamento secondario, basato su cannoni da 127\u00a0mm. Apparato motore e protezione erano invece immutati.\nIn origine era prevista la costruzione di cinque navi, con gli hull classification symbol compresi tra CA-32 e CA-36, ma nel frattempo era gi\u00e0 stato avviato il progetto delle unit\u00e0 successive (con lo hull symbol tra CA-37 e CA-41), che presentavano caratteristiche talmente superiori da indurre i vertici della marina a una riclassificazione per integrare nuove specifiche costruttive. Dato che la costruzione dei primi due esemplari era stata appaltata a cantieri privati, il cambiamento delle specifiche sarebbe stato eccessivamente oneroso per cui si decise di completare i primi due incrociatori secondo il progetto originale, e introdurre le modifiche a partire dalla terza unit\u00e0. Soltanto le prime due navi, \"Portland\" e \"Indianapolis\", quindi formarono la classe Portland. Le due navi disponevano di una corazzatura carente, che proteggeva solo le aree vitali, secondo lo schema che caratterizzava gli incrociatori protetti, a differenza dei veri incrociatori pesanti. Il risultato fu che le due navi erano molto veloci grazie al potente apparato motore e al profilo insellato dello scafo, ma avevano una vulnerabilit\u00e0 elevata e una scarsa galleggiabilit\u00e0, al punto che l'ammiraglio Raymond Spruance ebbe a dire che le unit\u00e0 \"non avrebbero resistito neppure a un siluro\".\nServizio.\nTra le due guerre.\nDopo un periodo di collaudo nell'Oceano Atlantico e nella baia di Guant\u00e1namo fino al 23 febbraio 1932, la \"Indianapolis\" esegu\u00ec le prime manovre di addestramento nella Zona del Canale di Panama e nel Pacifico al largo del Cile. In seguito a una revisione presso il Philadelphia Navy Yard, l'incrociatore fece rotta verso il Maine per imbarcare il presidente Roosevelt, che si trovava a Campobello Island, nella provincia canadese di Nuovo Brunswick, il 1\u00ba luglio 1933. Una volta sbarcato il presidente ad Annapolis, l'incrociatore il 4 luglio 1933 torn\u00f2 al Philadelphia Navy Yard.\nLa nave oper\u00f2 come ammiraglia per tutto il resto della sua carriera di pace, e accolse nuovamente a bordo Roosevelt a Charleston in Carolina del Sud il 18 novembre 1936, per fare rotta verso il Sudamerica. Dopo aver trasportato il Presidente a Rio de Janeiro, Buenos Aires e Montevideo in visita di Stato, torn\u00f2 a Charleston dove attracc\u00f2 il 15 dicembre, permettendo alla squadra presidenziale di scendere a terra.\nPearl Harbor e l'ingresso nella Seconda guerra mondiale.\nLa \"Indianapolis\" scamp\u00f2 all'attacco giapponese di Pearl Harbor, perch\u00e9 il 7 dicembre 1941 stava simulando un bombardamento di Johnston Island a capo della \"Task Force 3\" (TF 3). In seguito, si un\u00ec alla \"Task Force 12\" (TF 12) e diede la caccia ai mezzi giapponesi che secondo i rapporti si trovavano ancora nelle vicinanze.\n1942.\nLa prima missione nel Sud del Pacifico ebbe luogo in acque dominate dai Giapponesi, 563\u00a0km a sud di Rabaul, in Nuova Britannia. Nella tarda serata del 20 febbraio 1942 le navi statunitensi furono attaccate da due ondate di 18 bombardieri bimotore. Nella battaglia 16 velivoli furono abbattuti dalle batterie antiaeree americane o dagli aerei decollati dalla portaerei . Le navi evitarono danni e riuscirono ad abbattere due idrovolanti giapponesi che le stavano tallonando. Il 10 marzo la Task Force 11, con ammiraglia la \"Indianapolis\" e altri 7 incrociatori pi\u00f9 14 cacciatorpediniere, rinforzata dalla Task Force 17 della portaerei attacc\u00f2 due porti controllati dal nemico a Lae e Salamaua, in Nuova Guinea, dove l'Esercito imperiale giapponese stava mobilitando forze anfibie. I 104 aerei americani decollati alle 08:00 circa dalle due portaerei nel golfo di Papua, al comando del vice ammiraglio Brown, sfruttarono a pieno il fattore sorpresa raggiungendo i porti da sud, attraversando l'alta catena montuosa dei monti Owen Stanley e dividendosi in due gruppi; un primo gruppo formato dai velivoli da ricognizione e bombardamento a tuffo SBD Dauntless appartenenti alla VS-2 della \"Lexington\" colp\u00ec il porto di Lae, mentre i bombardieri e gli aerosiluranti (squadriglie VT-2 e VB-2 della Lexington seguite dalle squadriglie VB-5 e VT-5 della \"Yorktown\"), non contrastati da alcuna CAP giapponese, eccettuati alcuni idrovolanti, si divisero nelle rispettive squadriglie e in due ondate intervallate da 15 minuti attaccarono alle 09:38 le imbarcazioni nemiche all'ancora. Tre navi da trasporto furono affondate e le altre gravemente danneggiate; i caccia F4F Wildcat del VF-42 di scorta abbatterono anche svariati velivoli giapponesi decollati per impedire l'attacco. Un solo SBD-2 fu abbattuto dalla contraerea nipponica e subito dopo il rientro dei velivoli le due Task Force fecero rotta a 20 nodi verso sud-est lasciando l'area.\nLa \"Indianapolis\" torn\u00f2 negli USA per riparazioni e modifiche presso il Mare Island Naval Shipyard. Dopo i lavori, la nave scort\u00f2 un convoglio per l'Australia, quindi si diresse verso il Pacifico settentrionale dove i giapponesi avevano messo in difficolt\u00e0 gli statiunitensi. I marinai furono costretti a combattere in condizioni precarie, per il freddo, per la nebbia persistente e imprevedibile, per la pioggia e l'acquaneve continue e infine per le tempeste improvvise con vento violento e mareggiate.\nIl 7 agosto, il gruppo di navi a cui la \"Indianapolis\" era aggregata trov\u00f2 una breccia nella nebbia che proteggeva i giapponesi a Kiska e metteva in pericolo le navi sulle coste frastagliate e non del tutto mappate. I cannoni da 203\u00a0mm della \"Indianapolis\" aprirono il fuoco insieme con quelli delle altre navi. Anche se la nebbia riduceva la visuale, i ricognitori decollati dalle portaerei riferirono di aver visto navi in affondamento nel porto e incendi sulle installazioni di terra. L'attacco americano fu cos\u00ec improvviso che passarono 15 minuti prima che le batterie nemiche rispondessero al fuoco e alcune di esse spararono verso il cielo credendo a un bombardamento aereo. La maggior parte delle batterie fu neutralizzata dalle navi. A questo punto intervennero alcuni sommergibili giapponesi, subito attaccati con bombe di profondit\u00e0 dai cacciatorpediniere statunitensi. Un successivo attacco da parte di idrovolanti nipponici fu altrettanto inefficace. L'operazione fu considerata un successo nonostante vi fossero poche informazioni sui risultati a causa della nebbia. Essa dimostr\u00f2 tra l'altro la necessit\u00e0 di tenere basi pi\u00f9 vicine alle isole controllate dal nemico. Di conseguenza quello stesso mese la marina americana conquist\u00f2 l'isola di Adak mettendo a disposizione degli Alleati un punto di appoggio per i mezzi di terra e per gli aerei molto pi\u00f9 in l\u00e0 della catena che va da Dutch Harbor a Unalaska.\n1943.\nIn gennaio, la \"Indianapolis\" forn\u00ec supporto all'occupazione di Amchitka, che si sarebbe rivelata per gli Alleati un'altra utile base nelle Isole Aleutine. La notte del 19 febbraio, mentre stava pattugliando assieme a due cacciatorpediniere la zona a sudovest di Attu nella speranza di incrociare navi nemiche che trasportavano rinforzi e approvvigionamenti a Kiska e alla stessa Attu, la \"Indianapolis\" intercett\u00f2 il cargo giapponese \"Akagane Maru\". Quest'ultimo tent\u00f2 di rispondere al fuoco, ma fu affondato dal ben pi\u00f9 potente avversario. La \"Akagane Maru\" esplose con un enorme boato (probabilmente trasportava tonnellate di munizioni) e non lasci\u00f2 sopravvissuti. Durante la primavera e l'estate l'incrociatore oper\u00f2 nelle acque delle Aleutine scortando i convogli americani e coprendo gli attacchi anfibi. Nel mese di maggio gli alleati riuscirono a riconquistare Attu, che fu il primo territorio statunitense occupato dai giapponesi a essere recuperato. Una volta messa al sicuro Attu, le forze statunitensi si concentrarono su Kiska, l'ultima roccaforte nemica nelle Aleutine. Non ci fu bisogno di spargimenti di sangue in quanto i Giapponesi riuscirono a evacuare l'intera guarnigione sotto una spessa cappa di nebbia prima dello sbarco alleato del 15 agosto.\nDopo essere stata rifornita a Mare Island, la \"Indianapolis\" fece rotta per le Hawaii dove divenne la nave di bandiera del vice ammiraglio Raymond Spruance, comandante in capo della Quinta Flotta. Prese il largo da Pearl Harbor con il corpo di spedizione principale della \"Southern Attack Force\" per realizzare l'Operazione Galvanic, cio\u00e8 l'invasione delle Isole Gilbert. Il 19 novembre ebbe inizio il bombardamento dell'atollo di Tarawa e il giorno successivo punt\u00f2 verso Butaritari (vedi \"Battaglia di Makin\"). Poi ritorn\u00f2 a Tarawa dove forn\u00ec fuoco di copertura alle truppe per lo sbarco. Quel giorno la \"Indianapolis\" abbatt\u00e9 un aereo nemico e distrusse diversi capisaldi giapponesi mentre la fanteria faticava non poco a vincere la sanguinosa e costosa battaglia di Tarawa. Continu\u00f2 a bombardare finch\u00e9 l'isola, che ormai era stata praticamente rasa al suolo, non fu dichiarata sicura tre giorni dopo. La successiva conquista delle Isole Marshall, durante la quale l'incrociatore era ancora la nave ammiraglia della Quinta Flotta, deve molto al vantaggio strategico scaturito dalle vittorie presso le Isole Gilbert.\n1944.\nIn quest'anno l'incrociatore si riaggreg\u00f2 alla sua Task Force a Tarawa, e alla vigilia del D-Day, il 31 gennaio 1944, faceva parte del gruppo che bombard\u00f2 l'Atollo di Kwajalein. Il 1\u00ba febbraio successivo l'attacco continu\u00f2, e la \"Indianapolis\" neutralizz\u00f2 due batterie nemiche a terra. Il giorno successivo la nave riusc\u00ec a distruggere un fortino e altre installazioni, e in seguito support\u00f2 l'avanzare delle truppe di terra con del fuoco di copertura. Dopo essere entrata nella baia il 4 febbraio, la \"Indianapolis\" vi rimase fino a quando la resistenza nemica non fu fiaccata.\nNel periodo di marzo e aprile, l'incrociatore, che era ancora ammiraglia della Quinta Flotta, attacc\u00f2 le Caroline Occidentali. Gli aerei bombardarono Palau gli ultimi due giorni di marzo, avendo come primo obiettivo la distruzione delle molte imbarcazioni presenti. Affondarono 3 cacciatorpediniere, 17 cargo, 5 petroliere e danneggiarono altre 17 navi. In pi\u00f9, gli aeroporti delle isole furono bombardati, e le acque circostanti furono minate per impedire la fuga alle navi nemiche. Yap e Ulithi furono colpite il 31 e Woleai il 1\u00ba aprile. Durante i 3 giorni di attacco, gli aerei giapponesi attaccarono la flotta statunitense, ma furono abbattuti senza riportare danni. In particolare la \"Indianapolis\" abbatt\u00e9 il suo secondo aereo, un aerosilurante, e i nipponici persero in tutto 160 velivoli, compresi i 46 distrutti a terra. L'insieme degli attacchi riusc\u00ec nell'obiettivo di impedire alle consistenti forze giapponesi alle Caroline di interferire con gli sbarchi statunitensi in Nuova Guinea.\nIn giugno, la Quinta Flotta fu impegnata nell'assalto alle isole Marianne. I raid su Saipan (vedi battaglia di Saipan) incominciarono attraverso i caccia delle portaerei l'11 giugno, e in seguito, a partire dal 13, vi furono i bombardamenti dalle navi, nei quali il ruolo della \"Indianapolis\" fu fondamentale. Il giorno del D-Day, il 15 giugno, l'ammiraglio Spruance ricevette informazioni su una grande flotta dell'Impero giapponese composta da corazzate, portaerei, incrociatori e cacciatorpediniere che stava puntando a sud per proteggere la guarnigione delle Marianne sotto attacco. Dato che le operazioni anfibie a Saipan andavano protette a tutti i costi, l'ammiraglio non poteva distogliere i suoi cannoni pi\u00f9 pesanti dalla scena. Di conseguenza un gruppo di portaerei veloci fu inviato a nord per intercettare l'avanzata nipponica, un altro incominci\u00f2 a bombardare Iwo Jima e Chichi-jima nelle Isole Ogasawara, che costituivano delle basi per potenziali attacchi aerei nemici.\nIl 19 giugno ebbe inizio la Battaglia del Mare delle Filippine. Le portaerei giapponesi, che speravano di riuscire a rifornirsi di carburante e munizioni a Guam e Tinian per poi attaccare gli americani in mare aperto, furono intercettate dagli aerei e dai cannoni degli Alleati. Quel giorno la marina americana riusc\u00ec a neutralizzare 400 aerei nipponici perdendone soltanto 17. La \"Indianapolis\" riusc\u00ec ad abbattere un aerosilurante. La serie di combattimenti aerei di quei giorni divenne nota tra gli equipaggi come \"Marianas Turkey Shoot\" (\"il tiro al tacchino delle Marianne\"), a indicare una situazione (in questo caso alle Marianne) in cui si pu\u00f2 stangare quasi impunemente il nemico. Con la distruzione della resistenza aerea giapponese, i caccia americani silurarono la portaerei \"Hiyo\", due cacciatorpediniere e una petroliera e danneggiarono gravemente altre unit\u00e0 navali. Altre due portaerei nipponiche, la \"Shokaku\" e la , furono invece silurate da sommergibili.\nLa \"Indianapolis\" fece ritorno a Saipan il 23 giugno per riprendere a coprire le truppe e 6 giorni dopo si spost\u00f2 a Tinian per distruggere le installazioni di terra dell'isola. Nel frattempo, anche Guam era stata catturata, e la \"Indianapolis\" fu la prima nave americana a entrare ad Apra Harbor dopo la sua occupazione all'inizio della guerra. Nelle successive settimane la nave oper\u00f2 alle Marianne, si spost\u00f2 presso le Caroline Occidentali dove erano previsti nuovi sbarchi, dal 12 al 29 settembre bombard\u00f2 l'isola di Peleliu nelle Palau, sia prima sia dopo lo sbarco. Fece poi rotta verso Manus nelle Isole dell'Ammiragliato, dove fu sottoposta a lavori per 10 giorni prima di fare ritorno al Mare Island Navy Yard, il cantiere navale californiano.\n1945.\nDopo essere stata revisionata, la \"Indianapolis\" si un\u00ec alla task force 58, composta di portaerei veloci, corazzate e incrociatori, del vice ammiraglio Marc Mitscher il 14 febbraio 1945, due giorni prima di compiere il primo attacco su Tokyo dopo il Doolittle Raid. L'operazione copr\u00ec lo sbarco americano a Iwo Jima, previsto per il 19 febbraio, distruggendo le basi aeree e altre installazioni giapponesi in madrepatria. Il fattore sorpresa fu sfruttato avvicinandosi alle coste nipponiche durante una mareggiata, e gli attacchi misero sotto pressione i nemici per due giorni. Nei due giorni tra il 16 e il 17 febbraio, la US Navy perse 49 aerei e abbatt\u00e9 499 velivoli nemici, a terra o in volo. Questo fattore 10 a 1 di vittorie fu accompagnato dall'affondamento da parte della task force di Mitscher di una portaerei, nove navi da difesa costiera, un cacciatorpediniere, due cacciatorpediniere di scorta e una nave cargo. In pi\u00f9, gli Americani riuscirono a distruggere molti hangar, magazzini, installazioni aeree, fabbriche e altri obiettivi legati all'industria giapponese. La \"Indianapolis\" gioc\u00f2 un fondamentale ruolo di supporto in queste azioni.\nPortato a compimento l'attacco su Tokyo, la Task Force si mosse verso Bonin per partecipare alla battaglia di Iwo Jima; la \"Indianapolis\" era l'ammiraglia della Task Force 50, e raggiunse l'area il giorno dello sbarco, insieme con le corazzate \"North Carolina\" e \"Washington\", e i due incrociatori leggeri \"Santa Fe\" e \"Biloxi\". L'incrociatore mantenne la posizione fino al 1\u00ba marzo, a protezione dei mezzi anfibi e bombardando ogni oggetto sulla spiaggia. Poi si riun\u00ec alla task force dell'ammiraglio Mitscher in tempo per ritornare a bombardare Tokyo il 25 febbraio e Hachij\u014d (al largo della costa meridionale di Honsh\u016b) il giorno successivo. Nonostante le pessime condizioni meteo, le forze americane riuscirono a distruggere altri 158 aerei, ad affondare cinque piccole navi e a danneggiare diverse infrastrutture e molti treni.\nA questo punto agli Alleati necessitavano di una base vicino alle isole giapponesi per tenere i nipponici sotto pressione, e Okinawa nelle Ry\u016bky\u016b sembrava l'ideale. Per catturarla con le minime perdite possibili, gli aeroporti nel sud del paese del Sol Levante dovevano essere resi inabili a lanciare una reazione. In questa logica, la \"Indianapolis\" con il resto della Task Force part\u00ec da Ulithi il 14 marzo e procedette lungo le coste giapponesi. Il 18 dello stesso mese, da una posizione 100 miglia a sudest di Ky\u016bsh\u016b, i cannoni incominciarono gli attacchi contro i campi aerei dell'isola, contro le navi giapponesi nei porti di K\u014dbe e Kure, e contro la parte sud di Honsh\u016b. Dopo aver localizzato il nemico, lo Stato Maggiore imperiale invi\u00f2 uno stormo di 48 aerei per cercare di neutralizzare le navi, ma la met\u00e0 di essi fu abbattuta quando mancavano ancora 60 miglia di viaggio per raggiungerle. Prima della fine della battaglia, anche il resto degli attaccanti era stato abbattuto.\nI bombardamenti su Okinawa incominciarono il 24 marzo, e per sette giorni la \"Indianapolis\" scaric\u00f2 i suoi pezzi da 203\u00a0mm sulle strutture di difesa costiere. Nel frattempo, i caccia nipponici tentarono di attaccare le navi americane, ma l'equipaggio dell'incrociatore riusc\u00ec ad abbatterne sei e danneggiarne gravemente altri due. Il 31 marzo, all'alba le vedette individuarono improvvisamente un velivolo nemico in volo verticale nei pressi dell'\"Indianapolis\". I cannoni da 20\u00a0mm aprirono il fuoco, ma solo 15 secondi dopo la segnalazione il caccia era sopra la nave. I traccianti lo colpirono, ma anche mentre sbandava l'abile pilota nipponico riusc\u00ec a sganciare la sua bomba da un'altezza di soli 7-8 metri, e riusc\u00ec a schiantarsi nei pressi del portello di poppa. Il velivolo affond\u00f2 poi innocuo nelle acque del Pacifico, ma la bomba penetr\u00f2 attraverso il soffitto e la sala mensa dell'equipaggio, cadde passando per il compartimento di ormeggio e vicino ai serbatoi di carburante, finch\u00e9 non sfond\u00f2 la chiglia, precipit\u00f2 ed esplose nel mare sottostante. Nella chiglia la bomba provoc\u00f2 due falle e allag\u00f2 i due compartimenti vicini uccidendo nove uomini. Anche se la nave si inclin\u00f2 leggermente verso poppa e verso il portello, non ci furono ulteriori allagamenti e l'incrociatore si mosse verso una nave di supporto per le riparazioni di emergenza. Un'ispezione pi\u00f9 approfondita rivel\u00f2 che gli assi delle eliche e i serbatoi del carburante erano danneggiati, cos\u00ec come l'impianto per la distillazione dell'acqua. Nonostante tutto, l'incrociatore riusc\u00ec a compiere il lungo viaggio attraverso il Pacifico in direzione di Mare Island con le proprie forze.\nAffondamento.\nLa nave, comandata dal capitano Charles Butler McVay III, aveva trasportato da Pearl Harbor a Tinian l'involucro e la carica di uranio della prima bomba atomica, insieme con due scienziati impersonanti dei tecnici dell'esercito, in quella che era stata definita \"Operazione Bronx Shipment\"; il meccanismo di innesco era stato immerso in un contenitore foderato di piombo e imbullonato all'hangar dell'idrovolante, mentre l'uranio-235 era stato posto in un analogo contenitore e conservato nella cabina normalmente riservata a un eventuale ammiraglio a bordo; la nave travers\u00f2 da San Francisco a Pearl Harbor a una velocit\u00e0 media molto elevata di 29 nodi in un tempo record di 74,5 ore, proseguendo poi per Tinian. Consegnata la bomba ripart\u00ec dal porto in direzione di Leyte nelle Filippine per unirsi alla task force 95.7 dell'ammiraglio McCormick, senza alcuna scorta nonostante il rischio di un attacco subacqueo fosse riportato ancora come non lieve. Lungo la rotta prescelta tra le tre possibili, chiamata in codice \"Peddie\", era in agguato il sommergibile giapponese \"I-58\", con a bordo anche dei siluri umani Kaiten (siluri con un membro di equipaggio che doveva compiere un attacco suicida). La nave procedeva alla velocit\u00e0 di 17 nodi e senza zigzagare, in quanto gli ordini erano di \"zigzagare a discrezione in base anche alle condizioni meteo\", e non veniva richiesto di mantenere una elevata velocit\u00e0. Il comandante giapponese Mochitsura Hashimoto non era entusiasta dei Kaiten e scelse siluri convenzionali, lanciandone una salva. Due centrarono la fiancata dell'\"Indianapolis\" causando l'interruzione dell'energia elettrica e l'allagamento della nave che incominci\u00f2 a sbandare. Nonostante tutto, il segnale di soccorso fu inviato, ma tre stazioni riceventi lo ignorarono, una perch\u00e9 il capostazione era ubriaco, un'altra perch\u00e9 il comandante aveva ordinato ai suoi uomini di non disturbarlo e la terza perch\u00e9 il segnale fu classificato come un falso inviato dai giapponesi.\nIl mancato arrivo dell'unit\u00e0 al 31 luglio fu ignorato per due giorni dal controllo traffico di Leyte. Nel frattempo i circa 900 che erano riusciti ad abbandonare la nave, su 1.196 uomini di equipaggio, avevano incominciato la loro lotta per la sopravvivenza contro la mancanza di giubbetti di salvataggio, la disidratazione, che ne fece impazzire molti e gli attacchi degli squali. Nelle prime ore del 31 luglio furono lanciati razzi di segnalazione, visti da un C-54 da trasporto dell'Army Air Corps in rotta da Manila a Guam, e classificati dal comandante Richard G. Le Francis come una \"battaglia navale\", ma la segnalazione fu ignorata dai suoi superiori che gli risposero di \"non preoccuparsi perch\u00e9 era un problema della marina\".\nDopo l'abbandono della nave, molti membri dell'equipaggio sotto la guida degli ufficiali e dei sottufficiali presenti avevano organizzato in pi\u00f9 gruppi i battellini di salvataggio e i relitti galleggianti per darsi aiuto reciproco, e molti feriti vennero raccolti. Le razioni di emergenza e le riserve d'acqua, dove presenti, vennero distribuite all'inizio in modo controllato e razionato. Gli effetti della disidratazione portarono molti uomini a impazzire e ad allontanarsi a nuoto dai battelli, verso la morte per annegamento o per gli attacchi degli squali. Alcuni di un gruppo si immersero vaneggiando di aver trovato una cisterna di acqua potabile e contagiando altri con una isteria collettiva e molti trovarono la morte immergendosi in seguito a questa situazione.\nA rendere ancora pi\u00f9 tragica la vicenda si deve aggiungere il fatto che, nel disperato tentativo di rallentare l'affondamento dell'unit\u00e0, si decise di chiudere alcuni boccaporti interni alla nave per rallentare il flusso dell'acqua da un compartimento all'altro; dato che non c'era molto tempo a disposizione non tutti i marinai fecero in tempo a evacuare i locali che furono sigillati e vennero cos\u00ec sacrificati volontariamente dai loro compagni che chiusero i boccaporti.\nI naufraghi vennero ignorati fin quando un velivolo Lockheed B-34 Ventura della squadriglia \"VPB-152\" della US Navy, comandato dal tenente Wilbur C. Gwinn, in normale volo di pattugliamento alle ore 10:25 del 2 agosto not\u00f2 delle chiazze di nafta e, mentre si accingeva a un attacco con bombe di profondit\u00e0 verso un presunto sottomarino, vide i superstiti. A quel punto abort\u00ec l'attacco e lanci\u00f2 delle zattere gonfiabili dotate di boe sonar, che i naufraghi non furono per\u00f2 in grado di azionare, e trasmettendo subito alla base di Peleliu un rapporto di avvistamento. Un idrovolante PBY Catalina del \"VPB-23\" del comandante Adrian Marks, con nominativo di chiamata \"Playmate 2\", venne caricato di materiale di soccorso e inviato alla ricerca dei superstiti, poich\u00e9 si riteneva che i circa trenta uomini che erano stati avvistati inizialmente potessero appartenere all'equipaggio di una nave affondata. Nel frattempo le stime del comandante Gwinn a seguito di una ricerca pi\u00f9 accurata erano salite a 150 naufraghi. A questo punto la segnalazione aveva raggiunto anche il comando avanzato delle Filippine, che chiese informazioni sulle eventuali unit\u00e0 disperse al centro di controllo traffico a Leyte; la risposta fu che tre navi erano in ritardo, e una di esse era l'\"Indianapolis\". Anche l'ammiraglio McCormick rispose che la nave non aveva raggiunto direttamente il suo task group. Pur non essendoci ancora la certezza dell'identificazione della nave, vennero ordinate ricerche a vasto raggio e sette unit\u00e0 navali incominciarono a pattugliare l'area.\nL'idrovolante comandato da Marks sorvol\u00f2 lungo il percorso il cacciatorpediniere \"Cecil J. Doyle\" (DE-368), che venne allertato e si diresse autonomamente per decisione del proprio comandante verso il luogo del rilevamento; Marks, dopo aver lanciato le zattere di salvataggio, decise di ammarare per fornire rifugio al maggior numero possibile di naufraghi (alla fine saranno 56). In questo modo danneggi\u00f2 irreparabilmente il velivolo, ma riusc\u00ec a far salire diverse decine di uomini nella carlinga e sulle ali, oltre che a raccogliere i battelli attorno all'aereo. Quando la USS \"Doyle\" raggiunse in piena notte il luogo del rilevamento, si ferm\u00f2 a distanza di sicurezza per non rischiare la vita degli uomini in mare e accese il proprio proiettore, rendendosi identificabile e mettendosi in pericolo per poter dare un riferimento ai naufraghi, molti dei quali si resero conto in questo modo dell'arrivo dei soccorsi. Un gruppo di altre unit\u00e0 venne immediatamente inviato da Ulithi sul luogo, tra cui i cacciatorpediniere \"Ralph Talbot\" (DD-390), \"Helm\" (DD-388) e \"Madison\" (DD-425), cui poi si aggiunsero il caccia di scorta USS \"Dufilho\" (DE-423), i trasporti veloci (ex cacciatorpediniere di scorta riclassificati) USS \"Bassett\" (APD-73) e (il 3 agosto) dalle Filippine.\nLa ricerca prosegu\u00ec fino all'8 agosto, ma dei marinai che avevano abbandonato la nave, solo 316 su 1.196 vennero recuperati; 154 dalla USS \"Bassett\" in quattro ore di ricerca e 39 dalla \"Ringness\", 24 dalla \"Ralph Talbot\", mentre la \"Dufilho\" dopo aver recuperato un superstite rilev\u00f2 un forte contatto sonar a circa 800\u00a0m e si dedic\u00f2 alla caccia antisommergibile e poi alla vigilanza mentre le altre navi procedevano col recupero. Tra i superstiti vi fu anche il comandante Charles Butler Mc Vay III, figlio dell'ammiraglio McVay; quest'ultimo aveva un pessimo rapporto col figlio e non lo support\u00f2 mai, n\u00e9 durante le differenti fasi del processo, n\u00e9 dopo. Nel novembre del 1945, McVay venne sottoposto a corte marziale, unico tra i 700 comandanti di navi statunitensi affondate durante il conflitto, e giudicato colpevole di aver \"messo a rischio la nave rinunciando a zigzagare\". In realt\u00e0, il comandante giapponese testimoni\u00f2 dopo la guerra che la cosa non avrebbe fatto alcuna differenza. Inoltre, fatto che venne tenuto segreto fino al 1990, le intercettazioni Ultra avevano rivelato la presenza di un sottomarino operante con certezza nell'area.\nAltre prove esistevano comunque a discarico del capitano:\nAlla fine, l'ammiraglio Chester Nimitz annull\u00f2 la sentenza e prosciolse McVay rimettendolo in servizio attivo. Sebbene molti superstiti non attribuissero alcuna responsabilit\u00e0 al capitano, molti dei familiari lo fecero, montando un clima di linciaggio morale che alla fine port\u00f2 al suicidio di McVay col revolver di ordinanza nel novembre 1968.\nNell'ottobre 2000 il Congresso degli Stati Uniti pose fine alla questione approvando una risoluzione secondo la quale sullo stato di servizio del capitano McVay dovesse essere riportato che \"egli era prosciolto dalle accuse per la perdita dell\"'Indianapolis\"\". Il presidente Bill Clinton stesso firm\u00f2 la risoluzione.\nRiconoscimenti.\nAll'Indianapolis furono conferite 10 Battle Star al merito per il servizio svolto.\nIl relitto.\nL'esatta posizione del relitto era precedentemente sconosciuta. Nel periodo di luglio-agosto 2001, una spedizione scientifica ha cercato di trovarlo tramite l'uso di sonar a visione laterale e videocamere subacquee montate su un ROV. Quattro sopravvissuti hanno accompagnato questa spedizione, che non ha avuto successo. Una seconda spedizione \u00e8 stata organizzata nel giugno del 2005. Essa \u00e8 stata seguita da National Geographic che ha messo in onda il materiale raccolto in luglio. Nell'ambito della seconda missione, sono stati lanciati dei sommergibili alla ricerca di tracce del relitto. Gli unici ritrovamenti attribuibili con certezza alla \"Indianapolis\" comunque, consistevano di diversi grossi pezzi di metallo rinvenuti nella posizione in cui dovrebbe essere affondato l'incrociatore. Il programma di National Geographic al riguardo \u00e8 stato chiamato \"Finding of the USS Indianapolis\".\nMolti ritengono e hanno dichiarato che il ritrovamento del relitto sarebbe stato impossibile. La nave trasportava discreti quantitativi di esplosivo e i rapporti dichiarano che durante l'affondamento si era incendiata. Molti ipotizzano che sia esplosa non appena discesa al di sotto della superficie dell'oceano. Oltretutto, il braccio di mare della battaglia \u00e8 uno dei pi\u00f9 profondi del mondo. La spedizione del 2005 non ha rinvenuto alcun pezzo considerevole della nave, nessuna parte della tuga, delle torrette, o dello scafo. Tutto ci\u00f2 non ha comunque scoraggiato i cacciatori di relitti che progettano ancora la ricerca di una delle navi pi\u00f9 famose della seconda guerra mondiale.\nIl 20 agosto 2017 il cofondatore di Microsoft Paul Allen, facente parte con la sua nave Petrel di una spedizione atta alla ricerca dell'USS Indianapolis, ha dichiarato di aver localizzato la nave nel Nord dell'Oceano Pacifico a 5500 metri di profondit\u00e0. Ma come ha dichiarato il capitano William J. Toti, il punto esatto rimarr\u00e0 segreto.\nIl memoriale.\nL'USS Indianapolis National Memorial \u00e8 stato dedicato all'incrociatore il 2 agosto 1995, ed \u00e8 stato posto su Canal Walk a Indianapolis. La campana di bordo e una bandiera dell'inaugurazione sono conservate nell'Heslar Naval Armory, gi\u00e0 \"Indianapolis Naval Reserve Armory\", attualmente sede di diverse istituzioni militari della US Navy, tra le quali la \"United States Naval Sea Cadet Corps Cruiser Indianapolis (CA 35) Division\", scuola militare intitolata all'incrociatore.\nMateriale legato alla \"Indianapolis\" \u00e8 conservato anche dall'Indiana State Museum.\nLo Swim Training Center presso lo United States Navy Recruit Training Command si chiama \"USS Indianapolis\".\nMuseo.\nLo \"USS Indianapolis Museum\" \u00e8 stato inaugurato il 7 luglio 2007 con una galleria presso l'Indiana World War Memorial Plaza a Indianapolis."}
{"id": "2321168", "revid": "1543377", "url": "https://it.wikipedia.org/wiki?curid=2321168", "title": "Marga Boodts", "text": "La comparsa in Italia.\nApparve in Italia per la prima volta nel 1939, all'inizio della Seconda guerra mondiale, alloggiando con un uomo, Maximilian Weiss, all'Hotel Bazzoni di Tremezzo, sul Lago di Como, per circa due anni. Si faceva chiamare \"signora Weiss\". \nL'aggravarsi degli eventi bellici e l'amicizia nata con una donna della vicina Menaggio che conosceva la lingua tedesca, tale Marta Airoldi, classe 1905, proprietaria di una bottega di ferramenta, la convinsero a restare in zona. \nLe due donne convivevano prima in una villa a Menaggio, poi, dal 1946, in un'altra villa (che sarebbe stata concessa in usufrutto da un ricco svizzero) che dava direttamente sul lago, a Nobiallo, frazione dello stesso comune lariano. Nei primi anni di questa permanenza, Marga Boodts avrebbe notato persone che la seguivano furtivamente, e vi sarebbero stati spari notturni contro le finestre; in seguito la vita si sarebbe stabilizzata. Le due donne vivevano assieme a cani (si ricordano i due pastori tedeschi Wolf e Teufel) e gatti, nella villa che Marga aveva adornato di cimeli russi e foto del suo presunto padre e della sua presunta famiglia. Nel giardino vi era anche una fontana con all'interno dei pesci rossi. Marga Boodts conduceva un alto tenore di vita, vestiva elegante, indossava pellicce e si adornava di gioielli; nel tardo pomeriggio si recava con la Airoldi in bicicletta nel centro di Menaggio per il t\u00e8 in un bar, e usava spesso il taxi anche per compiere lunghe distanze. Inoltre era generosa coi meno abbienti, in particolare se bambini (che riempiva di dolci ogni volta che la andavano a trovare), cercava di evitare i giornalisti e di vivere riservatamente, e collezionava francobolli come il suo presunto padre, lo zar. In villa passava il tempo leggendo libri in varie lingue e suonando \u010cajkovskij al pianoforte a memoria, affermando di averlo appreso da bambina. Inoltre era in contatto con la sua presunta sorella minore Maria (ovvero Ceclava Czapska), che si era trasferita con la famiglia a Roma: le due donne di tanto in tanto si facevano reciprocamente visita e facevano viaggi insieme. \nIl suo passato presunto.\nSempre seguita e supportata dalla Airoldi, Marga Boodts affermava di essere fuggita prima dell'alba del 17 luglio 1918 dall'esecuzione della sua famiglia grazie a un ufficiale cosacco di nome Dimitri K. che, innamorato di lei, l'avrebbe tramortita con il calcio della sua pistola invece che spararle, e in seguito l'avrebbe sostituita con il corpo di una cameriera uccisa per scacallaggio. In seguito Dimitri, assieme a due soldati fedeli allo zar, dei quali uno morto durante il viaggio, l'avrebbe accompagnata a Vladivostok, in Siberia, dove l'avrebbe attesa una truppa tedesca agli ordini del Kaiser Guglielmo II di Germania e di suo fratello il principe Enrico di Prussia. La truppa l'avrebbe sistemata in una casa di contadini e le avrebbe dato un passaporto tedesco con il nome di Maria B\u00f6tticher, una tedesca emigrata negli Stati Uniti d'America e non pi\u00f9 in vita. Dopo qualche tempo lei, accompagnata dalla truppa, avrebbe attraversato la Cina o, secondo un'altra versione, raggiunto in nave l'America. Al termine delle sue peregrinazioni avrebbe dovuto raggiungere il Kaiser Guglielmo II a Potsdam, in Germania, ma la sua abdicazione, a novembre dello stesso 1918, le avrebbe reso necessario rifugiarsi in un convento in Polonia. A inizio novembre 1919 avrebbe raggiunto Amburgo, dove l'avrebbe attesa una dama di compagnia scelta dall'ex Kaiser, la baronessa vedova Elisabeth von Schaevenbach, nata von Esebeck, classe 1886, figlia del tenente generale Burkhard von Esebeck (1854-1921), amico del Kaiser, donna che gi\u00e0 avrebbe visitato pi\u00f9 volte la corte russa in passato, conoscendo quindi bene la granduchessa. Dopo essersi trasferite a Dresda, Marga per le precarie condizioni di salute e un grave esaurimento nervoso sarebbe stata ricoverata nel sanatorio di Wei\u00dfer Hirsch. In questo periodo, ventiquattrenne, avrebbe perso i capelli, che le sarebbero presto ricresciuti ma bianchi. Nella primavera del 1920 avrebbe lasciato il sanatorio per vivere nuovamente con la sua dama di compagnia, raggiungendo finalmente in autunno l'ex Kaiser, commosso al vederla, nel suo esilio di Doorn, nei Paesi Bassi. Sia Guglielmo II che la moglie Augusta l'avrebbero riempita di regali, soprattutto gioielli, e le avrebbero donato due ville di campagna con vaste propriet\u00e0 terriere e agricole a Stralsund, in Pomerania, oltre un sostegno economico. Lei avrebbe giurato al Kaiser silenzio sulla sua identit\u00e0. \nIn questo periodo sarebbe iniziata una fase serena nella vita della donna: avrebbe vissuto insieme alla sua dama di compagnia prima a Potsdam per qualche anno, poi a Berlino, prima nella Fasanenstra\u00dfe, poi nella Xantener Stra\u00dfe, al 6. Mercoled\u00ec 5 maggio 1926 avrebbe sposato a Berlino Carl Boodts, un ufficiale tedesco, ma avrebbe divorziato gi\u00e0 dopo meno di due anni, venerd\u00ec 20 aprile 1928. Boodts, che sarebbe stato un testimone prezioso di tutti questi fatti, sarebbe per\u00f2 morto poco tempo dopo. Sarebbero stati numerosi anche i periodi trascorsi a Stralsund, dove avrebbe amato compiere lunghe cavalcate alla maniera cosacca nelle sue propriet\u00e0. Per la sua sicurezza sarebbe stata costantemente sorvegliata da ex membri dell'Ochrana, la polizia segreta zarista. \nIl passaporto di Marga Boodts riportava inoltre numerosi viaggi in localit\u00e0 europee e in Africa. In Danimarca nel 1927 avrebbe riabbracciato la supposta nonna paterna Dagmar di Danimarca. Durante i suoi viaggi avrebbe alloggiato negli alberghi pi\u00f9 esclusivi e frequentato i casin\u00f2, incontrando personalit\u00e0 politiche, molte delle quali sarebbero state a conoscenza della sua vera identit\u00e0. Nel 1934 l'ex Kaiser Guglielmo avrebbe organizzato un suo incontro in Vaticano dal papa Pio XI, che le avrebbe mostrato un libro di verbali nel quale, per nove pagine, sarebbero stati elencati beni e preziosi speditigli dallo zar suo padre quando era minacciato dalla rivoluzione, e le avrebbe proposto la restituzione, ma lei avrebbe rinunciato, dati gli ingenti beni gi\u00e0 ricevuti dall'ex Kaiser. Nel 1939, in vacanza a Sanremo, si sarebbe vista impossibilitata a passare per la Germania dato che il suo amministratore, certo Maximilian Weiss, era ebreo. Sarebbe quindi andata in Romania dalla presunta sorella minore Maria (ovvero Ceclava Czapska). Vista la situazione pericolosa causa guerra, sarebbe tornata a Sanremo. Proprio in quel periodo, a giugno 1941, mor\u00ec il Kaiser Guglielmo, e lei si sarebbe fatta spedire da Doorns una borsa piena di gioielli e monete d'oro indirizzata come \"borsa diplomatica vaticana\" all'inesistente mons. Federico Giobbe, ritirata dal suo avvocato presso una banca. In seguito Marga Boodts avrebbe optato prima per il Lago Maggiore, poi, dopo un breve periodo vissuto a Stresa, per il Lago di Como, precisamente Tremezzo, Hotel Bazzoni. \nIl supporto di parenti e personaggi illustri.\nA inizio anni '50 i suoi soldi iniziarono a scarseggiare. Chiese cos\u00ec udienza a papa Pio XII (che a suo dire avrebbe gi\u00e0 conosciuto negli anni '20 quando era nunzio apostolico in Baviera), nella speranza di ottenere quel beni di famiglia propostile dal suo predecessore papa Ratti. Ottenne l'udienza a ottobre 1953, ma non and\u00f2 a buon fine. Marga Boodts non si diede per vinta e, grazie a un'amica moglie di un ex ministro degli Esteri polacco, riusc\u00ec a farsi nuovamente ricevere marted\u00ec 17 novembre a Castel Gandolfo, questa volta come granduchessa Olga di Russia, cos\u00ec accreditata senza alcun dubbio dal pro Maestro di Camera mons. Federico Callori di Vignale, con la ragione \"per motivi personali riservati\". Il papa si mostr\u00f2 comprensivo e non mise mai in dubbio l'identit\u00e0 della signora, garantendole che avrebbe sistemato la sua situazione, e congedandola con una benedizione in tedesco a lei e al suo popolo e con il dono di un rosario, ma in seguito il libro che le avrebbe mostrato il predecessore Pio XI, che avrebbe elencato i beni della famiglia Romanov custoditi in Vaticano, non si trov\u00f2, e Marga Boodts fece causa alla Citt\u00e0 del Vaticano, avviando un lungo contenzioso presso il Tribunale di prima istanza della Citt\u00e0 del Vaticano che non si ferm\u00f2 nemmeno dinanzi alla concessione di un vitalizio prelevato da madre Pascalina Lehnert, presente a entrambe le udienze, da un fondo di carit\u00e0 papale usato a sua discrezione. Ricevendo questo vitalizio, Marga Boodts si consider\u00f2 riconosciuta dal Vaticano come figlia dello zar, e richiese alla Santa Sede che tale riconoscimento divenisse ufficiale, ma ci\u00f2 non avverr\u00e0 mai. Il papa comunque, su richiesta di chiarimento di madre Pascalina, aveva confidato alla monaca stessa che la donna era realmente la granduchessa Olga, ma che non lo si potesse dire. \nLa sua presunta vita divenne nota nel 1956 grazie a un reportage a puntate del settimanale \"Epoca\", edito dalla Arnoldo Mondadori Editore. Precedentemente aveva firmato un contratto con la stessa Mondadori per un libro di memorie dal titolo \"Io vivo\", a cui aveva iniziato a lavorare assieme alla grande amica contessa Brigitte von Harrach, cio\u00e8 la figlia secondogenita classe 1912 della sua defunta dama di compagnia Elisabeth von Schaevenbach, e dal 1941 seconda moglie del vedovo conte G\u00fcnther von Harrach. Nonostante l'anticipo percepito e l'avanzamento dello scritto, il libro non verr\u00e0 pubblicato, qualcuno disse per veto del Vaticano, vista la causa in corso sulle ricchezze dello zar che sarebbero l\u00e0 conservate. \nMercoled\u00ec 30 gennaio 1957 Brigitte von Harrach rilasci\u00f2 presso il notaio Heinrich Stein, in Lussemburgo, una testimonianza dattiloscritta che assicurava che Marga Boodts era la granduchessa Olga, figlia dello zar Nicola II. Nello stesso anno Marga/Olga and\u00f2 in vacanza ad Antibes, sulla Costa Azzurra, con la sua presunta sorella Maria (Ceclava Czapska) e suo marito, il principe Nicolaj Dolgorukij, alloggiando all'Hotel du Cap. \nSempre nel 1957 il sessantenne cugino di Olga, il principe Sigismund di Prussia, che viveva in Costa Rica, si era recato in Germania, a Unterlengenhardt, distretto di Bad Liebenzell, Foresta Nera, a visitare Anna Anderson, la nota presunta Anastasia Romanova, resa ancor pi\u00f9 celebre dall'uscita del film ispirato alla sua vicenda: \"Anastasia\", con Ingrid Bergman. Qui ricevette una telefonata dalla contessa Brigitte von Harrach. Brigitte inform\u00f2 Sigismondo che sua cugina Olga non era morta, e che risiedeva sul Lago di Como, a Nobiallo, in difficili condizioni economiche. Sigismondo di Prussia venerd\u00ec 20 settembre si rec\u00f2 quindi a Nobiallo da Marga Boodts e, cos\u00ec come aveva (sbagliandosi) riconosciuto Anna come la cugina Anastasia, riconobbe lei come l'altra cugina Olga, che aveva visto per l'ultima volta nel 1912. I due parlarono per due giorni di episodi personali passati vissuti insieme in giovent\u00f9 che, secondo Sigismondo, soltanto la vera Olga avrebbe potuto conoscere. Inoltre osservarono fotografie e parlarono di amici e parenti. Sigismondo, colpito dal vivo azzurro dei suoi occhi e dallo sguardo identico a quello della Olga adolescente che ricordava, non ebbe alcun dubbio: si trattava di sua cugina rediviva. C'\u00e8 da dire che Marga Boodts riteneva invece la Anderson un'impostora, avendo a suo dire visto con i propri occhi morire la sorella minore Anastasia. Pensava addirittura di muoverle un'azione legale, o di fare con lei un confronto pubblico in tribunale. Le due non si incontrarono mai.\nSigismondo comunic\u00f2 la notizia del ritrovamento di Olga al granduca Nicola di Oldenburg, un figlioccio dell'ex Kaiser Guglielmo fervente politico monarchico attivo in Bassa Sassonia, che si rec\u00f2 presto a Nobiallo, pag\u00f2 gli avvocati impegnati nel contenzioso contro il Vaticano, e stabil\u00ec di tasca propria una pensione per la granduchessa a suo parere ritrovata. Sigismondo di Prussia mercoled\u00ec 15 gennaio 1958, a San Jos\u00e9, in Costa Rica, rilasci\u00f2 testimonianza giurata (tramite affidavit) all'ambasciata della Repubblica Federale Tedesca assicurando con \"ferma certezza\" e \"convinzione profonda\" che Marga Boodts fosse in realt\u00e0 la granduchessa Olga, primogenita dell'ultimo zar e sua cugina di primo grado. Anche la principessa Carlotta di Sassonia-Altenburg, moglie di Sigismondo, e suo fratello minore Federico Ernesto, nello stesso 1958 dopo aver visitato Anna Anderson si recarono a Nobiallo. E anche la principessa Carlotta rilasci\u00f2 un affidavit di conferma sulla, a suo dire, vera identit\u00e0 della donna. Tra i quattro si avvi\u00f2 una fittissima corrispondenza composta di oltre 530 lettere. C'\u00e8 da dire che soltanto Sigismondo di Prussia e la sua famiglia, e Nicola di Oldenburg, avevano riconosciuto e sostenuto Marga Boodts come Olga Romanova, mentre tutti gli altri nobili d'Europa, molti dei quali imparentati coi Romanov e contattati da Sigismondo, avevano rifiutato di farlo.\nPer circa dieci anni Marga Boodts fu anche in contatto epistolare con Suzanna Catharina Hemmes, maritata de Graaff, un'olandese di Rotterdam autoproclamatasi Alessandra, presunta quinta figlia femmina segreta dello zar nonch\u00e9 omonima di sua madre, nata il 1\u00ba settembre 1903 e data in adozione per placare il malcontento popolare vista la mancata nascita di un erede legittimo maschio. In quel periodo infatti la zarina Alessandra aveva avuto una gravidanza isterica, che Marga Boodts diceva di ricordare molto bene. Le due donne si scambiarono anche varie fotografie, e il figlio di primo letto della de Graaff, Antoon van Weelden, si rec\u00f2 a Nobiallo con sua moglie, venendo trattati da nipoti. Probabilmente anche Suzanna Catharina de Graaff si rec\u00f2 in seguito una volta a Nobiallo.\nNel 1963 Nicola di Oldenburg scrisse una lettera al nuovo papa Paolo VI, lamentandosi dell'eccessiva durata del contenzioso giudiziario, e invitando ad accelerare il procedimento. Il caso venne seguito da vicino da mons. Gennaro Verolino, appena rientrato in Italia dal Costa Rica, dove era nunzio apostolico; Verolino si occup\u00f2 di gestire questa e altre lettere simili.\nGli ultimi anni ed eventi postumi.\nNell'ultimo periodo della sua vita, Marga Boodts si rec\u00f2 pi\u00f9 volte a Roma dalla presunta sorella Maria. Inoltre, come scrisse nel suo diario, avrebbe pi\u00f9 volte ricevuto a Nobiallo il cosacco Dimitri (da lei chiamato \"il mio cosacco\"), colui che le avrebbe salvato la vita, divenuto persona di rilievo nel governo sovietico; ogni volta le avrebbe portato in regalo dei gioielli, che lei e Marta Airoldi avrebbero venduto a un gioielliere di fiducia. Un giorno Marga Boodts avrebbe saputo che Dimitri sarebbe venuto a mancare, e avrebbe pianto per giorni.\nNell'aprile 1970 mor\u00ec Nicola di Oldenburg, e la sua pensione venne meno. Marga pot\u00e9 comunque contare su Sigismondo di Prussia e sulla sua famiglia, oltre che sull'onnipresente Marta Airoldi, che pag\u00f2 le sue ultime spese mediche. Nello stesso anno assistette la presunta sorella Maria a Roma, nella Casa di Cura Privata Villa Mafalda, dove si spense il 1\u00ba dicembre.\nNel 1974 Federico di Sassonia, cognato di Sigismondo, port\u00f2 a Nobiallo i giornalisti della BBC Anthony Summers e Tom Mangold, gi\u00e0 autori di un documentario sulla fine dei Romanov e aperti alla possibilit\u00e0 della sopravvivenza di alcuni membri della famiglia. I due erano al lavoro sul libro \"La fine degli zar\" (poi pubblicato in Italia da Rizzoli), ma Marga, diffidente, rifiut\u00f2 di raccontarsi a loro.\nNon potendosi pi\u00f9 alzare dal letto, si ritir\u00f2 in una casa di riposo a Sala Comacina, e vi mor\u00ec nel 1976 di polmonite, attorno alle 8 di sera di marted\u00ec 26 ottobre. Venne sepolta in una semplice tomba a rotazione nel cimitero di Menaggio; le spese pare siano state coperte da un lascito lasciato all'uopo da Nicola di Oldenburg. Fu invece Sigismondo che, inviando una dichiarazione giurata al Comune di Menaggio, ottenne che il nome inciso sulla lapide in marmo verde fosse Olga Nikolaiewna, con una didascalia in tedesco che la designasse come primogenita dello zar Nicola II.\nMarta Airoldi mor\u00ec sabato 7 marzo 1981, settantacinquenne.\nIn seguito qualcuno ritenne che Marga Boodts fosse la donna balzata alle cronache negli anni '30 in Francia in quanto raccoglieva denaro spacciandosi per Olga, e che era per questo stata arrestata e processata per frode, dichiarando poi in tribunale di essere una \"szlachta\", ovvero una nobile polacca, ma non ci sono prove che si fosse trattato della stessa persona.\nNel 1995 Marga Boodts dovette essere esumata. I suoi resti ossei vennero raccolti e tumulati nella grande tomba permanente di una famiglia amica, sulla quale venne designata come \"Olga Nicolaievna Romanov 1895 - 1976 figlia primogenita dello zar Nicola II\".\nNel 2012 la casa editrice spagnola mr (Ediciones Mart\u00ednez Roca), grazie alle carte conservate e ordinate da Maria Grazia Annoni, nipote di Marta Airoldi (figlia di sua sorella, che chiamava Marga Boodts \"zia Olga\"), e da suo marito Giorgio, curate dalla giornalista Marie Stravlo, pubblic\u00f2 quell'autobiografia che avrebbe dovuto uscire per Mondadori oltre mezzo secolo prima, traducendola in spagnolo: \"Estoy viva - Las m\u00e9morias ineditas de la \u00faltima Romanov\". Sia Marga Boodts che Marta Airoldi avevano chiesto nei loro testamenti a Giorgio di continuare a impegnarsi per portare alla luce la verit\u00e0."}
{"id": "2321176", "revid": "767487", "url": "https://it.wikipedia.org/wiki?curid=2321176", "title": "Reggie Smith", "text": ""}
{"id": "2321180", "revid": "124353052", "url": "https://it.wikipedia.org/wiki?curid=2321180", "title": "Pedro Gonz\u00e1lez del Castillo", "text": "Biografia.\nPoco si conosce sulla sua vita fino a quando il 17 febbraio 1614 venne nominato vescovo della diocesi di Calahorra e La Calzada da papa Paolo V.\nGrande umanista e uomo di elevata cultura, si dedic\u00f2 alla costruzione della concattedrale di Santa Maria de La Redonda a Logro\u00f1o. Fece costruire, tra l'altro, la cappella del Santo Cristo vicino all'altare maggiore, quella che secoli pi\u00f9 tardi con le sue modificazioni avrebbe dato origine al deambulatorio, e dispose la costruzione di un mausoleo, con una sua statua, per la sua sepoltura. Godendo di grandi possibilit\u00e0 economiche realizz\u00f2 frequenti viaggi a Roma, dove acquist\u00f2 innumerevoli opere d'arte con l'idea di aggiungerle alla sua cappella.\nGenealogia episcopale.\nLa genealogia episcopale \u00e8:"}
{"id": "2321182", "revid": "110157", "url": "https://it.wikipedia.org/wiki?curid=2321182", "title": "Pontorme", "text": "Pontorme \u00e8 un quartiere del comune di Empoli, in provincia di Firenze.\nStoria.\nNato come centro curtense in epoca longobarda, ha pi\u00f9 antica testimonianza in un atto di donazione alla badia di San Savino di Pisa nel 780. Il nome deriva semplicemente dal ponte sul torrente Orme. In seguito fu un castello privilegiato del marchese Corrado nel 1120, poi un feudo dei conti Alberti per diventare infine un comunello soggetto alla Repubblica fiorentina a partire dal 1182.\nA fine del Quattrocento vi nacque il pittore Jacopo Carrucci, poi noto semplicemente col nome di Pontormo, derivato proprio dal paese natale.\nL'espansione edilizia della vicina citt\u00e0 di Empoli ha trasformato Pontorme in un quartiere della cittadina."}
{"id": "2321185", "revid": "599013", "url": "https://it.wikipedia.org/wiki?curid=2321185", "title": "Charles Davis (cestista)", "text": ""}
{"id": "2321191", "revid": "281901", "url": "https://it.wikipedia.org/wiki?curid=2321191", "title": "Mictofidi", "text": ""}
{"id": "2321192", "revid": "466539", "url": "https://it.wikipedia.org/wiki?curid=2321192", "title": "Silvio Clementelli", "text": "Biografia.\nHa prodotto 51 film tra il 1953 e il 1991.\n\u00c8 stato un membro della giuria al festival di Cannes del 1989.\nHa fondato nel 1966, la Clesi Cinematografica."}
{"id": "2321196", "revid": "118863664", "url": "https://it.wikipedia.org/wiki?curid=2321196", "title": "Romulus (personaggio)", "text": "Romulus \u00e8 un personaggio dei fumetti Marvel Comics, creato da Jeph Loeb (testi) e Simone Bianchi (disegni). La sua prima apparizione \u00e8 in \"Wolverine\" (III serie) n. 50 (ottobre 2007), nel corso della saga \"Wolverine: Evolution\".\n\u00c8 un \"Lupoide\", una specie di mutante il cui D.N.A. si \u00e8 evoluto dai lupi e non dalle scimmie, di cui fanno parte anche Wolverine, Sabretooth, Wild Child, Sasquatch, Feral, Thornn e Wolfsbane. Oltre ad essere il capostipite di tale specie, Romulus \u00e8 anche un individuo misterioso che da secoli vive all'ombra della societ\u00e0; nei fumetti possiede una discreta importanza, dal momento che \u00e8 stato lui ad orchestrare tutti gli eventi della vita di Wolverine. Essendo gi\u00e0 in vita nell'et\u00e0 della pietra, Romulus \u00e8 probabilmente il pi\u00f9 antico mutante del mondo, di gran lunga pi\u00f9 di Apocalisse.\nBiografia del personaggio.\nRomulus appare per la prima volta in sogno a Wolverine; nei sogni, al canadese viene infatti rivelata l'esistenza dei Lupoidi. Questi gli vengono mostrati in diversi periodi storici: la preistoria, l'epoca romana e la successiva et\u00e0 barbarica; in ognuno di questi periodi a gestire gli umanoidi \u00e8 una figura enorme e minacciosa, Romulus. Nella preistoria vediamo il Primo Lupoide aiutare i suoi simili a creare una primitiva civilt\u00e0, nell'et\u00e0 barbarica lo vediamo in veste di sovrano durante una guerra tra Lupoidi, nell'antica Roma riveste addirittura il ruolo di imperatore e fa combattere i suoi simili nel Colosseo.\nIl sogno di Logan s'interrompe nel momento in cui egli sta per vedere Romulus in faccia.\nSi scoprir\u00e0 in seguito che tali sogni sono stati fatti da Logan su esplicito volere di Romulus affinch\u00e9 sapesse; \u00e8 tuttavia ancora misterioso come questi vi sia riuscito.\nNegli anni Romulus ha riunito attorno a s\u00e9 uno stuolo di servitori Lupoidi in un'organizzazione diffusa in tutto il mondo; da lui prendevano ordini Cyber, Nuke, Seraph e molti altri personaggi che hanno avuto a che fare con la vita di Logan. A lungo il braccio destro del Lupoide \u00e8 stato proprio Sabretooth, nemesi di Wolverine; dopo la morte di questi pare essere stato sostituito da Wild Child. Tra le sue fila inoltre Romulus vanta anche Daken, figlio biologico di Wolverine e Itsu.\nWolverine scoprir\u00e0 poi, in un altro sogno, che a dare ordini al progetto Arma X c'era proprio Romulus, e, inoltre, che \u00e8 stato lui a volere che Logan fosse selezionato per la fusione delle proprie ossa con l'adamantio. Ci\u00f2 renderebbe il primo Lupoide anche responsabile della fuga di Logan dallo stabilimento e della cancellazione della sua memoria. Da allora egli ha controllato, pianificato e manipolato ogni azione della vita di Wolverine, il quale \u00e8 stato per anni uno spietato assassino proprio eseguendo i suoi ordini, riferitigli tramite terzi.\nAi giorni nostri Romulus, tramite uno sconosciuto processo scientifico, ha restituito il loro aspetto Lupoide alle sorelle Feral e Thornn al solo scopo di farle unire al gruppo di Logan, il quale, messosi sulle tracce di Sabretooth, ha fatto ritorno alla sede di Arma X, dove Romulus ha progettato di farle morire proprio per mano di Creed, definitivamente privato della sua umanit\u00e0 dal Primo Lupoide stesso. L'intervento di Wolverine riesce a salvare solo Thornn; Feral viene sbranata. Tale gesto di Sabretooth porter\u00e0 Logan ad affrontarlo per l'ultima volta con l'intento di ucciderlo, servendosi della lama di Muramasa. Tutto ci\u00f2 era stato largamente progettato dall'oscuro Lupoide, ma a tutt'oggi se ne ignora il significato. Una volta compiuto l'omicidio da parte di Logan, Romulus gli si presenta alle spalle e discorre per la prima volta con il nemico confermando ci\u00f2 che quest'ultimo ha appreso sulla sua manipolazione; anche in questa occasione, tuttavia, il mutante canadese non fa in tempo a scorgerne i lineamenti. In seguito al suo contenuto, quest'incontro viene considerato dai due come una sorta di \"dichiarazione di guerra\" reciproca.\nRomulus continuer\u00e0 a pianificare contro Wolverine per tenerlo lontano dallo scoprire troppo; in un'occasione lo far\u00e0 addirittura catturare e prendere a fucilate in una buca per settimane solo per mettere alla prova il suo fattore rigenerante. Daken, dopo essere stato catturato dal padre, ha perso completamente la sua memoria, per ragioni oscure in cui pare per\u00f2 sia coinvolto sempre Romulus. Secondo Wild Child, Wolverine \u00e8 molto importante per un futuro progetto di Romulus; tuttavia il progetto in questione, cos\u00ec come qualunque dettaglio sul personaggio, rimane avvolto nel mistero.\nNick Fury ha recentemente saputo da Cyber (nemico di Wolverine e pedina dello stesso Romolus) che il cognome da nubile della madre di Logan era Hudson, e che gran parte dei suoi discendenti sono stati (consapevoli o meno) pedine di Romulus e hanno influenzato e manipolato l'esistenza di Wolverine: ad esempio, un Hudson era comandante di Cyber, Sabretooth e Logan durante la prima guerra mondiale, mentre un suo nipote fu uno degli scienziati del progetto Arma X e James Mac Donald Hudson, il supereroe canadese Guardian fu colui che trov\u00f2 Logan nei boschi e lo reclut\u00f2 in Alpha Flight.\nSecondo Fury, Romulus era la mente dietro il progetto Arma X, allo scopo di rendere il suo mortale agente (Logan) in grado di uccidere i supereroi che stavano spuntando nel mondo, come ad esempio Hulk, uno dei primi avversari di Wolverine dopo l'assunzione dell'adamantio.\nCon l'aiuto di Charles Xavier, che gli cancell\u00f2 la memoria, Wolverine divenne inutilizzabile per Romulus, che quindi punt\u00f2 suo figlio Daken come nuovo agente. Oggi Romulus sta plagiando Daken (su cui ha inserito delle trappole psichiche, in modo da impedire ai telepati tipo Xavier di intervenire come su Logan) facendo in modo che il ragazzo s'impossessi della spada Muramasa, una katana mistica in grado di annullare gli effetti del fattore di guarigione; il piano di Romulus \u00e8 fondere le ossa di Daken col metallo della spada, in modo da creare un agente in grado di uccidere persino Wolverine.\nWolverine e Romulus si affrontano, Logan usa la spada Muramasa per sconfiggerlo, mentre Romulus usa dei guanti con quattro artigli per mano, alla fine Wolverine mette da parte la spada e decide di usare i suoi artigli distruggendo quelli di Romulus, dimostrando la sua superiorit\u00e0, schernendolo con la frase \u00abTu non sei quello che sto per diventare ... io sono quello che hai sempre voluto essere\u00bb. Comunque Wolverine decide di risparmiarlo, anche se \u00e8 consapevole che Romulus gli creer\u00e0 altri problemi.\nI due rivali hanno nuovamente modo di riaffrontarsi, Cloak li teletrasporta nella dimensione oscura, Wolverine in un primo momento pensa di decapitarlo, ma in seguito decide di lasciarlo intrappolato in quella dimensione per sempre.\nPurtroppo Romulus riesce a fuggire dalla dimensione oscura, Wolverine intanto conosce la sorella del suo nemico, Remus, la quale lo informa che tutte le cose dette da Romulus sono false, i Lupoidi non esistono, lui aveva inscenato tutto solo per avere dei seguaci e convincerli ad aderire al progetto Arma X, per creare una nuova generazione di mutanti avanzati, potenziati con l'adamantio, modificato su una base di vibranio. Alla fine pure Romulus si sottopone allo stesso trattamento di Logan, ottenendo uno scheletro di adamantio, ma nonostante tutto Wolverine riesce a sconfiggerlo dimostrando di essere il pi\u00f9 forte. Dopo questi avvenimenti Romolus viene rinchiuso nella struttura Raft.\nPoteri e abilit\u00e0.\nIn quanto Lupoide Romulus ha tutte le capacit\u00e0 tipiche della specie quali sensi ipersviluppati e capacit\u00e0 fisiche potenziate, accentuate nel suo caso dalla sua enorme e muscolosissima stazza. Gli altri Lupoidi (compreso l'abilissimo Sabretooth) lo rispettano e lo temono in maniera esagerata, e ci\u00f2 lascia ad intendere che abbiano paura di lui.\nRomulus \u00e8 tuttavia sprovvisto di artigli organici (ad eccezione delle cinque affilatissime unghie delle mani), difatti per combattere si serve di un paio di guanti sormontati alle estremit\u00e0 delle nocche da lunghissimi artigli fasulli di Adamantio.\nSi serve anche di una solida armatura anch'essa d'adamantio, che copre il suo ginocchio destro.\nEssendo comparso in diverse parti della storia Romulus parrebbe essere immortale; \u00e8 tuttavia ignota la ragione di una tale longevit\u00e0. L'ipotesi pi\u00f9 scontata \u00e8 quella secondo la quale egli possegga un fattore rigenerante estremamente potente, in maniera simile a Wolverine e Sabretooth. Tuttavia dopo il primo incontro faccia a faccia tra lui e Wolverine questi afferma di aver compreso che Romulus non \u00e8 affatto immortale, solo molto vecchio. .\nRomulus dimostra pi\u00f9 volte la capacit\u00e0 di materializzarsi in qualunque posto comparendo praticamente dal nulla, per poi scomparire nel medesimo lasso di tempo; tale abilit\u00e0, simile ad un teletrasporto \u00e8 mostrata anche da Daken, il quale la definisce dicendo \"sono sempre e soltanto dove il mio avversario non guarda\" facendo presupporre che si tratti solo di un'abilit\u00e0 fisica; pi\u00f9 avanti viene infatti rivelato come Daken riesca in tale impresa grazie ad un eccezionale controllo dei suoi feromoni. Ammettendo che per Romulus sia lo stesso ci\u00f2 non spiegherebbe tuttavia come riesca a volatilizzare con s\u00e9 anche altre persone, come ad esempio Wild Child.\nUna prova di possibili poteri psichici da parte del mutante \u00e8 la capacit\u00e0 di entrare nella mente di Wolverine per dargli informazioni sotto forma di flashback e sogni; mentre per cancellare la memoria di Logan Romulus si serv\u00ec di una macchina, la conferma dei suoi poteri psichici la si ha gi\u00e0 durante il suo primo scontro con Wolverine: difatti, per salvarsi dall'ira del mutante canadese e fuggire, lo distrae lanciando la spada di Muramasa per poi stordirlo con un'illusione della moglie deceduta Itsu.\nViene fatto pi\u00f9 volte intendere che Romulus disponga di un'intelligenza oltre che di una conoscenza della tecnologia estremamente al di sopra dell'ordinario; difatti riesce a potenziare di gran lunga le abilit\u00e0 fisiche di Wild Child, che quindi riesce a battersi con Wolverine, a ridare il loro aspetto mutante a Feral e Thornn senza che questo significhi restituire loro i poteri e a togliere dal cervello di Sabretooth la parte razionale, fino a lasciarlo in uno stato poco pi\u00f9 che animalesco; inoltre, pare sia stato una delle grandi menti dietro al progetto Arma X. Va inoltre fatto notare che Creed, nella sua prima apparizione, era un mutante molto debole, tale da essere sconfitto senza fatica dalla Gatta Nera; in seguito, per\u00f2, senza nessun'apparente spiegazione \u00e8 ricomparso come potentissima nemesi di Wolverine; \u00e8 possibile che ci\u00f2 sia stata una disattenzione degli autori, ma \u00e8 altres\u00ec possibile che si sia trattato, nelle intenzioni degli stessi, dell'azione di Romulus.\nIn combattimento, Daken fa spesso riferimento al \u00absuo maestro\u00bb che oltre ad avegli insegnato a \u00abessere dove il suo nemico non guarda\u00bb gli ha anche trasmesso una profonda conoscenza delle arti marziali; \u00e8 probabile che questo individuo sia proprio Romulus, dato che in un flashback di Wolverine ci viene mostrato come il primo Lupoide abbia avuto contatti con la setta della Mano. Nel primo scontro tra lui e Wolverine Romulus si dimostra infatti un suo degno rivale nel combattimento, tanto da riuscire a colpirlo a sorpresa pi\u00f9 volte, sebbene infine Wolverine si dimostri comunque il migliore tra i due a causa della sua (relativamente) giovane et\u00e0.\nL'odore di Romulus \u00e8 inoltre impercettibile in quanto \u00e8 solito utilizzare oli e profumi per coprirlo."}
{"id": "2321198", "revid": "281901", "url": "https://it.wikipedia.org/wiki?curid=2321198", "title": "Pesce lanterna", "text": ""}
{"id": "2321200", "revid": "380453", "url": "https://it.wikipedia.org/wiki?curid=2321200", "title": "Arago de S\u00e8te Volley-Ball", "text": "L'Arago de S\u00e8te Volley-Ball \u00e8 una societ\u00e0 pallavolistica maschile francese con sede a S\u00e8te: milita nel campionato di Ligue A.\nStoria.\nIl club nacque nel 1953 per iniziativa della liceo di S\u00e8te dedicato al fisico Fran\u00e7ois Arago; dopo le vittorie di diversi tornei giovanili, nel 1967 approd\u00f2 nella massima categoria del campionato francese. Da quell'anno milita ininterrottamente in Pro A, con la sola eccezione della stagione 1976-77. Nel 1983 esord\u00ec per la prima volta in una competizione europea, la Coppa CEV.\nNel 1988 ha vinto la Coppa di Francia e nel 2005 ha raggiunto la finale di campionato, persa contro il Cannes. Vanta molti trofei giovanili (3 titoli \"Cadets\", 1 titolo \"Espoirs\", oltre a un campionato di beach volley 4x4 (1995)."}
{"id": "2321201", "revid": "281901", "url": "https://it.wikipedia.org/wiki?curid=2321201", "title": "Pesci lanterna", "text": ""}
{"id": "2321204", "revid": "228587", "url": "https://it.wikipedia.org/wiki?curid=2321204", "title": "Alessandra Celletti", "text": ""}
{"id": "2321211", "revid": "125724964", "url": "https://it.wikipedia.org/wiki?curid=2321211", "title": "Rosano (Rignano sull'Arno)", "text": "Rosano \u00e8 una frazione del comune di Rignano sull'Arno, in provincia di Firenze.\nSituata lungo il fiume Arno gravita intorno alla vicina Pontassieve, da cui dista poche centinaia di metri separata dal ponte che porta il nome della frazione. Dagli anni '50 il suddetto ponte \u00e8 stato l'ultimo attraversamento prima di Firenze fino alla costruzione del Ponte della Nave lungo la strada provinciale 34.\nStoria.\nL'abitato si \u00e8 sviluppato intorno al monastero di Santa Maria a Rosano, che si dice sia stato fondato nell'anno 780 ed \u00e8 il secondo monastero pi\u00f9 antico d'italia.\nNel 1966 fu protagonista negativa dell'alluvione dell'Arno che il 4 novembre sfior\u00f2, secondo alcune stime, 3.540 m3/s nei pressi dell'abitato.\nMonumenti e luoghi d'interesse.\nIl Monastero di Rosano ha pi\u00f9 volte ospitato Papa Benedetto XVI quando era ancora Cardinale."}
{"id": "2321225", "revid": "300067", "url": "https://it.wikipedia.org/wiki?curid=2321225", "title": "Jim Thomas (cestista)", "text": "\u00c8 il padre di Sthefany e Erik Thomas."}
{"id": "2321229", "revid": "725", "url": "https://it.wikipedia.org/wiki?curid=2321229", "title": "Radiodifusi\u00f3n Argentina al Exterior", "text": "Radiodifusi\u00f3n Argentina al Exterior o RAE \u00e8 la radio nazionale argentina a diffusione internazionale. Trasmette su onde corte e su internet (in spagnolo, tedesco, francese, inglese, italiano, portoghese, cinese e giapponese).\nStoria.\nLa RAE \u00e8 stata fondata come \"Servizio Internazionale della Repubblica Argentina\" (SIRA) l'11 aprile 1949 dal Presidente Juan Per\u00f3n e trasmetteva per 24 ore al giorno in sette lingue.\nDopo il colpo di stato del settembre 1955 che rimosse Per\u00f3n la SIRA fu smantellata. La stazione riprese a trasmettere il 12 febbraio 1958 con il nuovo nome di \"Radiodifusi\u00f3n Argentina al Exterior\" traducibile come \"Radiodiffusione Argentina all'Estero\". La RAE fa parte della Radio Nacional Argentina.\nIl trasmettitore si trova nella citt\u00e0 di General Pacheco nella provincia di Buenos Aires e pu\u00f2 teoricamente funzionare fino a 100 kilowatt, ma viene utilizzato solo con potenza di trasmissione ridotta a causa della sua et\u00e0. La struttura \u00e8 stata costruita nei primi anni '50. La qualit\u00e0 audio delle trasmissioni \u00e8 corrispondentemente scarsa. Una modernizzazione avrebbe dovuto avvenire da maggio 2012, ma non \u00e8 stato ancora possibile attuare per motivi finanziari. \nLe trasmissioni venivano irradiate prima che l'impianto venisse spento per guasto.\nPresente.\nI programmi della RAE si focalizzano sulle notizie argentine, sulla cultura, geografia e storia e su altri argomenti. La musica trasmessa dalla RAE comprende tutti i generi della musica argentina dal folklore al tango e al rock argentino.\nLa RAE ha programmi nelle seguenti lingue: spagnolo, tedesco, francese, inglese, italiano, portoghese, cinese e giapponese.\nLa RAE trasmette anche alcuni programmi della Radio Nazionale, in modo che gli argentini nel mondo possano tenersi in contatto con il loro paese. Ad esempio il \"Panorama Nacional de Noticias\" (notizie) e le partite di calcio.\nLa trasmissione in lingua italiana va in onda dal luned\u00ec al venerd\u00ec dalle 21.00 alle 22.00 UTC a destinazione Europa sulla frequenza di 9395\u00a0kHz ed \u00e8 disponibile anche sul sito Internet dell'emittente nella medesima fascia oraria.\nCon un servizio limitato dalla pandemia e dall'utilizzo di un impianto lontanissimo dal proprio Paese, la Radio Argentina al Exterior ha dimostrato grande capacit\u00e0 di resistenza dall'inizio della pandemia. Lo si \u00e8 ben compreso dalle parole di Marcelo Ayala durante la assemblea della Comunit\u00e0 radiotelevisiva italofona a Roma, in collegamento da Buenos Aires."}
{"id": "2321232", "revid": "1543377", "url": "https://it.wikipedia.org/wiki?curid=2321232", "title": "Allm\u00e4nna Idrottsklubben Ishockeyf\u00f6rening Damer", "text": "L'AIK Ishockey Damer \u00e8 la squadra femminile della sezione di hockey su ghiaccio della societ\u00e0 polisportiva svedese Allm\u00e4nna Idrottsklubben, meglio nota come AIK. Disputa la \"Division I\", il massimo campionato svedese di hockey su ghiaccio femminile.\n\u00c8 stata fondata nel 1998. \u00c8 stata per tre volte \"Svenska m\u00e4stare\" (campione di Svezia) (2004, 2007, 2009, 2013) e per altre sei \u00e8 giunta in finale (1999, 2000, 2002, 2003, 2005, 2006), 2013, 2015.\n\u00c8 la squadra pi\u00f9 titolata in campo europeo, avendo vinto le prime quattro edizioni (dal 2004-2005 al 2007-2008) della Coppa dei campioni al femminile."}
{"id": "2321234", "revid": "300067", "url": "https://it.wikipedia.org/wiki?curid=2321234", "title": "Mark Acres", "text": ""}
{"id": "2321239", "revid": "300067", "url": "https://it.wikipedia.org/wiki?curid=2321239", "title": "Keith Lee (cestista)", "text": ""}
{"id": "2321240", "revid": "599013", "url": "https://it.wikipedia.org/wiki?curid=2321240", "title": "Blair Rasmussen", "text": ""}
{"id": "2321246", "revid": "599013", "url": "https://it.wikipedia.org/wiki?curid=2321246", "title": "Kenny Green (cestista 1964)", "text": ""}
{"id": "2321247", "revid": "599013", "url": "https://it.wikipedia.org/wiki?curid=2321247", "title": "Abdul Jeelani", "text": "Carriera.\nCentro di , dopo aver esordito in Italia con la maglia della SS Lazio Basket ha giocato due anni in NBA, prima con i Portland Trail Blazers e poi con i Dallas Mavericks.\nLa sua carriera \u00e8 quindi proseguita alla Libertas Livorno, conquistando la promozione nella massima serie al suo primo anno di permanenza e disputando le successive tre stagioni in Serie A.\nHa infine chiuso con un biennio nella Liga ACB spagnola, con la maglia della Caja de \u00c1lava, con cui ha giocato anche in Coppa Kora\u0107.\nDopo il ritiro.\nNel 1989 si ritir\u00f2 e torn\u00f2 negli Stati Uniti, ma una serie di disavventure lo ridussero a senzatetto. Simone Santi, il presidente della Lazio Basket, ne apprese la storia da un articolo di giornale. Jeelani aveva perso il lavoro alla Johnson Wax, azienda di prodotti per pavimenti, si era dovuto operare tre volte per un tumore. Per sua ammissione, l'aveva salvato la forte fede musulmana, per cui era anche soprannominato \"la mano di Maometto\". Per pagare i suoi debiti hanno contribuito anche i tifosi della Libertas Livorno, raccogliendo in una colletta.\n\u00c8 tornato in Italia con il figlio Azim il 14 gennaio 2011, accolto dall'ex avversario Dino Meneghin. Durante l'incontro Jeelani ha raccontato di aver passato due anni nel centro per senzatetto di Racine dopo aver perso il lavoro e quando gli hanno diagnosticato un cancro alla prostata. Il presidente della Lazio Basket lo ha ingaggiato per allenare i bambini di due centri della periferia di Roma. Il suo lavoro dovrebbe iniziare a settembre 2011.\nScompare nel 2016 all'et\u00e0 di 62 anni al Wheaton Franciscan-All Saints hospital dopo una crisi cardiaca."}
{"id": "2321249", "revid": "300067", "url": "https://it.wikipedia.org/wiki?curid=2321249", "title": "Steve Harris (cestista)", "text": ""}
{"id": "2321251", "revid": "156341", "url": "https://it.wikipedia.org/wiki?curid=2321251", "title": "Caja de \u00c1lava", "text": ""}
{"id": "2321256", "revid": "300067", "url": "https://it.wikipedia.org/wiki?curid=2321256", "title": "Terry Catledge", "text": ""}
{"id": "2321263", "revid": "767487", "url": "https://it.wikipedia.org/wiki?curid=2321263", "title": "Zora Arkus-Duntov", "text": "Il lavoro e il prestigio esercitati all'ufficio tecnico della General Motors per la produzione della Chevrolet Corvette gli valsero l'appellativo di \"padrino\" o \"padre della Corvette\", al punto che talvolta qualcuno lo ritiene il creatore stesso della Corvette, titolo che in realt\u00e0 appartiene ad Harley Earl.\nLa giovinezza.\nNato nel 1909 da genitori ebrei russi, il padre Jacques Arkus era un ingegnere minerario e la madre una studentessa in medicina a Bruxelles. L'anno successivo la famiglia ritorn\u00f2 a San Pietroburgo e qui in seguito affront\u00f2 le difficolt\u00e0 e le ristrettezze della prima guerra mondiale e della rivoluzione russa. Dopo il divorzio dei genitori, per motivi economici il padre di Zora continu\u00f2 a vivere nella stessa casa, dove era venuto ad abitare pure il nuovo compagno della madre, Josef Duntov, anch'egli ingegnere minerario.\nNel 1927 la famiglia si trasfer\u00ec a Berlino e qui, pur dedicandosi agli studi, il giovane Zora mostr\u00f2 subito una spiccata passione per meccanica e motori nonch\u00e9 l'aspirazione a diventare pilota (partecip\u00f2 infatti ad alcune corse d'auto locali). Nel 1934 si laure\u00f2 in Ingegneria Meccanica presso il Politecnico di Charlottenburg (oggi noto come Universit\u00e0 tecnica di Berlino) e, grazie alla sua specializzazione in sviluppo motoristico e sovralimentazione, ottenne un impiego presso la Mercedes; inizi\u00f2 anche a scrivere articoli tecnici per la pubblicazione motoristica tedesca \"Auto Motor und Sport\".\nLa seconda guerra mondiale.\nLa vita nella Germania governata dai nazisti era tuttavia problematica per un giovane di origini ebraiche, perci\u00f2 Zora si trasfer\u00ec a Parigi. Qui conobbe la quindicenne Elfi Wolff, tedesca di nascita ma ballerina alle Folies Berg\u00e8re, e due anni dopo, nel 1939, si sposarono. Allo scoppio della seconda guerra mondiale, Zora e il fratello Yura si arruolarono come piloti nell'Arm\u00e9e de l'air prestandovi servizio fin verso l'estate del 1940.\nDopo la resa francese ai nazisti, ottenne tramite il consolato spagnolo di Marsiglia i visti d'uscita per s\u00e9, la moglie, il fratello e i genitori; Elfi, allora ancora a Parigi, percorse in auto un drammatico viaggio fino a Bordeaux precedendo di poco le truppe tedesche che avanzavano, mentre Zora e Yura l'attendevano nascosti in un bordello; cinque giorni dopo i fuggitivi poterono riunirsi e, una volta raggiunto il Portogallo, da l\u00ec salparono alla volta degli Stati Uniti d'America e di New York a bordo di una nave da carico convertita in servizio passeggeri.\nLa Ardun.\nStabilitosi a Manhattan, nel 1941 Zora assunse il doppio cognome Arkus-Duntov e, insieme al fratello Yura, fond\u00f2 la Ardun (sigla derivata dalla contrazione dei cognomi \"Ar\"kus e \"Dun\"tov), officina specializzata nella fornitura di munizioni da guerra per i militari e poi nella produzione di valvole in testa in alluminio, in particolare di teste emisferiche per la camera di combustione del motore Ford V8 Flathead, che ebbero grande successo in quanto consentivano enormi aumenti di potenza del motore (oltre 300 cavalli). La Ardun crebbe fino ad avere 300 dipendenti collaborando con un'azienda per motori d'auto da corsa allora celeberrima negli Stati Uniti come la Offenhauser; in seguito per\u00f2 la societ\u00e0 cess\u00f2 l'attivit\u00e0 a causa di alcune discutibili decisioni finanziarie prese da un socio assunto dai due fratelli.\nZora Arkus-Duntov cerc\u00f2 anche di realizzare il suo sogno giovanile di diventare un pilota automobilistico: nel 1946 e 1947 prov\u00f2 infatti a qualificare per la 500 Miglia di Indianapolis una Talbot-Lago da lui guidata, ma senza successo entrambe le volte.\nNel 1950 Zora torn\u00f2 nel vecchio continente, chiamato in Inghilterra da Sydney Allard per sviluppare la Allard J2, una vettura sportiva che poi egli stesso port\u00f2 in gara nelle 24 Ore di Le Mans del 1952 e del 1953, dove fu sempre tradito da guasti meccanici. Nello stesso periodo lavor\u00f2 come consulente per la Daimler-Benz e per la Porsche; alla guida di due Porsche 550 Spyder da 1100 cc, ottenne anche due vittorie di classe a Le Mans nel 1954 e nel 1955.\nLa Chevrolet Corvette.\nTornato negli Stati Uniti nel 1952 per lavorare presso la Fairchild Aircraft, fu letteralmente stregato dalla EX-122 (la prima Chevrolet Corvette), presentata al Motorama nel Waldorf-Astoria Hotel di New York all'inizio del 1953. Zora scrisse subito una lettera al capo ingegnere della Chevrolet Ed Cole ed un'altra al direttore della GM Maurice Olley per spiegare loro come secondo lui il motore \"fiacco\" della Corvette doveva essere sviluppato. I due furono cos\u00ec impressionati dalle puntuali osservazioni di Duntov che lo invitarono ad un meeting a Detroit. Come risultato, Zora venne assunto nello staff engineer il 1\u00ba maggio del 1953.\nChiamato a ricoprire il ruolo di coordinatore dello sviluppo ingegneristico della Corvette nel 1956 e direttore della divisione High Performance nel 1957, mise a frutto il suo talento sviluppando la SS (Super Sport) del 1957 (chiamata progetto XP-64). Harley Earl voleva usare un telaio della D-Type Jaguar con un V8 Chevrolet, ma Duntov si oppose e realizz\u00f2 l'intera macchina. La Corvette SS del 1957 era un'automobile tecnicamente ed esteticamente valida. Una leggera carrozzeria in magnesio avvolgeva un telaio a traliccio tubolare d'acciaio, sospensioni anteriori con ammortizzatori e molle coassiali, ponte posteriore De Dion e freni a tamburo in alluminio montati entrobordo, nonch\u00e9 molti altri accorgimenti tecnici. Un 8 cilindri a V small block ad iniezione era alloggiato sotto il lungo cofano spiovente.\nFu proprio partendo da una corvette SS che Bill Mitchell realizz\u00f2 la versione Sting Ray del 1959. A Zora si devono le realizzazioni dei progetti CERV (\"Chevrolet Engineering Research Vehicle\"), ma soprattutto della Grand Sport del 1963.\nNel 1975 Zora Arkus-Duntov lasci\u00f2 la General Motors, pur continuando ad essere per il resto della vita l'\"uomo immagine\" della Chevrolet Corvette, sempre presente ad eventi e manifestazioni, promotore tanto zelante di quell'auto che il suo nome rest\u00f2 indissolubilmente legato alla Corvette. Accanito fumatore, gli fu diagnosticato un cancro ai polmoni nel 1995 e mor\u00ec l'anno successivo."}
{"id": "2321265", "revid": "1086846", "url": "https://it.wikipedia.org/wiki?curid=2321265", "title": "Associazione Calcio Hellas Verona 1975-1976", "text": "Questa voce raccoglie le informazioni riguardanti l'Associazione Calcio Hellas Verona nelle competizioni ufficiali della stagione 1975-1976.\nStagione.\nL'Hellas Verona di Ferruccio Valcareggi si piazza undicesimo ottenendo 24 punti, e raggiungendo la matematica salvezza con il pareggio di Firenze (2-2) all'ultima giornata. In questa stagione rivince lo Scudetto il Torino con 45 punti, al suo settimo tricolore, 27 anni dopo l'ultimo titolo sancito pochi giorni dopo la tragedia di Superga. Retrocedono in Serie B l'Ascoli con 23 punti, il Como con 21 punti ed il Cagliari con 19 punti.\nMa l'impresa l'Hellas la ottiene in Coppa Italia dove a settembre vince il girone 7\u00b0 di qualificazione superando il Torino, il Catania, il Cagliari ed il Novara. Poi nel girone di finale A, disputato al termine del campionato, il Verona vince il raggruppamento, superando a sorpresa l'Inter, la Lazio ed il Genoa e si qualifica per la finale, che si gioca all'Olimpico di Roma il 29 giugno 1976, vinta dal Napoli sugli scaligeri per (4-0).\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2321268", "revid": "16066", "url": "https://it.wikipedia.org/wiki?curid=2321268", "title": "Catriga", "text": ""}
{"id": "2321273", "revid": "38120", "url": "https://it.wikipedia.org/wiki?curid=2321273", "title": "Mare del Nord (Ciclo dell'Eredit\u00e0)", "text": ""}
{"id": "2321274", "revid": "38120", "url": "https://it.wikipedia.org/wiki?curid=2321274", "title": "Mare (Ciclo dell'Eredit\u00e0)", "text": ""}
{"id": "2321276", "revid": "2163313", "url": "https://it.wikipedia.org/wiki?curid=2321276", "title": "Michele Ricciardi", "text": " \nBiografia.\nLa sua attivit\u00e0 va dal 1694 al 1753, ed \u00e8 caratterizzata dalle opere dipinte nei conventi, nei monasteri, nelle chiese del Salernitano e nell\u2019Avellinese. Negli inventari delle opere d\u2019arte conservate all\u2019interno delle chiese, dei conventi e dei monasteri soppressi del Salernitano, ordinati dal R. D. del 30 aprile 1807, viene segnalato col nome di Abate Angelo Michele Ricciardi.\nA Baronissi nel 1699 Ricciardi si dedic\u00f2 alle figure allegoriche negli spicchi della volta sovrastante il portale d\u2019ingresso della chiesa. La prima delle otto beatitudini, con la scritta \u201c\"Beati qui esuriunt et sitiunt iustitiam\"\u201d, porta la data e il monogramma. Ricciardi studi\u00f2 le opere del Solimena nella vicina Solofra, Nocera Inferiore, nella cattedrale di Salerno, nella chiesa di San Giorgio a Salerno, a Napoli nel Ges\u00f9 Nuovo e nella chiesa di Donnaregina Nuova; nel convento di Baronissi la presenza dell\u2019artista \u00e8 documentata fino al 1731. Del 1709 sono gli affreschi nel chiostro del convento di Serino; contemporaneamente a tali affreschi, Ricciardi torn\u00f2 a lavorare nel vicino convento di Baronissi agli affreschi del coro.\nNel 1710 lavor\u00f2 nella chiesa intitolata a San Sossio a Serino e nella chiesa del Corpo di Cristo; nel 1711 lavor\u00f2 in localit\u00e0 Sant\u2019Angelo dei Lombardi. Nella chiesa di Santa Maria delle Grazie in Penta Influenzato dalla cultura di G. Del Po, nella decorazione del soffitto della stessa chiesa dedicata ai Santi Bartolomeo e Maria, con la tela intitolata L\u2019Apoteosi di San Benedetto (1718).\nNel 1721 torn\u00f2 a Baronissi e affresc\u00f2 le pareti del transetto della chiesa della Santissima Trinit\u00e0: La Gloria dell\u2019ordine francescano e domenicano; Giovanni Duns Scoto e la Vergine; La Visione di San Domenico; Il Sacrificio di Isacco; Il Sogno di Giacobbe e L\u2019Assunzione di Maria.\nL\u2019attivit\u00e0 di Ricciardi andava ad espandersi: a Penta nella chiesa di Santa Maria delle Grazie (ex Conservatorio dell\u2019Immacolata Concezione); nella chiesa dedicata a Sant\u2019Andrea ad Antessano; a Fisciano nel monastero delle Carmelitane; a Calvanico nella chiesa del Santissimo Salvatore; nella chiesa di Santa Maria d\u2019Avigliano presso Campagna. Sempre a Campagna, Maurizio Ulino segnala in una sua pubblicazione altre tre tele poste nel soffitto della chiesa del SS. Salvatore: il Miracolo di S. Antonino, che libera un\u2019ossessa legata alla colonna; la Madonna delle Grazie e santi; la Trasfigurazione. Attribuite a Ricciardi le quindici piccole tele dei Misteri del Rosario, nella chiesa di San Domenico in localit\u00e0 Acquamela di Baronissi, e gli affreschi con Il digiuno di Cristo e L\u2019Ultima Cena, nel refettorio del soppresso convento dei Cappuccini a Fisciano (oggi di propriet\u00e0 degli eredi De Falco).\nNel 1731 Ricciardi dipinse nella chiesa di Santa Croce di Spiano La Battaglia di Ponte Milvio e L\u2019Esaltazione della Croce. Nel 1739 era di nuovo nella natia Penta, nella chiesa dedicata ai Santi Bartolomeo e Guglielmo (erroneamente M. t: Penta identifica San Bernardo al posto di San Guglielmo), e di nuovo a Mercogliano nel 1743 nella Congregazione dell\u2019Immacolata.[6]\nNumerosi suoi affreschi si possono ammirare nel Convento della Santissima Trinit\u00e0 di Baronissi. Pregevoli quelli del coro della Chiesa dello stesso complesso autografati e datati 1708 e 1709, quelli della parte superiore del transetto, posteriori, con la Gloria dell'Ordine francescano da una parte e domenicano dall'altra, anch'essi firmati e datati 1721 e quelli dell'ingresso con le rappresentazioni delle otto beatitudini, autografati e datati 1699. Notevoli anche quelli della parte superiore della navata della Chiesa raffiguranti allegorie della Penitenza, della Giustizia, della Religione, della Fede, della Fortezza, alcuni dei quali molto deteriorati. Proprio in questi ultimi si manifesta pi\u00f9 apertamente l'avanzare del gusto rocailles, portato in provincia proprio grazie a questo pittore. Inoltre ancora nel refettorio dello stesso convento un altro affresco del Ricciardi che rappresenta le nozze di Cana porta la data 1723, come nel chiostro, dove si possono ammirare gli affreschi di due lunette, raffiguranti l'Immacolata ed il martirio dei PP. Felice de Felice, Giuseppe d'Atina ed Antonio de Martino avvenuto a Suakin, in Etiopia, nel 1648, ed una serie di medaglioni di martiri francescani. \u00c8 autore degli affreschi del chiostro del Monastero del Monte a Montella."}
{"id": "2321277", "revid": "300067", "url": "https://it.wikipedia.org/wiki?curid=2321277", "title": "Jerry Reynolds (cestista)", "text": ""}
{"id": "2321278", "revid": "15756", "url": "https://it.wikipedia.org/wiki?curid=2321278", "title": "Associazione Calcio Hellas Verona 1977-1978", "text": "Questa voce raccoglie le informazioni riguardanti lAssociazione Calcio Hellas Verona nelle competizioni ufficiali della stagione 1977-1978.\nStagione.\nL'Hellas Verona di Ferruccio Valcareggi parte bene in campionato, con due pareggi ed una prestigiosa vittoria a Firenze (1-2). Il girone di andata viene chiuso con 15 punti, mentre il ritorno presenta pi\u00f9 difficolt\u00e0, restando comunque sempre sopra la zona pericolosa della classifica, gli scaligeri terminano il campionato al decimo posto con 26 punti.\nIl 15 aprile 1978, durante la trasferta per giocare contro la Roma, la squadra viene coinvolta in un gravissimo incidente ferroviario sul treno \"Freccia della Laguna\" che causa oltre 40 morti. I giocatori, seduti nel primo vagone, si salvano per puro caso poich\u00e9 il deragliamento del convoglio avviene mentre stanno pranzando nella carrozza ristorante.\nNella Coppa Italia l'Hellas Verona \u00e8 stata inserita nel primo gruppo di qualificazione, che viene disputato prima del campionato ed \u00e8 stato vinto dalla Juventus, che accede al girone finale.\nStatistiche.\nStatistiche dei giocatori.\nFonte:"}
{"id": "2321281", "revid": "486946", "url": "https://it.wikipedia.org/wiki?curid=2321281", "title": "Alalea", "text": ""}
{"id": "2321283", "revid": "1305772", "url": "https://it.wikipedia.org/wiki?curid=2321283", "title": "Container pattern", "text": "Il Container Pattern (anche detto Containment Pattern) \u00e8 un modello specifico della programmazione ad oggetti che permette in certi casi una migliore gestione dell'incapsulamento. Pi\u00f9 che un costrutto, come ogni Design pattern il Container \u00e8 una buona pratica da seguire per scrivere codice pi\u00f9 intelligente e soprattutto sicuro. \u00c8 stato definito per la prima volta dalla GoF (Gang of Four) nel libro \"Design Patterns: Elements of Reusable Object Oriented Software\".\nFunzionamento e Utilizzo.\nIl modello proposto risolve il problema del \"cracking\" (della rottura) dell'Incapsulamento in situazioni di Ereditariet\u00e0 fra Classi. L'ereditariet\u00e0 \u00e8 un principio molto potente della programmazione ad oggetti, che per\u00f2 se mal utilizzato genera perdite in fatto di sicurezza. In particolare, si consideri il caso in cui si vogliano estendere le funzionalit\u00e0 di una classe che implementa alcuni Metodi. Se volessimo creare un nuovo oggetto che, oltre ad implementare tutti i metodi della classe di partenza, modificasse in minima parte uno tra tali metodi, cio\u00e8 volesse aggiungere alcuni passaggi precedenti o successivi all'algoritmo di base, la pratica consueta sarebbe quella di derivare dalla classe madre una nuova classe, dichiarando virtual il metodo della classe base e sovrascrivere il metodo( Override ) nella nuova. Questo per\u00f2 non \u00e8 certo il modo pi\u00f9 corretto per risolvere tale problema, poich\u00e9 lascia libert\u00e0 a chiunque utilizzi la classe madre di sovrascrivere il metodo virtual indiscriminatamente. Neanche ricorrere all'hiding con l'utilizzo della keyword \"new\" risolve la situazione, infatti non si rispetterebbero pi\u00f9 i buoni principi dell'ereditariet\u00e0. Allora la risposta viene dal Container Pattern, che consiste nel creare una nuova classe nella quale sar\u00e0 assegnato un oggetto della nostra classe di partenza come campo della classe, e successivamente la nuova classe creata implementer\u00e0 un metodo nel quale inseriremo i nuovi passi dell'algoritmo, oltre ad una chiamata all'algoritmo di base tramite l'istanza della classe madre. Per maggiore chiarezza, si faccia riferimento all'esempio proposto.\nEsempio.\nNell'esempio proposto, scritto in C#, si vuole estendere il metodo \"drinkSomething\" della classe Guy. Qui di seguito \u00e8 mostrata la soluzione con l'uso di una classe derivata.\nclass Guy\n //Campi della classe e costruttore\n //Metodo dichiarato virtual\n public virtual void drinkSomething()\n //algoritmo base\n Console.WriteLine(\"I really like it! Thank you!\");\n //...\n //Pratica consueta: ereditariet\u00e0\n //Derivo dalla classe Guy\nclass Gentleman : Guy\n //Chiamata al costruttore (base)\n public override void drinkSomething()\n //chiamata al metodo della classe madre\n //algoritmo base\n base.drinkSomething();\n //aggiunta\n Console.WriteLine(\"Would you like some?\");\n //...\nQuesta invece \u00e8 la risoluzione del problema con l'uso del Container Pattern. \u00c8 sottinteso che il metodo \"drinkSomething\" non sia pi\u00f9 dichiarato virtual.\nclass Gentleman\n //Chiamata al costruttore (base)\n //Campo della classe Gentleman:\n //istanza della classe Guy\n Guy johnny = new Guy();\n public void drinkSomething()\n //chiamata al metodo della classe madre\n //algoritmo base\n johnny.drinkSomething();\n //aggiunta\n Console.WriteLine(\"Would you like some?\");\n //...\nCollegamenti esterni.\nInversion of Control Containers and the Dependency Injection pattern di Martin Fowler articolo in cui viene introdotto il pattern dell'inversione di controllo e la soluzione mediante container"}
{"id": "2321284", "revid": "1705737", "url": "https://it.wikipedia.org/wiki?curid=2321284", "title": "Parco nazionale dei Saguaro", "text": "Il parco nazionale dei Saguaro \u00e8 una area naturale protetta degli Stati Uniti, si trova nell'Arizona meridionale ed \u00e8 diviso in due sezioni, una a circa 32\u00a0km ad est e l'altra a circa 24\u00a0km ad ovest di Tucson. Entrambe le sezioni sono facilmente raggiungibili in auto e dotate di un centro accoglienza visitatori.\nLa superficie totale nel 2008 era di circa 370\u00a0km\u00b2 (91.439,71 acri) di cui 234\u00a0km\u00b2 (57.930 acri) di ambiente naturale non modificato in modo significativo dall'uomo. Entrambe le sezioni del parco sono facilmente raggiungibili in automobile, mentre non ci sono mezzi pubblici che le raggiungano.\nIl parco fa parte del Deserto di Sonora e prende il nome dal saguaro, un cactus gigante nativo di questa regione. Sono presenti altre specie di cactus appartenenti ai generi \"Echinocactus\", \"Ferocactus\", \"Opuntia\" e \"Cylindropuntia\". Il parco ospita il \"Leptonycteris yerbabuenae\", una specie di pipistrello in pericolo di estinzione, e l'allocco macchiato (\"Strix occidentalis\").\nL'area \u00e8 stata originariamente designata come monumento nazionale il 1\u00ba marzo 1933 e venne quindi trasformata in parco nazionale il 14 ottobre 1994 dal presidente Bill Clinton.\nComplessivamente in entrambe le sezioni ci sono oltre 240\u00a0km di sentieri che vanno da semplici percorsi interpretativi a escursioni della durata di un giorno che si addentrano nelle aree pi\u00f9 remote del parco.\nStoria.\nLe prime tracce di presenza umana nel parco risalgono a circa 7000 anni fa, si trattava di popoli nomadi che vivevano di caccia e della coltivazione del mais. I primi uomini che si insidiarono stabilmente in questa regione furono gli Hohokam tra il 200 e il 1450 d.C., si trattava di agricoltori che vivevano in villaggi costruiti e si spingevano fino alle montagne per cacciare e raccogliere cibo per integrare la loro alimentazione. Fu probabilmente l'impoverimento del suolo e le guerre che portarono alla scomparsa degli Hohokam. Questi furono rimpiazzati dai Sobaipuri e dai Tohono O'odham, entrambe queste trib\u00f9 sfruttavano i frutti dei cactus per ricavarne alimento ed integravano la loro dieta cacciando sulle montagne. Molto importante era la raccolta annuale dei frutti del saguaro, la cui polpa riscaldata permette di produrre sciroppo e marmellata.\nGli esploratori spagnoli arrivarono in Arizona intorno al 1539 e si deve al padre gesuita Eusebio Francesco Chini la costruzione del primo insediamento stabile nella zona del parco verso il 1692, si trattava della Missione di San Xavier del Bac lungo il fiume Santa Cruz. Sempre nello stesso periodo venne fondato anche un avamposto militare nei pressi del villaggio indigeno di Stjukson, la moderna Tucson. Spagnoli e nativi convivevano in piccoli villaggi quasi tutti costruiti lungo i fiumi e spesso erano soggetti a incursioni di Apache. Questi attacchi continuarono diventando sempre pi\u00f9 organizzati fino al 1886 quando Geronimo si arrese al generale Nelson Miles dell'esercito statunitense mettendo fine alla guerra con gli Apache.\nQuesta regione arida e inospitale non attrasse mai molti coloni europei, solo intorno alla fine del XIX secolo la scoperta di giacimenti di rame fece confluire qui investimenti e persone. Nel 1872 Manuel Mart\u00ednez utilizzo la terra pubblica che oggi costituisce il parco come pascolo per il suo bestiame, nel 1880 altre famiglie lo imitarono. L'utilizzo della terra port\u00f2 alla distruzione di molte generazioni di saguaro e solo con l'istituzione del parco avvenuta nel 1933 si pot\u00e9 procedere con il recupero dell'area.\nTerritorio.\nSezione Ovest: Distretto di Tucson Mountains.\nQuesta sezione si trova ad ovest della citt\u00e0 di Tucson. Il Red Hills visitor center (2700 North Kinney Road, Tucson, Arizona 85743) \u00e8 aperto dalle 9 alle 17 tutti i giorni ad eccezione del 25 dicembre, qui \u00e8 possibile reperire brochures, libri e mappe del parco.\nSeguendo la strada che dal visitor center si addentra nel parco per circa 2,5\u00a0km si raggiunge la Bayada loop drive, una strada sterrata e ripida che compie un giro di quasi 10\u00a0km attraverso una fitta foresta di saguaro. In questa sezione del parco ci sono ancuni sentieri molto semplici e di breve durata, come il cactus garden trail al visitor center, il desert discovery nature trail lungo poco meno di 1\u00a0km, il valley view overlook trail di circa 1,5\u00a0km che permette viste panoramiche del deserto, delle montagne e della foresta di saguaro. \nI sentieri pi\u00f9 lunghi si addentrano nelle regioni remote snodandosi sino alle Tucson Mountains, tra questi il Hugh Norris trail di 8\u00a0km di sola andata \u00e8 il pi\u00f9 lungo in questo distretto e porta fino alla cima pi\u00f9 elevata Wasson Peak a 1428 m di altitudine. Questo punto \u00e8 raggiungibile anche percorrendo il king canyon trail o lo sweetwater trail (unico accesso alla cima dal lato est delle Tucson Mountains) entrambi della lunghezza di circa 5,5\u00a0km di sola andata. Il Sendero Esperanza trail di circa 5\u00a0km di sola andata \u00e8 moderatamente difficile e percorre il parco da nord a sud incrociand lo Hugh Norris trail e terminando nel king canyon trail. Molti sentieri sono percorribili a cavallo, le informazioni necessarie sono reperiribili al Red Hill visitor center. Non \u00e8 permesso campeggiare, mentre sono presenti alcune aree attrezzate per picnic lungo la strada e il Sendero Esperanza trail.\nSezione Est: Distretto di Rincon Mountains.\nQuesta sezione si trova ad est della citt\u00e0 di Tucson ed era l'originario National Monument. La peculiarit\u00e0 di questo parco \u00e8 che inizia dal deserto di Sonora per entrare gradatamente a far parte della foresta di conifere delle Rincon Mountains. La cima pi\u00f9 elevata di quest'area \u00e8 Mica Mountain che raggiunge un'altitudine di 2641 m. Sebbene questa sezione abbia meno cactus saguaro dell'area ovest, gli stessi sono mediamente di dimensioni maggiori per via delle precipitazioni pi\u00f9 frequenti ed abbondanti a causa della vicinanza delle Rincon mountain.Appena entrati nel parco si incontra il visitor center, dove \u00e8 possibile reperire mappe del parco e da qui inizia la Cactus forest drive, una strada percorribile in automobile della lunghezza di 13\u00a0km circa, che forma un anello all'interno del parco. \nDa questa strada si dipartono tutti i sentieri che attraversano questa sezione del parco, si va da sentieri molto corti come il Desert ecology trail di circa 400 m o il Freeman homestead trail di circa 1,5\u00a0km fino al Garwood loop trail di circa 8,5\u00a0km. Il Tanque verde ridge trail \u00e8 invece il sentiero che permette di addentrarsi nelle parti pi\u00f9 remote del parco fino a raggiungere il Manning camp situato a circa 2400 m di altezza appena sotto la vetta di Mica Mountain.\nNel 1991 il congresso autorizz\u00f2 l'acquisto di circa 16\u00a0km\u00b2 di terreno per estendere il parco verso sud. Parte di questa area \u00e8 chiusa all'accesso pubblico, solo 2 sentieri possono essere percorsi: l'Hope camp trail di circa 9\u00a0km e il Ridge view trail di circa 2,5\u00a0km, l'accesso a questi due sentieri avviene attraverso il Camino Loma Alta, unico accesso sud del parco.\nClima.\nLa regione \u00e8 caratterizzata da un clima arido di tipo BWh secondo la classificazione di K\u00f6ppen-Geiger. In inverno la temperatura pu\u00f2 passare dai circa 19\u00a0\u00b0C nelle ore di punta ai 5\u00a0\u00b0C durante la notte, l'estate \u00e8 estremamente calda con temperature massime che possono superare i 41\u00a0\u00b0C mentre la sera la temperatura scende fino a circa 22\u00a0\u00b0C. Il record di temperatura minima \u00e8 stato di -6\u00a0\u00b0C nel 1985 mentre il record di temperatura massima \u00e8 stato di 46\u00a0\u00b0C registrato nel 1994.\nIl clima \u00e8 molto arido con precipitazioni medie annuali di poco superiore ai 300\u00a0mm, le precipitazioni pi\u00f9 abbondanti si verificano nei mesi di luglio e agosto, mentre sono estremamente scarse tra aprile e giugno. D'inverno le precipitazioni si concentrano nei mesi da dicembre a febbraio e si presentano sotto forma di piogge leggere ma prolungate, sono possibili anche nevicate alle quote pi\u00f9 elevate, la stagione estiva delle piogge va invece da luglio a settembre ed \u00e8 caratterizzata da precipitazioni intense e violente tipiche del monsone Nord-Americano, accompagnate da fulmini e seguite inondazioni improvvise.\nGeologia.\nLe rocce pi\u00f9 antiche trovate all'interno del parco sono rocce metamorfiche di colore grigio scuro conosciute come Pinal schist, che rappresentano la crosta originaria dell'Arizona meridionale. Queste rocce si sono formate circa 1,7 miliardi di anni fa durante il Precambriano per via della collisione tra placche che ha alterato le rocce sedimentarie vulcaniche preesistenti in scisti e in altre rocce metamorfiche. Sono inoltre presenti dei grantiti formatisi 1,4 miliardi di anni fa e che compongono la cresta del Tarque Verde.\nCirca 600 milioni di anni fa, all'inizio del Paleozoico, sono iniziati movimenti della crosta legati allo scontro tra la placca pacifica e la placca nordamericana, questo ha portato al susseguirsi di periodi di deposizione di rocce sedimentarie, principalmente calcare, arenaria e scisto e periodi di erosione. Esemplari di queste rocce sono visibili all'interno del parco, nell'area per picnic Sus e nei pressi delle cascate Lime Kiln.\nDurante la prima parte del Mesozoico, circa 150 milioni di anni fa, il continuo innalzamento della regione ha portato ad una forte erosione delle rocce che man mano raggiungevano la superficie. I sedimenti venivano trascinati fino ad un mare interno e oggi formano le Red Hills vicino all'omonimo visitor center. Il colore rosso \u00e8 dovuto all'ematite, un ossido di ferro che si forma in acque poco profonde ricche di ossigeno come il mare che ricopriva questa regione. Prove dell'esistenza di questo mare vengono da legno fossile pietrificato, conchiglie e ossa di dinosauri ritrovate nell'area.\nTra la fine del Mesozoico e l'inizio del Cenozoico, circa 30 milioni di anni fa, la continua subduzione della placca pacifica sotto la placca nordamericana ha portato ad una forte attivit\u00e0 vulcanica che ha coinvolto l'attuale area di Tucson, come conseguenza di ci\u00f2 ci furono forti emissioni di riolite, lava e colate piroclastiche. Il conseguente svuotamento del sottosuolo port\u00f2 alla formazione di un'enorme caldera che and\u00f2 man mano riempiendosi di riolite, ceneri e rocce formatesi durante il collasso del vulcano. Questo complesso di rocce \u00e8 conosciuto come Tucson Mountain Chaos ed \u00e8 la principale formazione rocciosa delle Tucson Mountains. Nello stesso periodo le aree circostanti furono soggette ad introsioni di granito rosa e vene di quarzo che contengono molti minerali, tra cui rame, argento ed oro, la presenza di questi minerali permise lo sviluppo dell'Arizona alla fine del XIX secolo. Una di queste intrusioni \u00e8 visibile lungo il sentiero Hugh Norris, all'altezza dell'Amole Peak.\nTra i 10 e 20 milioni di anni fa il continuo movimento delle placche tettoniche ha portato alla formazione di una faglia nell'area di Tucson, i movimenti lungo questa faglia hanno condotto alla formazione di una depressione che si \u00e8 riempita di sedimenti provenienti dalle Tucson Mountains e dalle Catalina mountains, questo processo sta continuando tuttora.\nFauna.\nDato che il parco si sviluppa dal deserto sino alle Tucson Mountains, la variet\u00e0 di specie che \u00e8 possibile vedere comprende animali adattati a vivere in climi aridi e caldi come le lucertole cornute, il ratto canguro, l'orso nero e il cervo dalla coda bianca.\nAnfibi.\nNonostante si tratti di un'area desertica, nel parco sono presenti alcuni anfibi, soprattutto rospi che escono dalle tane sotterranee in estate quando le piogge monsoniche riempiono d'acqua i ruscelli che attraversano il parco e formano delle pozze. La lista degli anfibi presenti nel parco comprende: \"Hyla arenicolor\", una piccola raganella dai colori molto variabili che le permettono di mimetizzarsi bene nell'ambiente in cui vive; \u00e8 possibile trovarla lungo gli alvei dei fiumi tra massi di roccia ai quali \u00e8 in grado di aggrapparsi grazie alle ventose presenti nelle zampe, l'unica difesa dai predatori \u00e8 data dal mimetismo e dal rimanere totalmente ferma quando il predatore \u00e8 vicino. Lo \"Scaphiopus couchii\" vive gran parte dell'anno in tane sotterranee in stato letargico, durante le piogge estive esce dalle tane per nutrirsi prevalentemente di termiti, se le piogge sono sufficientemente lunghe inizia la ricerca di un partner per l'accoppiamento. Le femmine depongono le uova in pozze temporanee e dopo solo 15 ore si ha la nascita dei girini, che si sviluppa in un piccolo rospo in soli 9 giorni.\nIl \"Bufo cognatus\" \u00e8 facilmente riconoscibile per le macchie simmetriche presenti sul dorso, il richiamo del maschio \u00e8 molto rumoroso e pu\u00f2 durare fino ad un minuto. La \"Rana yavapaiensis\" vive solo nelle zone dove ci sono pozze d'acqua permanenti, si riproduce tutto l'anno e i girini impiegano circa un anno per diventare adulti, il fatto che vivano dove l'acqua \u00e8 presente tutto l'anno mette in pericolo la presenza di questa specie all'interno del parco in quanto lunghi periodi di siccit\u00e0 prosciugano quasi tutte le pozze. Anche la \"Spea multiplicata\" \u00e8 attiva durante il periodo delle piogge estive quando \u00e8 in pericolo emette dalla pelle una secrezione con forte odore simile alle noccioline che causa lacrimazione e secrezione nasale. Il piccolo \"Bufo punctatus\" \u00e8 facilmente riconoscibile per le grosse ghiandole presenti dietro gli occhi e dai rossi bozzi sparsi sul dorso, \u00e8 l'unica specie di rospo presente nel deserto di Sonora che depone le uova singolarmente. \"Incilius alvarius\" \u00e8 uno dei pi\u00f9 grandi rospi del Nord America, la pelle \u00e8 di un colore verde-oliva e ha grandi ghiandole dietro gli occhi che emettono tossine di difesa se \u00e8 in pericolo, queste tossine sono cos\u00ec potenti che da arrivare a paralizzare e in alcuni casi ad uccidere un cane.\nRettili.\nNel parco sono presenti alcuni dei rettili pi\u00f9 caratteristici del Nord America, come la \"Gopherus agassizii\", una tartaruga che \u00e8 in grado di vivere fino a 100 anni e che \u00e8 difficile vedere in quanto rimane nascosta nella tana durante le ore pi\u00f9 calde.\nIl mostro di Gila (\"Heloderma suspectum\") \u00e8 uno dei due sauri velenosi esistenti al mondo, il veleno \u00e8 secreto da ghiandole della mascella e penetra nella vittima attraverso il morso, il suo veleno non \u00e8 comunque mortale per l'uomo. La \"Phrynosoma solare\" \u00e8 la pi\u00f9 grande lucertola cornuta degli Stati Uniti ed \u00e8 facilmente riconoscibile per le quattro corna dietro la testa, \u00e8 facile vederla vicino ai formicai in quanto si nutre prevalentemente di formiche.\nSono presenti 5 specie di serpenti a sonagli: \"Crotalus atrox\", il pi\u00f9 comune in Nord America, \"Crotalus tigris\", \"Crotalus molossus\", \"Crotalus scutulatus\" e \"Crotalus cerastes\". Un'altra specie di serpente velonoso presente nel parco \u00e8 il \"Micruroides euryxanthus\". Inoltre sono presenti numerose specie di serpenti non velenosi tra cui: \"Thamnophis cyrtopsis\", \"Lampropeltis getula\", \"Diadophis punctatus\", \"Tantilla hobartsmithi\", \"Trimorphodon biscutatus\" e \"Leptotyphlops humilis\".\nUccelli.\nNel parco sono presenti specie di uccelli difficili da vedere altrove, come il pigliamosche vermiglio (\"Pyrocephalus rubinus\") e l'assiolo baffuto (\"Megascops trichopsis\"). Nell'area desertica \u00e8 possibile vedere il mim\u00ec maggiore (\"Geococcyx californianus\"), forse uno degli uccelli pi\u00f9 famosi del sud ovest degli Stati Uniti; \u00e8 raro vederlo volare in quanto per cacciare sfrutta la sua veloce corsa che gli permette di catturare lucertole e roditori, la lunga coda fa da timone durante la corsa. Il picchio di Gila (\"Melanerpes uropygialis\") nidifica nella corteccia esterna dei saguaro, in questo modo \u00e8 in grado di difendersi sia dai predatori che dalle elevate temperature del deserto. I nidi abbandonati vengono occupati da altri uccelli, come il gheppio (\"Falco tinnunculus\"), la rondine viola (\"Progne subis\") e la civetta elfo (\"Micrathene whitneyi\"); quest'ultima \u00e8 la pi\u00f9 piccola civetta al mondo, si nutre di insetti, soprattutto scarafaggi e falene, e verso la fine di ottobre migra in Messico per ritornare nel deserto di Sonora a marzo. Il colino di Gambel (\"Callipepla gambelii\") \u00e8 facilmente riconoscibile da un ciuffo nero sulla testa, non ama il caldo per cui \u00e8 attiva la mattina e la sera, durante i periodi di siccit\u00e0 ricava acqua dai frutti dei cactus. \nNidifica a terra e le uova schiudono tutte lo stesso giorno, i pulcini nascono con gli occhi aperti e sono coperti di piume e il secondo giorno dalla nascita sono gi\u00e0 in grado di camminare per seguire i genitori. Il colibr\u00ec di Anna (\"Calypte anna\") \u00e8 l'unico colibr\u00ec presente tutto l'anno nella regione del deserto di Sonora. Lo scricciolo dei cactus (\"Campylorhynchus brunneicapillus\") \u00e8 l'uccello simbolo dello stato dell'Arizona, il maschio e la femmina costruiscono insieme il primo nido e mentre la femmina cova le uova, il maschio costruisce un secondo nido che verr\u00e0 usato in un primo tempo come rifugio per gli adulti e quindi per la nuova covata. Il mimo beccocurvo (\"Toxostoma curvirostre\") oltre ad essere riconoscibile per il suo becco curvo, ha degli occhi gialli molto appariscenti, usa il becco per scavare nella sabbia alla caccia di insetti e semi. \nCostruisce il nido con pezzetti di legno su \"Prosopis\" spp., \"Cylindropuntia\" spp. e \"Yucca\" spp. e quando i luoghi per nidificare diventano esigui, distrugge i nidi dello scricciolo dei cactus. La comune poiana di Harris (\"Parabuteo unicinctus\") vive e caccia in gruppo, i gruppi sono formati da una coppia che si riproduce e da alcuni adulti che si occupano solo di nutrire i piccoli della coppia e difendere il nido. La tortora alibianche (\"Zenaida asiatica\") gioca un ruolo fondamentale per i saguaro, infatti favorisce l'impollinazione spostandosi da fiore a fiore e una volta che maturano i frutti dei cactus aiuta la diffusione dei semi in quanto si nutre dei frutti ma non \u00e8 in grado di digerirne i semi.\nSpostandosi alle quote pi\u00f9 alte \u00e8 possibile incontrare l'astore comune (\"Accipiter gentilis\"), il junco occhigialli (\"Junco phaeonotus\") e la ghiandaia del Messico (\"Aphelocona ultramarina\"). Il maschio della fainopepla nera (\"Phainopepla nitens\") si distingue per il colore nero lucido, la cresta e gli occhi rossi, mentre la femmina \u00e8 grigia con occhi rossi. Si nutre principalmente di vischio e contribuisce alla sua diffusione disperdendone i semi attraverso le deiezioni.\nMammiferi.\nLa lince rossa (\"Lynx rufus\") \u00e8 diffusa nel parco, si nutre principalmente di conigli e quaglie, in alcuni casi si spinge fino ai confini della citt\u00e0 di Tucson. Il puma (\"Puma concolor\") \u00e8 il pi\u00f9 forte predatore presente nel parco ed \u00e8 diffuso in entrambe le sezioni, le mandibole di questo animale sono cos\u00ec forti da riuscire a rompere il carapace delle tartarughe per cibarsene. L'orso nero americano (\"Ursus americanus\") \u00e8 presente solo alle quote pi\u00f9 alte nel distretto delle Rincon Mountains, vive normalmente all'interno della foresta ma quando negli anni pi\u00f9 secchi scende anche a quote pi\u00f9 basse in cerca di cibo e acqua. La nasua comune (\"Nasua narica\") \u00e8 un animale diurno in grad di nutrirsi sia d'insetti che di serpenti, che di semi e bacche. Il procione (\"Procyon lotor\") predilige le zone dove \u00e8 presente acqua tutto l'anno, si spinge facilmente verso la citt\u00e0 alla ricerca di cibo. \nIl bassarisco del Nordamerica (\"Bassariscus astutus\") \u00e8 il mammifero simbolo dello stato dell'Arizona, pur essendo diffuso all'interno del parco \u00e8 molto difficile vederlo in quanto schivo, come tana predilige grotte, crepe nelle rocce o tronchi cavi. Il coyote (\"Canis latrans\") \u00e8 diffuso in entrambe le sezioni del parco e si nutruno sia dei frutti di cactus che di animali. La volpe pigmea americana (\"Vulpes macrotis\") \u00e8 presente solo nel distretto delle Tucson Mountains, il suo habitat nei dintorni del parco \u00e8 in continuo risuzione questo sta pregiudicando la presenza di questa specie all'interno del parco. L\na volpe grigia (\"Urocyon cinereoargenteus\") \u00e8 l'unica specie della famiglia dei canidi in grado di arrampicarsi sugli alberi, sia per cacciare che per difendersi dai predatori. I p\u00e8cari dal collare (\"Pecari tajacu\") sono diffusi nel parco, vivono in gruppi che vanno da 4 a 20 individui guidati da una femmina adulta, la loro dieta \u00e8 composta da radici, semi, frutti di cactus e occasionalmente carogne. La famiglia dei Mephitidae \u00e8 rappresentata nel parco dalla moffetta comune (\"Mephitis mephitis\"), dalla moffetta macchiata occidentale (\"Spilogale gracilis\") e dalla moffetta dal cappuccio (\"Mephitis macroura\"). Il tasso argentato (\"Taxidea taxus\") \u00e8 molto raro nel parco, il numero di esemplari \u00e8 in continua diminuzione a causa della scomparsa del suo habitat nelle zone circostanti l'area protetta.\nLo scoiattolo di Albert (\"Sciurus alberti\"), introdotto nell'area delle Santa Catalina Mountains vicine al parco dei Saguaro nel 1941, \u00e8 diventata la specie pi\u00f9 diffusa all'interno del parco avendo superanto lo scoiattolo grigio dell'Arizona (\"Sciurus arizonensis\"), specie nativa di quest'area. Entrambe le specie vivono in zone boschive delle Rincon Mountains. Molto facile da avvistare \u00e8 l'\"Ammospermophilus harrisii\", riconoscibile per le strisce bianche sui lati del corpo, sono attivi anche durante le ore pi\u00f9 calde del giorno. L'\"Otopermophilus variegatus\" \u00e8 uno scoiattolo terricolo che preferisce le zone rocciose di alta montagna, \u00e8 facilmente osservabile all'interno del parco. Altrettanto facile da avvistare, ma nella zona desertica del parco, \u00e8 lo \"Xerospermophilus tereticaudus\". Infine il \"Neotamias dorsalis\" \u00e8 avvistabile sia nelle aree montuose del parco che alle quote pi\u00f9 basse, ma limitatamente alle aree vicine ai corsi d'acqua.\nLa lepre del deserto (\"Lepus alleni\") non \u00e8 molto diffusa all'interno del parco ed \u00e8 possibile avvistarla principalmente in vicinanza di larghi corsi d'acqua sabbiosi ed asciutti. La lepre californiana (\"Lepus californicus\") predilige l'area desertica ed \u00e8 attiva durante le ore meno calde del giorno. Il silvilago del deserto (\"Sylvilagus audubonii\") \u00e8 molto comune all'interno del parco grazie al suo elevato tasso di riproduzione, la sua abbondanza lo rende anche una delle prede preferite di molte specie di serpenti a sonagli e di altri predatori come falchi e linci.\nSono inoltre presenti molte specie di pipistrelli, due sole si nutrono di nettare e sono il \"Choeronycteris mexicana\" e il \"Leptonycteris curasoae\"; mentre la maggior parte sono insettivori come l'\"Eptesicus fuscus\", il \"Macrotus californicus\" (specie che non migra ne va in ibernazione durante l'inverno), il \"Myotis californicus\", il \"Myotis velifer\", il \"Myotis thysanodes\" (specie che migra in inverno anche se ad oggi non si conosce la rotta di migrazione), il \"Lasiurus cinereus\", il \"Myotis volans\" (alcuni esemplari di questa specie possono raggiungere i 21 anni di vita), il molosso brasiliano (\"Tatarida brasiliensi\") specie pi\u00f9 diffusa nel sud-ovest degli Stati Uniti, il pipistrello del deserto (\"Antrozous pallidus\"), il \"Nyctinomops femorosaccus\", il \"Lasionycteris noctivagans\", il \"Myotis auriculus\", il pipistrello di Townsend (\"Corynorhinus townsendii\"), il \"Parastrellus hesperus\" (pesa circa 3 grammi ed \u00e8 il pipistrello pi\u00f9 piccolo degli Stati Uniti d'America), il \"Lasiurus blossevillii\", il \"Myotis ciliolabrus\" , il \"Myotis yumanensis\".\nFlora.\nLa maggior parte delle piante presenti nel parco sono adattate a vivere nel deserto, quindi nei periodi pi\u00f9 secchi riducono la loro attivit\u00e0 per preservare l'acqua accumulata. Durante questi periodi le piante sembrano morte ma non appena si verifica una pioggia queste tornano alla vita mettendo nuove foglie.\nNel distretto delle Rincon Mountains sono presenti oltre 1162 specie di piante, che vanno dai cacti all'ocotillo nella zona desertica fino al pino giallo \"(Pinus ponderosa)\" e allo pseudotsuga nella zona montuosa. Il distretto delle Tucson Muntains contiene invece 512 specie di piante.\nAll'interno del parco ci sono 10 specie di piante in pericolo di estinzione, 78 specie di piante non originarie della regione si sono diffuse all'interno del distretto delle Rincon Mountains, mentre 47 specie di piante non originarie della zona si sono diffuse all'interno del distretto delle Tucson Mountains.\nSono presenti 25 specie di cactus nel parco, includendo il saguaro \"(Carnegiea gigantea)\", varie specie appartenenti al genere \"Mammillaria\", il \"Ferocactus wislizeni\", l'\"Opuntia versicolor\", l'\"Echinocereus fendleri var. fasciculatus\", l'\"Opuntia engelmannii\", la cholla orsacchiotto \"(Cylindropuntia bigelovii)\", la \"Cylindropuntia fulgida\".\nSono presenti molte specie non originarie della regione, la pi\u00f9 pericolosa per la vita dei saguari \u00e8 il \"Pennisetum ciliare\", una piante perenne originaria dell'Africa in grado di competere per le stesse risorse di cui si nutrono i saguari e che crea un tappeto erboso che non permette la crescita delle altre specie e che facilita la diffusione degli incendi. Ogni 10 anni viene fatto un censimento dei saguari nel parco, l'ultimo \u00e8 stato dall'ottobre 2009 all'ottobre 2010, i risultati non sono stati completamente analizzati anche se \u00e8 evidente che il numero di esemplari \u00e8 in continuo aumento in entrambi i distretti dal 1990.\nCuriosit\u00e0.\nNelle vicinanze del parco si trovano gli Old Tucson Studios, un set cinematografico realizzato nel 1939 per le riprese del film \"Arizona\". Alla fine delle riprese invece che distruggere il set, la Columbia Pictures (casa produttrice del film) decise che questo sarebbe diventato un set permanente per le riprese dei film western. Sono stati girati oltre 300 tra film e telefilm, tra cui \"Winchester '73\" (1950), \"Sfida all'O.K. Corral\" (1957), \"McLintock!\" (1963), \"El Dorado\" (1965), \"Hombre\" (1967), \"Rio Lobo\" (1970), \"Joe Kidd\" (1972), \"L'uomo dai sette capestri\" (1972), \"Tom Horn\" (1980), \"I tre amigos!\" (1986), \"Tombstone\" (1993); mentre come serie TV sono stati girati in questi studios: \"Ai confini dell'Arizona\" (1967-1971), \"La casa nella prateria\" (1974-1983), \"I ragazzi della prateria\" (1989-1992)."}
{"id": "2321288", "revid": "599013", "url": "https://it.wikipedia.org/wiki?curid=2321288", "title": "Jerry Reynolds", "text": ""}
{"id": "2321289", "revid": "486946", "url": "https://it.wikipedia.org/wiki?curid=2321289", "title": "Cryme Time", "text": ""}
{"id": "2321291", "revid": "3115", "url": "https://it.wikipedia.org/wiki?curid=2321291", "title": "Gillis Congnet", "text": "Biografia.\nFiglio di orafo Gillis Coignet sr., Gillis Congnet apprende i primi rudimenti della sua arte presso la bottega di Lambert Wenslyns (attivo intorno al 1553) e probabilmente presso Antoon van Palermo (intorno al 1559), un mercante d'arte presso il quale, secondo Van Mander, soggiorn\u00f2 qualche tempo. Nel 1561 diviene membro della Corporazione di San Luca ad Anversa da dove parte poi per l'Italia. Giunge prima in Sicilia e poi passa per Terni dove realizza degli affreschi assieme ad un pittore di nome Stello.\nIntorno al 1575 collabora con il pi\u00f9 celebre incisore del suo tempo, Philipp Galle che qualcuna delle sue opere, ed in particolare \"Aenevm Saecvlvm\" e \"Les quatre ages de l'humanit\u00e9\". Si iscrive all'Accademia di Firenze nel 1568 ma dovrebbe essere rientrato ad Anversa nel 1570 in quanto \u00e8 menzionato, fra quella data ed il 1585, sui registri della \"Corporazione di San Luca\" della quale diviene il decano nel 1585. Dopo qualche anno si trasferisce ad Amsterdam, della quale assume la cittadinanza nel 1589. Dopo qualche anno si trasferisce ad Amburgo dove morir\u00e0 il 27 ottobre 1599.\nIl suo passaggio in Italia, \u00e8 testimoniato dalla grande influenza sulla sua tecnica operata dalle opere di Tiziano dal quale riprende lo stile vigoroso come ad esempio nel ritratto di Pierson la Hues (1581; Anversa, Mus\u00e9e des Beaux Arts).\nKarel van Mander gli riconobbe un talento eccezionale ed apprezz\u00f2 particolarmente le sue scene notturne che l'artista era solito dipingere con leggeri tocchi d'oro. Soltanto una di queste scene \u00e8 per\u00f2 a noi pervenuta, ed \u00e8 \"Une Loterie \u00e0 Amsterdam\" (1592 ; Amsterdam, Rijksmuseum) oltre al \"Saint Georges\" (1581; Anversa, Mus\u00e9e Royal des Beaux Arts) citato da Van Mander.\nSeppe avvalersi della collaborazione di artisti di talento come Cornelis Molenaer (1540-1589) e Tobias Verhaecht (1561-1631 - primo maestro di Pieter Paul Rubens), per dipingere i fondi dei suoi paesaggi. Il corpus dell'opera autentica di Gillis Congnet \u00e8 particolarmente debole poich\u00e9 si sa che egli amava fare passare per sue diverse opere dei suoi allievi dopo avere aggiunto alcune pennellate. Il manierismo di questo artista sar\u00e0 reinterpretato, alcuni anni pi\u00f9 tardi da uno dei suoi migliori allievi, Cornelis van Haarlem (1562-1638)."}
{"id": "2321292", "revid": "599013", "url": "https://it.wikipedia.org/wiki?curid=2321292", "title": "David Prutton", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nHa militato in FA Premier League con la maglia del Southampton."}
{"id": "2321296", "revid": "287204", "url": "https://it.wikipedia.org/wiki?curid=2321296", "title": "Associazione Calcio Hellas Verona 1978-1979", "text": "Questa voce raccoglie le informazioni riguardanti l'Associazione Calcio Hellas Verona nelle competizioni ufficiali della stagione 1978-1979.\nStagione.\nDopo l'addio di Valcareggi, accasatosi alla Roma, Il Verona si affida al giovanissimo Luigi Mascalaito ex-giallobl\u00f9 alla sua prima esperienza da allenatore a nemmeno 40 anni, ma a causa dei risultati scadenti in campionato (compreso un 6-2 in casa della Juventus) viene esonerato alla 7\u00aa giornata, rimpiazzato da Giuseppe Chiappella ma nemmeno con il tecnico milanese gli scaligeri otterranno i risultati utili per salvarsi, retrocedendo in Serie B con largo anticipo dopo 4 anni in massima serie.\nIn Coppa Italia, i giallobl\u00f9 escono al Primo Turno frutto di un pareggio e tre sconfitte, rispettivamente contro (futura finalista della competizione), e .\nSar\u00e0 l'ultima stagione da presidente per Saverio Garonzi, messosi in mostra per uno spiacevole episodio nella gara contro il Napoli del 21 gennaio, dove a causa di un rigore non concesso ai giallobl\u00f9, al termine dell'incontro entra nello spogliatoio e insulta pesantemente l'arbitro Menicucci. Deferito alla corte disciplinare, presenta le dimissioni da presidente e viene punito dal giudice sportivo con una squalifica di 18 mesi, al quale si aggiunge poi una squalifica analoga della commissione disciplinare, per un totale di 3 anni. \nCapocannoniere della stagione, l'ex milanista Egidio Calloni con 6 realizzazioni.\nOrganigramma societario.\nArea direttiva\nArea tecnica\nArea sanitaria"}
{"id": "2321304", "revid": "968024", "url": "https://it.wikipedia.org/wiki?curid=2321304", "title": "Tadini", "text": ""}
{"id": "2321308", "revid": "287204", "url": "https://it.wikipedia.org/wiki?curid=2321308", "title": "Associazione Calcio Hellas Verona 1979-1980", "text": "Questa voce raccoglie le informazioni riguardanti l'Associazione Calcio Hellas Verona nelle competizioni ufficiali della stagione 1979-1980.\nStagione.\nAria di cambiamento dopo la retrocessione dalla A: la guida tecnica viene affidata a Fernando Veneranda mentre in sella alla societ\u00e0 siede Giuseppe Brizzi (che rimpiazza Saverio Garonzi dopo 12 anni di presidenza), dopo aver ceduto gran parte dei giocatori della stagione precedente vengono acquistati l'ex Inter e Juventus Roberto Boninsegna, ormai a fine carriera, l'ex capitano del Bologna Tazio Roversi, ed un giovanissimo Roberto Tricella (futuro capitano dello Scudetto del 1985).\nDopo un buon avvio di campionato dove il Verona si stabilizza nei piani alti della classifica, come stabilito anche dai piani della societ\u00e0 di ritornare prontamente in massima serie, i giallobl\u00f9 accusano un calo di rendimento a met\u00e0 campionato scendendo dalla zona promozione (le possibilit\u00e0 di promozione vengono azzerate dopo lo scialbo 0-0 nel derby del Garda contro il del 18 maggio dove lo stesso Boninsegna sbaglia un rigore a pochi minuti dalla fine che avrebbe consentito agli scaligeri di rimanere in scia al gruppo di testa, compreso i lombardi che furono poi promossi) e piazzandosi al 13\u00ba posto.\nIn Coppa Italia la strada dei giallobl\u00f9 si interrompe nella fase ai gironi: 2 pareggi (contro e ) e 2 sconfitte (contro e ).\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2321309", "revid": "287204", "url": "https://it.wikipedia.org/wiki?curid=2321309", "title": "Ipostilo", "text": "Si chiama ipostilo uno spazio chiuso in cui il tetto \u00e8 sostenuto da colonne. Il termine sala ipostila viene dal greco \"hyp\u00f3st\u0233los\" cio\u00e8 \"sotto le colonne\" (\"hyp\u00f3\" significa 'sotto' e \"st\u0177los\" significa 'colonna') ma si applica a costruzioni di diverse civilt\u00e0.\nUn esempio di sala ipostila si trova nel tempio di Eleusinion sito sull'acropoli di Atene.\nAntico Egitto.\nGli esempi pi\u00f9 noti si trovano nei templi egiziani del nuovo Regno realizzati dalla dinastia tolemaica. In essi, la sala ipostila costituiva il pronao, ovvero la parte del tempio che precedeva il santuario propriamente detto. Il numero delle colonne variava in funzione delle dimensioni dell'edificio e del diametro ed il loro stile non era uniforme.\nLa pi\u00f9 conosciuta \u00e8 la sala ipostila del Tempio di Amon a Karnak ed \u00e8 realizzata su un piano basilicale con una navata centrale sostenuta da alte colonne con capitelli papiriformi aperti, che consentono il passaggio della luce del sole a mezzo di apposite aperture laterali, e delle navate esterne, pi\u00f9 basse ed a capitelli chiusi, rimanenti perpetuamente in ombra.\nQuesto piano basilicale fu una delle maggiori innovazioni architettoniche della XIX dinastia egizia, realizzata per tradurre nelle forme il simbolismo della creazione. Cos\u00ec la sala rappresentava la palude primordiale, il Nun dal quale emerge una foresta, di papiro o di loto stilizzato, dalle colonne che sono allo stato vegetativo nelle parti oscure della sala e sbocciate nel viale centrale inondato della luce divina. \nUn grande programma di ampliamento dei santuari dell'Egitto fu intrapreso dalle dinastie XIX e XX dei Ramses. Si citano per questo periodo, fausto per l'architettura monumentale, oltre alla sala ipostila di Karnak i seguenti monumenti: \nSe \u00e8 vero che il piano basilicale venne abbandonato a decorrere dall'architettura del periodo tardo, questo elemento architettonico diventer\u00e0 sistematico nel programma edile dei templi fino a diventare quasi standardizzato negli edifici tolemaici e romani. Fra gli altri esempi si citano le sale ipostile dei seguenti templi:"}
{"id": "2321311", "revid": "767487", "url": "https://it.wikipedia.org/wiki?curid=2321311", "title": "Alubijid", "text": "Alubijid \u00e8 una municipalit\u00e0 di Quarta classe delle Filippine, situata nella Provincia di Misamis Oriental, nella Regione del Mindanao Settentrionale.\nAlubijid \u00e8 formata da 16 baranggay:"}
{"id": "2321315", "revid": "574302", "url": "https://it.wikipedia.org/wiki?curid=2321315", "title": "Boston Society of Film Critics Awards 1981", "text": "La 2\u00aa edizione dei Boston Society of Film Critics Awards si \u00e8 svolta il 29 gennaio 1982, per onorare l'eccellenza nell'industra del cinema per l'anno 1981."}
{"id": "2321317", "revid": "36426", "url": "https://it.wikipedia.org/wiki?curid=2321317", "title": "Convolvolo", "text": ""}
{"id": "2321318", "revid": "599013", "url": "https://it.wikipedia.org/wiki?curid=2321318", "title": "Ken Johnson (cestista 1962)", "text": ""}
{"id": "2321322", "revid": "1086846", "url": "https://it.wikipedia.org/wiki?curid=2321322", "title": "Associazione Calcio Hellas Verona 1980-1981", "text": "Questa voce raccoglie le informazioni riguardanti l'Associazione Calcio Hellas Verona nelle competizioni ufficiali della stagione 1980-1981.\nStagione.\nDopo la deludente stagione 1979-1980, il Verona tenta nuovamente di imporsi come una delle candidate per la promozione insieme a (alla prima apparizione in B dopo il Totonero), , e . \nLa guida tecnica torna a Giancarlo Cad\u00e8 dopo 5 anni mentre la presidenza viene ricoperta da Celestino \"Tino\" Guidotti, imprenditore mantovano titolare di una concessionaria automobilistica a Verona,entrato in societ\u00e0 gi\u00e0 un anno prima insieme a diversi soci (compreso Brizzi, che aveva gi\u00e0 ricoperto la carica) per sostituire Garonzi che aveva messo in vendita il club dopo la retrocessione dalla A.\nI veneti dovranno fare i conti con una stagione difficile rimanendo aggrappati tra la salvezza e la retrocessione per gran parte della stagione, riuscendo poi a mantenere la categoria grazie ai numerosi pareggi nel girone di ritorno e ai contemporanei passi falsi delle inseguitrici quali , , e che retrocederano in C1.\nIn Coppa Italia 1980-1981, il Verona viene eliminato nella fase ai gironi: pareggio 0-0 col e tre sconfitte 1-0 col , 0-2 con l' e 3-0 con la ."}
{"id": "2321324", "revid": "767487", "url": "https://it.wikipedia.org/wiki?curid=2321324", "title": "Balingasag", "text": "Balingasag \u00e8 una municipalit\u00e0 di Terza classe delle Filippine, situata nella Provincia di Misamis Oriental, nella Regione del Mindanao Settentrionale.\nBalingasag \u00e8 formata da 30 baranggay:"}
{"id": "2321325", "revid": "76963", "url": "https://it.wikipedia.org/wiki?curid=2321325", "title": "Harry Goaz", "text": "Biografia.\nNato in un ranch del Texas, dopo la laurea in belle arti, per un periodo di tempo si guadagna da vivere facendo l'automobilista di limousine.\n\u00c8 noto principalmente per aver interpretato l'agente Andy Brennan nella serie televisiva \"I segreti di Twin Peaks\" e nel sequel \"Twin Peaks\". Goaz vanta partecipazioni alla serie televisiva \"Gli acchiappamostri\" e al film di Steven Soderbergh \"Torbide ossessioni\".\nNel 2005, dopo dieci anni di assenza dallo schermo, ritorna al cinema con il film \"Deadroom\"."}
{"id": "2321326", "revid": "597500", "url": "https://it.wikipedia.org/wiki?curid=2321326", "title": "42\u00aa Mostra internazionale d'arte cinematografica di Venezia", "text": "La 42\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 26 agosto al 6 settembre del 1985, sotto la direzione di Gian Luigi Rondi.\nGiuria.\nLa giuria era cos\u00ec composta:"}
{"id": "2321328", "revid": "123475280", "url": "https://it.wikipedia.org/wiki?curid=2321328", "title": "Biagio Camagna", "text": "Biografia.\nGli esordi politici (1882-1890).\nEntr\u00f2 nella vita pubblica della sua citt\u00e0 a 24 anni, eletto consigliere comunale nell'agosto 1882 con 360 voti e nominato assessore al contenzioso nella giunta presieduta dal sindaco Fabrizio Plutino. Chiusa rapidamente questa sua prima esperienza amministrativa, Camagna si dedicava all'attivit\u00e0 forense, gi\u00e0 esercitata dal padre Giovam Battista, e si cimentava nell'attivit\u00e0 giornalistica. In una provincia con punte di analfabetismo che arrivavano in alcune zone aspromontane al 95%, Camagna fondava e dirigeva storiche testate reggine, come \"Ferruccio\", \"Lo Spartaco\" e soprattutto \"La Provincia di Reggio Calabria\" schierata su posizioni vicine alla Sinistra Storica liberale. Da quelle pagine, e nei primi anni di attivit\u00e0 politico-amministrativa, Camagna si metteva in evidenza sul fronte liberal-democratico e sosteneva le sue maggiori battaglie in relazione al potenziamento del porto di Reggio Calabria. \nL'attivit\u00e0 politica continuava, risultando egli sempre eletto nel consiglio comunale reggino e, nel 1889, veniva eletto anche consigliere provinciale nel mandamento di Radicena (in pratica l'odierna Taurianova). Massone, il 3 maggio 1890 fu affiliato Maestro nella Loggia \"Stefano Romeo\" di Reggio Calabria. Nel 1892 entrava in Parlamento dove avrebbe rappresentato Reggio Calabria, quasi ininterrottamente per oltre 25 anni. Lasciata la carica consiliare cittadina nel 1907 \u00abinviando le proprie dimissioni che il consiglio ha respinto e nelle quali ha creduto d'insistere\u00bb, Camagna, difatti, si dedicava per intero all'attivit\u00e0 che pi\u00f9 di tutte lo avrebbe consegnato alla storia della sua citt\u00e0, quella di deputato, seguendo sostanzialmente la parabola di Giovanni Giolitti.\nL'elezione in Parlamento di un \"uomo del popolo\" e la fase crispina.\nLa prima elezione di Camagna in Parlamento fu nel 1892 ed ebbe aspetti di una certa modernit\u00e0. Appena trentaquattrenne \u2014 ma gi\u00e0 rispettato avvocato e noto politico-pubblicista \u2014 egli si ripresentava dopo un tentativo alle elezioni del 1890, quando si era candidato nella lista \"plurinominale\" del collegio di Palmi contro le formazioni \"ministeriali\" crispine guidate da Vincenzo De Blasio, Rocco De Zerbi e Carmelo Patania. Nel 1892 il sistema elettorale riproponeva il collegio \"uninominale\" (a doppio turno) e Camagna fronteggiava due \"istituzioni\" della politica reggina: Saverio Vollaro ed il barone Luigi De Blasio, deputati uscenti. Battuto Vollaro nel primo turno (Camagna 1633, De Blasio 1433, Vollaro 1151) Camagna superava De Blasio anche nel secondo (2302 contro 2137). Caratteristica di quella elezioni, particolarmente combattute, fu la partecipazione del \"popolino\" reggino la cui spinta a favore di Camagna parve ai commentatori pi\u00f9 che sorprendente. Ci\u00f2, nell'immaginario collettivo, avrebbe fatto di Camagna, esponente liberal-democratico allora con simpatie radicali, un simbolo della Reggio popolare contro quella di baroni e proprietari.\nDopo tre anni, per\u00f2, si rivotava e Camagna si ritrovava di fronte il barone Luigi de Blasio da Palizzi. Le due testate reggine forse pi\u00f9 influenti dell'epoca (\u00abIl Calopinace\u00bb ed il \u00abFerruccio\u00bb) gli si schierarono clamorosamente contro, all'opposto di quanto avevano invece fatto nel 1892. Camagna, cui non mancava certo fiuto giornalistico, cerc\u00f2 di parare il colpo fondando a sua volta un nuovo giornale dal titolo piuttosto emblematico, \u00abIl Popolo\u00bb, cercando di risuscitare gli stessi sentimenti e partecipazione della prima storica affermazione. Nelle calde settimane del crispismo pi\u00f9 reazionario Camagna trovava spunti e slogan di richiamo nazionale. Celebre il suo alterco con Francesco Crispi stesso a pochi giorni dal voto. Il presidente del consiglio, nel ricevere una delegazione di derelitti del terremoto che aveva devastato l'area palmese-aspromontana nel 1894, nel prendere atto della presenza di Camagna ed altri parlamentari non esit\u00f2 a lamentarsene. Pronta la replica del diretto interessato: \u00abVoi avete soppresso il parlamento, ora volete sopprimere pure i deputati, i quali, venuti da lontani paesi con gravi disagi per sostenere presso il governo gli urgenti bisogni delle popolazioni disagiate non possono tollerare l'insulto del presidente del consiglio Che siamo in Russia?\u00bb. Nonostante l'impressione suscitata a Reggio (grazie anche all'amplificazione datane dal foglio elettorale fondato da Camagna) e nei circoli romani Camagna perse, sorprendentemente, lo scranno parlamentare con scarto di circa 200 voti rispetto a Luigi De Blasio. Seguirono accuse di brogli e contestazioni fino ad un ricorso che per\u00f2 non si ebbe tempo di discutere perch\u00e9, ad un anno dall'elezione, lo stesso De Blasio moriva.\nCamagna tra la \"Crisi di fine secolo\" e la scelta giolittiana.\nPer Camagna si riapriva cos\u00ec la strada per la riconquista di un seggio che avrebbe lasciato solo nel 1919, visto che nelle suppletive del 1896 batteva senza grosse difficolt\u00e0 Giuseppe Mantica. Gi\u00e0 l'anno seguente Antonio di Rudin\u00ec scioglieva le camere e Camagna si cimentava nella sua terza campagna elettorale in 3 anni. Nel 1897 batteva uno dei rappresentanti di quella che sarebbe diventata la famiglia politica pi\u00f9 interessante della Reggio di epoca giolittiana, Demetrio Tripepi. I Tripepi erano schierati sul fronte conservatore e, tendenzialmente, avrebbero dominato la vita cittadina caratterizzando cos\u00ec il tipico dualismo liberale di Reggio che \u2014 priva di tradizioni radical-repubblicane e con un debole per quanto battagliero partito socialista \u2014 vedeva vincere nel contesto amministrativo le forze conservatrici (guidate dai \"tripepini\") mentre il seggio della citt\u00e0 restava saldamente in mani giolittiane (o \"camagnine\"). Camagna, che era comunque massone, aveva dunque annacquato il radicalismo delle epoche passate diventando uno dei pi\u00f9 affidabili deputati di Giovanni Giolitti, nuovo \"dominus\" della vita politica nazionale, cui non doveva essere sfuggita la polemica del reggino contro l'odiato Francesco Crispi qualche anno prima. Lo statista di Dronero proprio tramite i \"suoi\" deputati e soprattutto le prefetture, cominciava allora a sperimentare quei metodi di controllo e condizionamento del voto meridionale che tanti strali gli avrebbero attirato negli anni successivi.\nLa scelta ideologica del Camagna emergeva durante la \"Crisi di fine secolo\" , quando le forze conservatrici (da Pelloux a Sonnino) si contrapponevano a quelle progressiste (da Giolitti-Zanardelli ai socialisti) in una bipolarizzazione inusuale \u2014 per la sua nettezza e drammaticit\u00e0 \u2014 nella storia del Paese sino a quel momento. Alle elezioni del 1900, nella contesa per il seggio della citt\u00e0 di Reggio, Camagna (che poteva cos\u00ec contare anche sull'appoggio della componente socialista) si vedeva contrapposto Domenico Tripepi. La contesa si rivelava subito tesa e la Prefettura interveniva impedendo la conclusione dei comizi elettorali per motivi di ordine pubblico, con decisione fortemente contestata da camagnini e forze progressiste. Il quadro di quella elezione era stato subito complicato dalla polemica sulla incandidabilit\u00e0 dello stesso Domenico Tripepi, che (in effetti) si era dimesso da sindaco della citt\u00e0 troppo tardi per potersi presentare alle elezioni politiche. Tripepi vinceva le elezioni per 118 voti ma la Giunta per le elezioni della Camera annullava l'esito del voto per il mancato rispetto dei tempi e nella ripetizione elettorale, svoltasi nel gennaio 1901, era Camagna a vincere (317 i voti di scarto) e tornare in Parlamento. Alle elezioni politiche del 1904 \u2014 fatte sull'onda dei timori scaturiti del primo sciopero generale socialista \u2014 Camagna si riconfermava senza difficolt\u00e0, battendo il socialista siciliano Garibaldi Bosco con un migliaio di voti di vantaggio, nonostante a livello locale si continuassero ad affermare Giunte di marca \"tripepina\", a conferma del dualismo reggino tra voto amministrativo e voto politico.\nIl terremoto del 1908.\nNella prima parte del Novecento Camagna era il politico reggino pi\u00f9 conosciuto assieme a Giuseppe De Nava che in breve sarebbe diventato l'esponente di spicco dei conservatori in citt\u00e0. Ma mentre De Nava conquistava incarichi sempre pi\u00f9 prestigiosi (prima dell'avvento del fascismo sarebbe stato vice primo ministro e premier incaricato) Camagna continuava a mantenere un profilo pi\u00f9 basso. Mai incarichi ministeriali o particolari ruoli nell'alta amministrazione dello stato, sempre legato al suo ruolo di deputato giolittiano. Ci\u00f2 lo rendeva spesso bersaglio di polemiche cittadine ed amministrative, a volte anche gravi, specie per l'accusa di spingere a provvedimenti estremi (scioglimenti di consigli, addirittura rimozioni di sindaci) contro le amministrazioni comunali a lui avverse. \nTuttavia le polemiche erano destinate a lasciare il passo al dramma quando lo Stretto veniva investito dal disastroso terremoto del 1908. Il 28 dicembre di quell'anno Reggio e Messina venivano rase al suolo perdendo circa il 35% della loro popolazione, mentre il 95% degli edifici crollava o era completamente inagibile. Camagna e De Nava cercarono la massima unit\u00e0 di intenti, per quanto le polemiche su soccorsi e ricostruzione (a Roma in molti avevano ipotizzato di ricostruire le due citt\u00e0 lontano dai siti dove erano cresciute e si era consumata la tragedia) furono subito molto forti. In breve le polemiche si appuntarono sul governo colpevole di ritardi e lungaggini che portarono la citt\u00e0 su posizione nettamente antigiolittiane. Camagna aveva dapprima cercato l'accordo locale, arrivando all'importante affermazione di una lista \"concordataria\" che superasse le asprezze del passato nel segno della volont\u00e0 di rinascita della citt\u00e0. Il tentativo, per\u00f2, naufrag\u00f2 ben presto e Camagna parve in difficolt\u00e0 nel doversi barcamenare tra la rabbia dei suoi concittadini e la fedelt\u00e0 a Giolitti. Era con questo spirito che si arrivava alle elezioni politiche del 1909, ad appena 2 mesi e mezzo dal terremoto. Le elezioni, fatte quasi a confermare la voglia di ripresa e normalit\u00e0 delle due citt\u00e0 devastate, videro la candidatura di Giolitti a Messina mentre a Reggio era ancora Camagna a lottare, stavolta contro un avversario di notevole caratura, il citato Giuseppe De Nava. Il 7 marzo si vot\u00f2 e la polemica antigovernativa, sempre pi\u00f9 aspra, si mostr\u00f2 decisiva: De Nava si impose, anche se per soli 30 voti. La sorte, tuttavia, fu ancora generosa con Camagna che pot\u00e9 nuovamente rientrare in gioco poich\u00e9 De Nava, che si era contemporaneamente candidato anche nel suo storico collegio a Bagnara, scelse quest'ultimo, portando Reggio alle suppletive. Esse si svolsero il 4 luglio e Camagna, dopo molte rinunce dal fronte cattolico e conservatore, si trov\u00f2 contrapposto un altro socialista siciliano, Alessandro Tasca. Questi fece una campagna elettorale di soli tre giorni ma dignitosa, riuscendo ad intercettare diversi voti conservatori e molto del malcontento frattanto esacerbatosi contro Giolitti ed il suo rappresentante locale. Alla fine, come previsto, Camagna prevalse per 600 voti ma al prezzo di attacchi e difficolt\u00e0 determinati dalla condotta giolittiana che nella Reggio post terremoto parve generalmente poco sensibile ai problemi della ricostruzione.\nGli ultimi anni del \"deputato di Reggio\".\nSuperata la complicata fase del dopo terremoto \u2014 quando Camagna era il principale ispiratore di Giovanni Giolitti riguardo alla nomina di un commissario straordinario per governo e ricostruzione della citt\u00e0 (approvazione del Piano Regolatore \"in primis\") \u2014 si arrivava alle nuove elezioni nel 1913. Esse erano le prime a suffragio universale maschile, riforma voluta proprio da Giolitti, convinto di potersi garantire la vittoria proprio grazie al controllo del voto meridionale e grazie all'inedita alleanza con i cattolici guidati da Vincenzo Ottorino Gentiloni (il celebre \"Patto Gentiloni\", con cui sostanzialmente si attenuava il \"non expedit\" di Pio IX aprendo nuove prospettive all'altro grande partito di massa oltre al socialista, quello popolare).\nIn quelle elezioni Camagna si ricandidava e vinceva nuovamente la competizione. Egli, in questa occasione, superava il comm. Trapani\u2013Lombardo ed il socialista Peppino Mantica (il cosiddetto \"barone rosso\" per le origini aristocratiche di questi). La Grande Guerra metteva in secondo piano l'azione del Parlamento. Al ritorno della pace, in epoca di grande fermento e crisi, Camagna, ormai ultrasessantenne, si ripresentava in una competizione le cui regole cambiavano ancora, votandosi con la riforma (voluta da Francesco Saverio Nitti) che introduceva il sistema proporzionale. Stavolta per Camagna sarebbe arrivata la sconfitta e l'esclusione dal nuovo Parlamento nazionale, episodio che segnava la sua uscita dalla scena politica, nonostante i significativi suffragi ottenuti che riversavano sul suo nominativo quasi 33.000 voti. Nel 1921 rifiutava recisamente tutte le proposte di candidatura che da pi\u00f9 parti gli arrivavano, deciso di dedicarsi alla sua attivit\u00e0 professionale ed alla famiglia. Sarebbe morto, per\u00f2, l'anno seguente, nell'estate del 1922, per un male incurabile alla gola, ma con una sorta di testamento politico salutava i suoi elettori e concittadini quando \u2014 superata l'amarezza per il risultato che lo vedeva sconfitto soprattutto per il meccanismo elettorale \u2014 scriveva nel 1919: \u00abGratissimo a quanti votarono il mio nome, resto per la vita legato di riconoscenza all'antico collegio di Reggio Calabria che \u2014 sorreggendomi col suo affetto \u2014 fu per 27 anni e da solo nella provincia, baluardo invincibile contro la reazione e la rivoluzione. Torno, senza rimpianto all'intenso lavoro professionale ed all'affetto della famiglia restando per\u00f2 fino alla morte fedele soldato della Democrazia. Biagio Camagna\u00bb.\nLa sua Reggio gli dedic\u00f2 esequie indimenticabili e una piazza con statua (Monumento a Biagio Camagna) che oggi lo ricordano. La salma del Camagna, unitamente a quelli dei suoi cari, riposa sotto un tumulo di terra, sormontate da tre croci, all'interno del cimitero monumentale di Condera."}
{"id": "2321331", "revid": "767487", "url": "https://it.wikipedia.org/wiki?curid=2321331", "title": "Balingoan", "text": "Balingoan \u00e8 una municipalit\u00e0 di Quinta classe delle Filippine, situata nella Provincia di Misamis Oriental, nella Regione del Mindanao Settentrionale.\nBalingoan \u00e8 formata da 9 baranggay:"}
{"id": "2321332", "revid": "767487", "url": "https://it.wikipedia.org/wiki?curid=2321332", "title": "\u00c7orovod\u00eb", "text": "\u00c7orovod\u00eb \u00e8 una frazione del comune albanese di Skrapar (prefettura di Berat).\nSi trova nella regione dell'Epiro, nella parte meridionale del paese; \u00e8 anche chiamata \"la citt\u00e0 dei salici piangenti\" per la presenza di numerosi alberi di questa specie.\nDurante il periodo comunista era un centro commerciale molto attivo ma col tempo ha perso importanza, poich\u00e9 molta della sua popolazione \u00e8 emigrata, soprattutto in Grecia oppure nei centri economici ed industriali pi\u00f9 importanti dell'Albania: Tirana e Durazzo.\nGi\u00e0 comune autonomo, la riforma amministrativa del 2015 ne ha disposto l'accorpamento con gli ex-comuni di \u00c7epan, Bogov\u00eb, Gjerb\u00ebs, Leshnj\u00eb, Potom, Qend\u00ebr Skrapar, Vendresh\u00eb e Zhep\u00eb per costituire il nuovo comune di Skrapar."}
{"id": "2321334", "revid": "2034231", "url": "https://it.wikipedia.org/wiki?curid=2321334", "title": "Norman Foster Ramsey", "text": "Biografia.\nStudi.\nRamsey si \u00e8 laureato presso la Columbia University nel 1935. Nel 1940 ha ottenuto il titolo di dottore di ricerca, sempre alla Columbia.\nCarriera accademica e premio Nobel.\nProfessore di fisica presso l'Universit\u00e0 Harvard dal 1947, Ramsey ha ricoperto diverse cariche per il governo statunitense e per organizzazioni internazionali (come la Commissione per l'energia atomica e la NATO). Nel 1989 ha vinto il premio Nobel per la fisica per l'invenzione del metodo dei campi oscillatori separati, che ha avuto importanti applicazioni nella costruzione di orologi atomici. A Ramsey \u00e8 stata assegnata la met\u00e0 del premio, mentre Hans Dehmelt e Wolfgang Paul, anch'essi premiati nel 1989, hanno ricevuto un quarto di premio ciascuno, con una diversa motivazione.\nRamsey ha, inoltre, collaborato alla fondazione del Brookhaven National Laboratory, una struttura del Dipartimento dell'Energia degli Stati Uniti, e del Fermilab."}
{"id": "2321335", "revid": "716642", "url": "https://it.wikipedia.org/wiki?curid=2321335", "title": "Alan Sheehan", "text": "Carriera.\nClub.\nHa giocato nella seconda divisione inglese con e .\nNazionale.\nTra il 2005 ed il 2008 ha giocato nella nazionale irlandese Under-21."}
{"id": "2321336", "revid": "307923", "url": "https://it.wikipedia.org/wiki?curid=2321336", "title": "A.N.A.L.O.G.", "text": "A.N.A.L.O.G. (da Atari Newsletter And Lots Of Games) era una rivista statunitense dedicata agli home computer della famiglia Atari 8-bit.\nStoria.\nIl primo numero di A.N.A.L.O.G. fu pubblicato nel febbraio del 1981 mentre l'ultimo usc\u00ec nel dicembre del 1989. Inizialmente era bimestrale, poi mensile.\nQuando Lee H. Pappas e Michael DesChesnes iniziarono la pubblicazione il titolo originale della rivista era \"A.N.A.L.O.G. 400/800 Magazine\". A partire dal numero 7 del settembre 1982 cambi\u00f2 in \"A.N.A.L.O.G. Computing\".\nOltre agli articoli presenti sulla rivista, \"ANALOG\" pubblicava giochi ed altri tipi di programmi sotto forma di listati presenti all'interno della rivista.\nI programmi presentati nella rivista erano coperti da copyright ma gli utenti potevano digitarli inserendoli cos\u00ec nel loro computer e liberamente usarli per usi personali. L'unico limite era che non potevano essere n\u00e9 copiati n\u00e9 venduti.\n\"ANALOG\" era altres\u00ec conosciuta per il fatto di pubblicare veloci videogiochi scritti in linguaggio macchina anche se molti dei listati erano scritti in Atari BASIC.\nDopo l'uscita dell'Atari ST Pappas fond\u00f2 anche \"ST-Log\", una rivista parallela dedicata alla nuova macchina. Nel 1989 vennero chiuse entrambe e gli abbonati ebbero l'opzione di commutare l'abbonamento alla rivista \"STart\".\nA.N.A.L.O.G. Software.\nLegata alla rivista era anche l'etichetta A.N.A.L.O.G. Software, che pubblic\u00f2 commercialmente alcuni giochi confezionati per Atari 8-bit nel 1982:\nI seguenti vennero pubblicizzati, ma mai effettivamente completati, anche se alcune copertine previste vennero riutilizzate da altri giochi usciti sulla rivista:"}
{"id": "2321338", "revid": "486946", "url": "https://it.wikipedia.org/wiki?curid=2321338", "title": "Norman Foster Ramsey Jr.", "text": ""}
{"id": "2321339", "revid": "486946", "url": "https://it.wikipedia.org/wiki?curid=2321339", "title": "Norman Foster Ramsey, Jr.", "text": ""}
{"id": "2321340", "revid": "486946", "url": "https://it.wikipedia.org/wiki?curid=2321340", "title": "Norman Ramsey, Jr.", "text": ""}
{"id": "2321341", "revid": "642594", "url": "https://it.wikipedia.org/wiki?curid=2321341", "title": "Tangenziale (Salerno)", "text": ""}
{"id": "2321342", "revid": "339392", "url": "https://it.wikipedia.org/wiki?curid=2321342", "title": "Norman Ramsey Jr.", "text": ""}
{"id": "2321351", "revid": "767487", "url": "https://it.wikipedia.org/wiki?curid=2321351", "title": "Bogov\u00eb", "text": "Bogov\u00eb \u00e8 una frazione del comune di Skrapar in Albania (prefettura di Berat).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di \u00c7epan, \u00c7orovod\u00eb, Gjerb\u00ebs, Leshnj\u00eb, Potom, Qend\u00ebr Skrapar, Vendresh\u00eb e Zhep\u00eb a costituire la municipalit\u00e0 di Skrapar.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2321352", "revid": "1086846", "url": "https://it.wikipedia.org/wiki?curid=2321352", "title": "Associazione Calcio Hellas Verona 1981-1982", "text": "Questa voce raccoglie le informazioni riguardanti lAssociazione Calcio Hellas Verona nelle competizioni ufficiali della stagione 1981-1982.\nStagione.\nNella stagione 1981-82 arriva a Verona l'allenatore Osvaldo Bagnoli e con lui inizia un breve ciclo che rimarr\u00e0 indelebile nella storia dell'Hellas. \nPer la prima volta nella storia appare uno sponsor ufficiale: la Canon, azienda giapponese produttrice di stampanti, fotocopiatrici e macchine fotografiche che segna, inoltre, l'ingresso in societ\u00e0 di Ferdinando Chiampan (imprenditore e importatore per l'Italia del marchio) che divenne proprietario del club dalla stagione successiva acquistando il pacchetto di maggioranza, preservando nel ruolo di presidente Guidotti.\nCon Bagnoli si ritorna subito in Serie A. Chiuso il girone di andata a 21 punti, con alcuni punti di ritardo su Varese e Pisa, nel ritorno l'Hellas fa meglio di tutti: 27 punti e primo posto in classifica, la matematica promozione avviene il 30 maggio nella vittoria casalinga per 4-2 contro il .\nGrandi protagonisti della scalata veronese le due punte: Domenico Penzo che mette a segno 16 reti, 2 in Coppa Italia e 14 in campionato, e Mauro Gibellini con 13 reti.\nNella Coppa Italia il Verona supera il girone 3 di qualificazione, contendendo all'Inter il primato. Arrivano entrambe a 6 punti, ma passa ai quarti di finale la squadra milanese grazie alla miglior differenza reti."}
{"id": "2321353", "revid": "767487", "url": "https://it.wikipedia.org/wiki?curid=2321353", "title": "Binuangan", "text": "Binuangan \u00e8 una municipalit\u00e0 di Sesta classe delle Filippine, situata nella Provincia di Misamis Oriental, nella Regione del Mindanao Settentrionale.\nBinuangan \u00e8 formata da 8 baranggay:"}
{"id": "2321355", "revid": "767487", "url": "https://it.wikipedia.org/wiki?curid=2321355", "title": "Lucifer's Crank", "text": "Lucifer's Crank \u00e8 un EP del gruppo punk statunitense Dwarves, pubblicato nel 1991. Ne furono stampate 500 copie in vinile rosso, nero e blu."}
{"id": "2321361", "revid": "767487", "url": "https://it.wikipedia.org/wiki?curid=2321361", "title": "Claveria (Misamis Oriental)", "text": "Claveria \u00e8 una municipalit\u00e0 di Seconda classe delle Filippine, situata nella Provincia di Misamis Oriental, nella Regione del Mindanao Settentrionale.\nClaveria \u00e8 formata da 24 baranggay:"}
{"id": "2321364", "revid": "1544559", "url": "https://it.wikipedia.org/wiki?curid=2321364", "title": "Associazione Calcio Hellas Verona 1982-1983", "text": "Questa voce raccoglie le informazioni riguardanti l'Associazione Calcio Hellas Verona nelle competizioni ufficiali della stagione 1982-1983.\nStagione.\nLa societ\u00e0 viene acquistata in toto da Ferdinando Chiampan, distributore per l'Italia dello sponsor Canon, mantenendo nel ruolo di presidente Tino Guidotti.\nDopo aver vinto il campionato di Serie B, il neopromosso Verona disputa un campionato di grande livello. \nDue sconfitte all'inizio, poi una serie di 17 risultati utili consecutivi fanno sognare la squadra scaligera che al termine del girone di andata si trova seconda a un solo punto dalla capolista. I risultati altalenanti delle ultime 10 giornate retrocederanno la squadra al quarto posto, che le garantir\u00e0 comunque una sorprendente qualificazione alla Coppa Uefa dell'anno successivo.\nAnche in Coppa Italia il cammino fu esaltante, con autentiche imprese come la rimonta a Milano con il nei quarti di finale, recuperando per tre volte lo svantaggio, e soprattutto con l'impresa di Torino in semifinale quando, dopo aver perso in casa la gara d'andata con i granata.\nNel ritorno, subito in svantaggio, i gialloblu ribalteranno il risultato qualificandosi alla finale contro la , con la quale verranno battuti solamente all'ultimo minuto dei tempi supplementari della gara di ritorno da un gol di Michel Platini.\nIn Mitropa Cup invece, manifestazione snobbata alla fine dal Verona e giocata spesso con le seconde linee, gli scaligeri si classificheranno ultimi senza mai vincere un match.\nMaglie e sponsor.\nIl fornitore ufficiale di materiale tecnico fu Adidas, mentre lo sponsor ufficiale fu Canon.\nOrganigramma societario.\nArea direttiva\nArea sanitaria\nArea tecnica\nStatistiche.\nStatistiche dei giocatori.\nFonte:"}
{"id": "2321367", "revid": "1494169", "url": "https://it.wikipedia.org/wiki?curid=2321367", "title": "Optime noscitis", "text": ""}
{"id": "2321369", "revid": "104458", "url": "https://it.wikipedia.org/wiki?curid=2321369", "title": "Sami Jauhoj\u00e4rvi", "text": "Biografia.\nJauhoj\u00e4rvi ha debuttato in campo internazionale ai Mondiali juniores del 2000, a \u0160trbsk\u00e9 Pleso; nell'edizione dell'anno successivo, a Karpacz/Szklarska Por\u0119ba, vinse la 30\u00a0km a tecnica libera e ottiene il 3\u00ba posto nella 10\u00a0km a tecnica classica.\nIn Coppa del Mondo ha esordito il 14 marzo 2001 nella 10\u00a0km a tecnica libera di Borl\u00e4nge (57\u00b0), ha ottenuto il primo podio il 1\u00ba dicembre 2002 nella staffetta mista di Kuusamo (2\u00b0) e la prima vittoria il 14 marzo 2009 nella 50\u00a0km a tecnica classica di Trondheim.\nIn carriera ha partecipato a tre edizioni dei Giochi olimpici invernali, (9\u00b0 nella 15\u00a0km, 61\u00b0 nella sprint, 20\u00b0 nell'inseguimento, 10\u00b0 nella staffetta), (20\u00b0 nella 50 km, 12\u00b0 nella sprint, non conclude l'inseguimento, 5\u00b0 nella staffetta e (17\u00b0 nella 15 km, 33\u00b0 nell'inseguimento, 1\u00b0 nella sprint a squadre, 6\u00b0 nella staffetta), e a otto dei Campionati mondiali, vincendo due bronzi a Liberec 2009 (nella staffetta 4x10 km, in squadra con Matti Heikkinen, Teemu Kattilakoski e Ville Nousiainen, e nella sprint a squadre, con Ville Nousiainen) e un bronzo a Lahti 2017 (nella sprint a squadre, con Iivo Niskanen).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nTC = tecnica classica\nTL = tecnica libera"}
{"id": "2321370", "revid": "2093951", "url": "https://it.wikipedia.org/wiki?curid=2321370", "title": "Dietrich von Hildebrand", "text": " Anche papa Benedetto XVI ha una particolare ammirazione per Dietrich von Hildebrand, che ha personalmente conosciuto quand'era giovane sacerdote a Monaco di Baviera: Von Hildebrand, infatti, frequentava a Monaco la chiesa di San Giorgio, della quale, tra gli anni 1950 e 1960, Ratzinger era cappellano; \u00e8 stato proprio nella chiesa di San Giorgio che von Hildebrand spos\u00f2 sua moglie Alice. Il grado della stima che papa Benedetto nutre per questo teologo tedesco \u00e8 espressa in una delle sue dichiarazioni a lui riferite: \"Quando sar\u00e0 scritta la storia intellettuale della Chiesa cattolica del XX secolo, il nome di Dietrich von Hildebrand sar\u00e0 tra le pi\u00f9 importanti figure del nostro tempo.\"\nBiografia.\nNato e cresciuto a Firenze in una famiglia protestante, era figlio dello scultore Adolf von Hildebrand. Dietrich von Hildebrand si convert\u00ec al cattolicesimo nel 1914, anche per influsso di Max Scheler. Fu uno strenuo oppositore di Adolf Hitler e del nazismo e infatti si rifugi\u00f2 a Vienna nel 1933, dopo l'ascesa al potere del F\u00fchrer. In Austria, con il sostegno del cancelliere austriaco Engelbert Dollfuss, fond\u00f2 e cur\u00f2 un settimanale antinazista, \"Der Christliche St\u00e4ndestaat\" (Lo Stato Corporativo Cristiano). Per questo fatto, fu condannato a morte in contumacia dai nazisti.\nQuando Hitler annesse l'Austria nel 1938, Hildebrand fu ancora una volta costretto a fuggire. Trascorse undici mesi in Svizzera, vicino a Friburgo, poi si trasfer\u00ec in Francia a Fiac, vicino a Tolosa, dove insegn\u00f2 all'Universit\u00e0 Cattolica di Tolosa.\nQuando i nazisti nel 1940 invasero la Francia riusc\u00ec a nascondersi, fino a quando, dopo molte difficolt\u00e0 e con l'eroica assistenza di molti francesi, tra cui Edmond Michelet, fu in grado di fuggire con la moglie, il figlio (Franz von Hildebrand) e la nuora in Portogallo. Da qui viaggiarono con la nave fino in Brasile e infine a New York nel 1940. Qui ha insegnato filosofia presso la gesuita Fordham University di New York.\nHildebrand si ritir\u00f2 dall'insegnamento nel 1960 e trascorse gli ultimi anni della sua vita scrivendo e tenendo conferenze in tutto il mondo. \u00c8 autore di decine di libri, sia in tedesco che in inglese. \u00c8 stato il fondatore della sezione americana dell'associazione cattolica \"Una Voce\". Von Hildebrand ebbe due mogli: Margaret Denck (morta nel 1957) e, dal 1959, Alice von Hildebrand (nata nel 1923 come Alice Jourdain) anch'essa filosofa e teologa.\nMor\u00ec il 26 gennaio 1977 a New Rochelle, New York, dopo una lunga lotta con una malattia cardiaca."}
{"id": "2321371", "revid": "399", "url": "https://it.wikipedia.org/wiki?curid=2321371", "title": "Susan Scott", "text": ""}
{"id": "2321375", "revid": "36426", "url": "https://it.wikipedia.org/wiki?curid=2321375", "title": "Rosa (fiore)", "text": ""}
{"id": "2321377", "revid": "1086846", "url": "https://it.wikipedia.org/wiki?curid=2321377", "title": "Associazione Calcio Hellas Verona 1983-1984", "text": "Stagione.\nAvendo raggiunto il 4\u00ba posto nella stagione precedente, gli scaligeri debuttarono nelle coppe continentali: furono eliminati nel secondo turno di Coppa UEFA dallo Sturm Graz, per le reti in trasferta. In campionato l'Hellas fu autore di buone prestazioni, incluso un 2-1 casalingo sulla Juventus. Sesta classificata, disput\u00f2 un'altra finale di Coppa Italia arrendendosi alla Roma.\nMaglie e sponsor.\nIl fornitore ufficiale di materiale tecnico fu Adidas, mentre lo sponsor ufficiale fu Canon.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2321378", "revid": "181059", "url": "https://it.wikipedia.org/wiki?curid=2321378", "title": "Corone egizie", "text": "La Corona per l'antico popolo della valle del Nilo, era riservata alle divinit\u00e0 ed al sovrano come simbolo del potere con attributi magici-identificativi e fin dal periodo predinastico l'iconografia egizia e la statuaria ne mostrano un numero notevole, assimilando ad essa anche il copricapo ed il simbolo.\nCon significato emblematico, le corone occupavano il punto pi\u00f9 elevato del corpo e lo superavano implicando quindi il concetto di superamento, perfezione e superiorit\u00e0 ma altri significati erano dati dal materiale con le quali erano realizzate e dalla loro forma.\nAlcune corone, molte delle quali estremamente variegate, erano esclusive di una divinit\u00e0 mentre altre erano intercambiabili, tanto che persino il sovrano, divinit\u00e0 egli stesso, veniva rappresentato con le medesime corone degli dei. Quelle prettamente regali venivano chiamate \"le grandi di magia\" ed un testo ci narra che il re defunto divorava corone per acquisire la loro potenza e forza nel periglioso viaggio nell'Oltretomba. \nEsse erano generalmente affidate ad un nobile, dignitario di corte, che prendeva il titolo di \"Guardiano della corona che adorna il re\" oppure \"Intimo consigliere delle due corone\".\nVerso il Periodo saitico alcune di queste corone divennero molto complesse e pesanti, con l'aggiunta di corna ritorte, dischi solari e urei, tanto che gli egittologi ne hanno ipotizzato uno scarso uso. Ulteriore caratteristica era la sovrapposizione di pi\u00f9 corone.\nPer le corna d'ariete, usate nella decorazione delle corone, occorre precisare che l'ariete con le corna orizzontali a spirale era \"Ovis longipes palaegypticus\" gi\u00e0 estinto verso la XII dinastia egizia quando apparve l'ariete \"sheft\", detto anche montone sahariano, ossia \"Ovis platyra aegyptiaca\" che era quello con le spesse corna ritorte.\nCorone regali.\nRelativamente al \"nemes\", \"pschent\", \"desheret\", \"khedyet\" e \"khepresh\" si rinvia all'apposita voce Antico Egitto.\nPer completezza aggiungiamo:\nCopricapi di divinit\u00e0.\nI due copricapi pi\u00f9 ricorrenti nell'iconografia delle divinit\u00e0 egizie sono:\nA partire almeno dal Nuovo Regno, fino all'epoca romana, rimase tipica del defunti la Corona di giustificazione, legata sia alla vittoria di Osiride sulla morte che ai raggi solari di Ra. Non risulta alcuna catalogazione completa dei copricapi delle divinit\u00e0, per la difficoltosa decodificazione delle caratteristiche divine modificate e stratificate dal sincretismo. L'unica certezza sull'identit\u00e0 pu\u00f2 essere data dal nome, scritto in geroglifico, o dal simbolo entrambi generalmente apposti sopra la testa. Poich\u00e9 a ogni copricapo divino iconograficamente attestato non corrisponde un nome specifico, seguono le immagini di alcune divinit\u00e0 con i copricapi che generalmente le distinguevano, fermo restando il principio dell'intercambiabilit\u00e0 dei copricapi: "}
{"id": "2321379", "revid": "2030671", "url": "https://it.wikipedia.org/wiki?curid=2321379", "title": "Jack Wrangler", "text": "\u00c8 stato uno dei primi a raggiungere lo status di pornodivo, tanto da diventare un'icona per il movimento di liberazione omosessuale. Al termine della sua carriera di pornodivo ha lavorato principalmente nel teatro, come produttore e regista teatrale.\nBiografia.\nNato a Beverly Hills, figlio del produttore cinematografico e televisivo Robert Stillman, produttore di film come \"L'urlo della folla\", \"Follie di jazz\", \"Il grande campione\" e \"Odio\" e produttore della serie televisiva \"Bonanza\", la madre era Ruth Clark Stillman, ex ballerina dei musical di Busby Berkeley. Il suo nonno paterno ha fatto fortuna nel settore dell'abbigliamento.\nInizia la propria carriera giovanissimo, a soli nove anni recita nella serie televisiva, a tematica religiosa, \"The Faith of Our Children\". A dieci anni inizia a prendere consapevolezza della propria omosessualit\u00e0. Si laurea in Teatro presso l'Universit\u00e0 Northwestern.\nNonostante la sua avvenenza, Stillman trova difficolt\u00e0 a trovare lavori adeguati e si arrangia con piccoli ingaggi come ballerino e modello, tra Los Angeles e New York. Pian piano inizia a calcare i palcoscenici teatrali, uno dei suoi primi ruoli fu nella commedia di Douglas Dean Goodman \"Special Friends\", pi\u00e8ce dalle tematiche gay che richiedeva vari momenti di nudit\u00e0. Dopo essersi trasferito a New York, inizia a lavorare come barista e go-go boy, nel 1970 lavora come spogliarellista utilizzando il nome d'arte di Jack Wrangler, prendendo il nome dalla nota marca di jeans, Wrangler. Sempre nel 1970 debutta nel suo primo film pornografico gay, \"Eyes of a Stranger\", uno dei primi film per adulti ad essere immesso in commercio negli Stati Uniti.\nPartecipa a diversi film, come \"Hothouse\", \"The Boys from Riverside Drive\" e \"Kansas City Trucking Co.\", e appare in molte riviste gay, diventando nel giro di breve tempo un pioniere della pornografia gay, raggiungendo lo status di pornodivo. Parallelamente alla carriera nell'industria della pornografia, continua con la sua attivit\u00e0 in teatro, recitando nella commedia \"T-Shirts\" di Robert Patrick. Dopo quasi una cinquantina di film porno gay, tra la fine degli anni settanta e l'inizio degli anni ottanta debutta nel suo primo film porno eterosessuale, \"China Sisters\", in cui ha la sua prima esperienza con una donna. Nel corso degli anni recita in film come \"Jack and Jill\", \"Roommates\", \"The Devil in Miss Jones 2\" e \"La grande bocca di Odette\", in quest'ultimo viene diretto dal regista Chuck Vincent. Per lui Vincent sovverte le tradizionali regole della pornografia eterosessuale, risaltando il corpo di Wrangler a dispetto di quello femminile. Nel corso della sua carriera ha preso parte ad oltre 85 film hard.\nNel 1976 in un night club incontra la cantante e attrice Margaret Whiting: i due intrecciano una relazione, suscitando forti critiche, per la \"svolta eterosessuale\" di Stillman e soprattutto per la differenza d'et\u00e0 tra i due: all'epoca del loro incontro lui aveva trent'anni e lei cinquantadue. Ma Stillman, nonostante le critiche, ha sempre asserito di essere omosessuale e di non amare lo stile di vita competitivo dei gay. Infine la coppia si sposa nel 1994. Dopo il matrimonio con la Whiting, Stillman chiuse definitivamente la sua carriera come porno attore e si dedic\u00f2 esclusivamente alla sua prima passione, il teatro. Prese parte a opere come \"Midnight in the Garden of Good and Evil\", \"The Jazz Concert\", \"The Valentine Touch\", \"The First Lady and Other Stories of Our Times\" e \"Irina Abroad!\".\nNel 1998 Wrangler e Margaret Whiting salirono alla ribalta delle cronache, per aver intentato una causa contro la citt\u00e0 di New York, dopo che la Whiting si ruppe un'anca scivolando da un marciapiede. La coppia ottenne un risarcimento di due milioni di dollari per lesioni personali e un milione di dollari per danni alla loro relazione sessuale. La coppia, molto nota sulla scena teatrale newyorkese, \u00e8 stata molto attiva nel sostenere e promuovere eventi di beneficenza a favore della lotta all'AIDS.\nNonostante la sua fama teatrale, Wrangler rimane principalmente noto come pornodivo gay, attivo tra gli anni settanta e ottanta, grazie alla sua bellezza, il fisico atletico e la sua virilit\u00e0, \u00e8 riuscito ad avere un forte impatto sul processo di coming out, cambiando gli stereotipi e dimostrando il lato virile dell'essere gay, dettando nuovi canoni estetici e comportamentali, diventando un'icona per il movimento di liberazione omosessuale.\nLa sua vita \u00e8 stata documentata nell'autobiografia \"The Jack Wrangler Story, or What's a nice boy like you doing\", mentre nel 2008 \u00e8 stato realizzato un documentario intitolato \"Wrangler: Anatomy of an Icon\".\nIl 7 aprile 2009, Wrangler muore all'et\u00e0 di 62 anni, per un enfisema dopo una lotta contro un tumore al polmone."}
{"id": "2321380", "revid": "287204", "url": "https://it.wikipedia.org/wiki?curid=2321380", "title": "Battaglia di Sarikamis", "text": ""}
{"id": "2321381", "revid": "832642", "url": "https://it.wikipedia.org/wiki?curid=2321381", "title": "Matrimonio mistico di santa Caterina (Lorenzo Salimbeni)", "text": "Il Matrimonio mistico di Santa Caterina \u00e8 un dipinto (tempera su tavola) di Lorenzo Salimbeni, conservato nella Pinacoteca civica Tacchi-Venturi di San Severino Marche. \u00c8 firmato e datato anno 1400.\nStoria e descrizione.\nL'opera nacque sotto la signoria degli Smeducci, capitani di ventura che per un certo frangente riusc\u00ec ad avere una notevole prosperit\u00e0 economica e culturale, grazie a scambi oltre la regione, fino all'Emilia, al Veneto ed alla Lombardia, dai cui gli artisti locali, primi fra tutti Lorenzo e suo fratello Iacopo, poterono attingere modelli aggiornatissimi al gusto gotico internazionale transalpino. La loro egemonia sulla citt\u00e0 termin\u00f2 bruscamente nel 1426 quando il Papa li esili\u00f2 definitivamente.\nL'opera emblematica di questa stagione intensa \u00e8 proprio il trittico con lo \"Sposalizio mistico di Santa Caterina\", dove si vede, nel pannello centrale, un'aristocratica santa (Caterina era dopotutto una principessa, infatti porta la corona) che sta ricevendo l'anello del matrimonio mistico da Ges\u00f9 Bambino sorridente, in braccio a Maria. Essa ha lo sguardo impassibilmente rivolto altrove, ma le sue mani sono occupate nella cura affettuosa del Bambino, carezzandogli la testa e aggiustando il lembo del drappo che lo avvolge sulla sua spalla. \nLa scena \u00e8 ambientata in un giardino paradisiaco, con una grande variet\u00e0 di rose (fiore mariano), raffigurate con estrema cura del dettaglio naturalistico. Ma la parte pi\u00f9 interessante \u00e8 il gioco vorticoso delle linee che intessono i panneggi, con le falcate dei lembi a volte ampie, a volte nervosamente arricciate. Il tutto \u00e8 evidenziato dai colori irreali, accesi e cangianti.\nNegli scomparti laterali, a figura intera, i santi Simone e Giuda Taddeo, mentre negli sportelli esterni, per quanto rovinati, si trovano le rappresentazioni di San Luca evangelista allo scrittoio e una notevole Piet\u00e0, oltre alla data e alla firma. \nL'insieme \u00e8 quindi un connubio di elementi della tradizione locale (come le proporzioni gerarchiche), aggiornate alle ultime novit\u00e0 europee."}
{"id": "2321382", "revid": "287204", "url": "https://it.wikipedia.org/wiki?curid=2321382", "title": "Sarikamis", "text": ""}
{"id": "2321384", "revid": "36426", "url": "https://it.wikipedia.org/wiki?curid=2321384", "title": "Sposalizio mistico di Santa Caterina", "text": ""}
{"id": "2321385", "revid": "62004", "url": "https://it.wikipedia.org/wiki?curid=2321385", "title": "Georgi Glouchkov", "text": ""}
{"id": "2321389", "revid": "247222", "url": "https://it.wikipedia.org/wiki?curid=2321389", "title": "Funky g", "text": ""}
{"id": "2321390", "revid": "137928", "url": "https://it.wikipedia.org/wiki?curid=2321390", "title": "Q.sig", "text": ""}
{"id": "2321391", "revid": "729019", "url": "https://it.wikipedia.org/wiki?curid=2321391", "title": "Aleksej Alekseevi\u010d Brusilov", "text": "\u00c8 noto per la vittoriosa offensiva, che prese il suo nome, della sua armata, che nell'estate del 1916, in concomitanza all'offensiva tedesca a Verdun, fece arretrare di molti chilometri le linee austro-ungariche, \"alleggerendo\" la pressione sull'alleato francese, e disimpegnando con successo l'esercito russo nell'ultima offensiva prima della rivoluzione d'ottobre.\nBiografia.\nBrusilov nacque a Tbilisi, da padre russo, e madre polacca. La stirpe dei Brusilov fu da sempre al servizio dello zar. Il nonno difese la Russia durante l'invasione napoleonica del 1812, raggiungendo il grado di tenente generale prima di morire di tubercolosi nel 1856. La madre di Brusilov mor\u00ec poco dopo quest'ultima data e il giovane orfano crebbe sotto la tutela di parenti a Kutaisi, in Georgia. \nVenne educato a casa fino all'et\u00e0 di 14 anni, quando entr\u00f2 a far parte dell'esercito zarista nel 1867. Nel 1872 complet\u00f2 il programma di addestramento.\nGuerra russo-turca.\nDopo la sua promozione a tenente nel 1874, Brusilov si distinse per il proprio valore nella guerra russo-turca del 1877-78.\nLa Scuola Ufficiali di Cavalleria.\nNel 1881, Brusilov divenne studente presso l'accademia per ufficiali della Cavalleria a San Pietroburgo e nel 1900 fu promosso generale maggiore.\nNel 1902 come tenente generale, Brusilov prese il comando della scuola ufficiali, che sotto la sua guida divenne un centro di eccellenza. Nel frattempo Brusilov pubblic\u00f2 una serie di opere sulle modalit\u00e0 d'impiego della cavalleria e visit\u00f2 la Francia, l'Austria-Ungheria e la Germania e le rispettive scuole.\nBrusilov fu insignito del comando della 2\u00aa Divisione di Cavalleria della Guardia nel 1906.\nNel 1908 venne nominato comandante del XIV distretto militare di Varsavia. In quest'epoca si rispos\u00f2 (la sua prima moglie era morta durante la rivoluzione del 1905). Promosso generale di cavalleria nel 1912, divenne vice-comandante delle forze militari nel distretto di Varsavia. Nel 1913 Brusilov \u00e8 inviato al comando del XII corpo d'armata nel distretto militare di Kiev.\nPrima guerra mondiale.\n1914-1915.\nNel luglio del 1914, durante la mobilitazione dell'esercito russo, Brusilov fu posto al comando dell'8\u00aa Armata, che opera nel fronte sud-occidentale, in Galizia. Contro gli austro-ungarici ottenne schiaccianti vittorie, avanzando per circa 150 chilometri. Agli inizi del 1915, Brusilov comp\u00ec una nuova avanzata, penetrando nei Carpazi. Durante questa offensiva, Nicola II visit\u00f2 l'8\u00aa Armata, e Brusilov fu promosso al grado di generale-aiutante.\nL'Offensiva Brusilov.\nIl 29 marzo 1916 Brusilov fu nominato comandante generale del fronte sud-occidentale e, perci\u00f2 fu messo in grado di agire con un maggiore grado di libert\u00e0 di azione. Brusilov decise di attaccare per una notevole lunghezza del fronte: inoltre, volle puntare l'artiglieria su specifici settori, come le postazioni di comando. Lungo un fronte di 400 chilometri, il generale avanz\u00f2 per una media di 39 chilometri, prendendo 400.000 austro-ungarici come prigionieri. Ma la Germania trasfer\u00ec 17 divisioni dal fronte francese per arginare l'attacco, e di nuovo, la guerra divenne un conflitto di posizione. Brusilov venne decorato con la Spada di San Giorgio con Diamanti per la sua vittoria pi\u00f9 rilevante, fu il solo comandante russo a ricevere questo premio durante la Prima guerra mondiale.\n1917 e Rivoluzione.\nCon l'inizio della rivoluzione in Russia, Brusilov si dichiar\u00f2 a favore dell'abdicazione dello zar. Nel maggio 1917, Brusilov fu nominato comandante generale dell'esercito russo. Durante questo periodo, dimostr\u00f2 una certa simpatia per le aspirazioni rivoluzionarie, ma la sua principale preoccupazione era vincere la guerra.\nMa, con il fallimento dell'offensiva Kerenskij (luglio 1917), fu sostituito nel suo incarico da Kornilov. Brusilov fu trasferito a Mosca e rimase a disposizione del governo russo provvisorio. Durante la Rivoluzione d'ottobre, fu gravemente ferito da una scheggia di una granata.\nBrusilov e la Rivoluzione sovietica.\nBrusilov dopo la rivoluzione, appoggi\u00f2 la causa dei \u201cbianchi\u201d, ma nel 1920 entr\u00f2 a far parte nell'Armata Rossa come generale. \u00c8 probabile che questa scelta sia stata influenzata dalla morte del suo unico figlio, un capitano di cavalleria dell'Armata Rossa, catturato dai Bianchi nel 1919. Secondo lo storico Domenico Losurdo, invece, la sua decisione fu dovuta al fatto che proprio i bolscevichi, sostenitori dell'estinzione dello Stato, avevano salvato lo Stato e ravvivato il nazionalismo russo. Brusilov, infatti, dichiar\u00f2: \"Il mio senso del dovere verso la nazione mi ha spesso costretto a disobbedire alle mie naturali inclinazioni sociali\".\nInizialmente, Brusilov fu al servizio di una speciale commissione per determinare la dimensione e la struttura della Armata Rossa. Successivamente, divenne un ispettore di Cavalleria. Si ritir\u00f2 dal servizio militare nel 1924, ma continu\u00f2 a collaborare come consulente dell'esercito sovietico. Dopo che gli fu finalmente consentito di andare in pensione all'et\u00e0 di settant'anni, continu\u00f2 a vivere nel suo appartamento di Mosca con la moglie malata; mor\u00ec nella stessa citt\u00e0 per insufficienza cardiaca."}
{"id": "2321393", "revid": "1543377", "url": "https://it.wikipedia.org/wiki?curid=2321393", "title": "Acetazolamide", "text": "L'acetazolamide \u00e8 un principio attivo che fa parte della classe degli antipertensivi; agisce come inibitore dell'enzima anidrasi carbonica. Viene indicato specificamente nel trattamento del glaucoma, dell'epilessia, ipertensione endocranica idiopatica (\"pseudotumor cerebri\"), mal di montagna, cistinuria ed ectasia durale.\nNel mondo \u00e8 disponibile con diversi nomi commerciali: Diamox, Azomid, Carbinib, Dazamide, Diuramid, Defiltran, Glaupax, Huma-Zolamide, Odemin e Zolamox.\nCaratteristiche strutturali e fisiche.\nL'acetazolamide \u00e8 una polvere bianca e cristallina. Molto poco solubile in acqua, debolmente solubile in alcool, si dissolve in soluzioni diluite alcaline di NaOH.\nFarmacocinetica.\nL'assorbimento nel tratto gastrico \u00e8 rapido, i massimi livelli plasmatici si raggiungono dopo due ore dall'assunzione orale. L'emivita \u00e8 di circa otto ore.\nIl legame con le proteine plasmatiche \u00e8 del 90-95%. Si distribuisce nel liquor, latte, e attraversa la placenta. \nIl farmaco \u00e8 escreto nelle urine in forma immodificata, l'80% viene eliminato in 8-12 ore.\nFarmacodinamica.\nAgisce come diuretico perch\u00e9 \u00e8 un inibitore enzimatico che agisce sull\u2019anidrasi carbonica: la molecola inibisce la reazione reversibile di idratazione del biossido di carbonio e la disidratazione dell'acido carbonico a livello renale. Il risultato di tale azione \u00e8 una eliminazione, attraverso il rene, degli ioni HCO3-, Na+, H2O e K+.\nQuesto determina un incremento della diuresi e l'alcalinizzazione delle urine.\nIndicazioni.\nL'acetazolamide \u00e8 indicata nei seguenti casi:\nDosaggi.\nSi somministra o tramite via orale o con iniezione endovenosa:\nControindicazioni e avvertenze.\nNecessario un monitoraggio attento degli elettroliti serici specie del potassio. Sconsigliato in soggetti con ipokaliemia, iponatriemia, insufficienza epatica grave, ipersensibilit\u00e0 nota ai sulfamidici.\nEffetti collaterali e indesiderati.\nFra gli effetti collaterali pi\u00f9 frequenti si riscontrano vomito, nausea, diarrea, cefalea, acidosi metabolica, orticaria, frequenti parestesie e formicolii agli arti; sono possibili anche reazioni dermatologiche come eritema multiforme, sindrome di Stevens-Johnson e sindrome di Lyell.\nSono segnalati casi di anemia aplastica.\nInterazioni.\nL'acetazolamide interferisce con numerosi farmaci, in particolare antiepilettici. Se co-somministrata con la fenitoina la molecola ne modifica il metabolismo e pu\u00f2 incrementarne i livelli sierici; l'associazione con primidone comporta invece una diminuzione dell\u2019assorbimento gastrointestinale di quest'ultimo: pertanto si hanno ridotte concentrazioni sieriche di primidone e dei suoi metaboliti, con conseguente ridotto effetto anticonvulsivante.\nAltre interazioni: le solfonammidi e derivati, gli antagonisti dell'acido folico, la chinidina, il bicarbonato di sodio, la ciclosporina, le anfetamine e gli antidepressivi triciclici, l'aspirina e i sali di litio.\nSovradosaggio.\nIn caso di sovradosaggio il paziente tende a sviluppare uno stato acidosico ed uno squilibrio elettrolitico: entrambi i disturbi possono comportare effetti negativi sul sistema nervoso centrale, fino al coma.\nIl farmaco \u00e8 dializzabile, non esiste antidoto specifico. "}
{"id": "2321398", "revid": "729019", "url": "https://it.wikipedia.org/wiki?curid=2321398", "title": "Taivai", "text": "Taivai \u00e8 un villaggio della Collettivit\u00e0 d'oltremare francese di Wallis e Futuna, nel regno di Sigave, sull'isola di Futuna, sulla costa settentrionale. Secondo il censimento del 21 luglio 2008 il villaggio ha una popolazione di 178 abitanti."}
{"id": "2321402", "revid": "729019", "url": "https://it.wikipedia.org/wiki?curid=2321402", "title": "Toloke", "text": "Toloke \u00e8 un villaggio della Collettivit\u00e0 d'oltremare francese di Wallis e Futuna, nel regno di Sigave, sull'isola di Futuna, sulla costa occidentale. Secondo il censimento del 21 luglio 2008 il villaggio ha una popolazione di 252 abitanti."}
{"id": "2321405", "revid": "729019", "url": "https://it.wikipedia.org/wiki?curid=2321405", "title": "Fiua", "text": "Fiua \u00e8 un villaggio della Collettivit\u00e0 d'oltremare francese di Wallis e Futuna, nel regno di Sigave, sull'isola di Futuna, sulla costa occidentale. Secondo il censimento del 21 luglio 2008 il villaggio ha una popolazione di 322 abitanti."}
{"id": "2321406", "revid": "729019", "url": "https://it.wikipedia.org/wiki?curid=2321406", "title": "Vaisei", "text": "Vaisei \u00e8 un villaggio della Collettivit\u00e0 d'oltremare francese di Wallis e Futuna, nel regno di Sigave, sull'isola di Futuna, sulla costa occidentale. Secondo il censimento del 21 luglio 2008 il villaggio ha una popolazione di 196 abitanti."}
{"id": "2321408", "revid": "729019", "url": "https://it.wikipedia.org/wiki?curid=2321408", "title": "Nuku", "text": "Nuku \u00e8 un villaggio della Collettivit\u00e0 d'oltremare francese di Wallis e Futuna, nel regno di Sigave, sull'isola di Futuna, sulla costa occidentale. Secondo il censimento del 21 luglio 2008 il villaggio ha una popolazione di 267 abitanti."}
{"id": "2321409", "revid": "62004", "url": "https://it.wikipedia.org/wiki?curid=2321409", "title": "Justin K. Broadrick", "text": ""}
{"id": "2321410", "revid": "729019", "url": "https://it.wikipedia.org/wiki?curid=2321410", "title": "Max-Holste MH-1521 Broussard", "text": "Il Max-Holste MH-1521 Broussard era un monomotore multiruolo ad ala alta prodotto dall'azienda francese Max-Holste negli anni cinquanta ed utilizzato sia in ambito civile che militare.\nSviluppato dal precedente prototipo MH-152 venne utilizzato operativamente dalle forze armate francesi a da diverse forze aeree africane.\nStoria.\nSviluppo.\nNegli anni cinquanta il governo francese emise una specifica per la fornitura di una velivolo da fornire all'arm\u00e9e de terre e da impiegare come aereo da collegamento, da osservazione e da ricognizione. La Max-Holste propose il prototipo MH.152, un monomotore ad ala alta che poteva trasportare, oltre al pilota, 4 persone e che affidava la propulsione ad un motore Salmson-Argus AS 10, un otto cilindri a V di 90\u00b0 invertita raffreddato ad aria capace di erogare una potenza di 220 CV (164 kW). Portato in volo per la prima volta il 12 giugno 1951, si rivel\u00f2 sottodimensionato e sottopotenziato per le esigenze del progetto e venne deciso di annullare il programma.\nL'azienda francese decise allora di sviluppare autonomamente un modello che, pur ricalcando l'idea originale, avesse delle dimensioni leggermente superiori, dotandolo di un pi\u00f9 potente motore radiale al quale assegn\u00f2 la designazione MH.1521 e che successivamente integr\u00f2 \"Broussard\". Il primo prototipo venne portato in volo dal pilota collaudatore Pierre Henry il 17 novembre 1952 e dopo essere stato giudicato idoneo alle specifiche richieste ne venne avviata la produzione in serie inizialmente per il mercato civile nel giugno 1954 ma che venne richiesta dopo breve tempo anche dal governo francese a scopo militare. La versione espressamente realizzata ad uso militare, la MH-1521M, venne portata in volo per la prima volta l'11 febbraio 1958.\nDescrizione tecnica.\nIl Broussard era un velivolo dall'impostazione classica di costruzione interamente metallica; monomotore, monoplano ad ala alta ed impennaggio a doppia deriva.\nLa fusoliera era caratterizzata da una cabina di pilotaggio chiusa che termina posteriormente in un impennaggio a doppia deriva. L'ala era posizionata alta e controventata, collegata alla struttura tramite un paio di montanti obliqui in tubo metallico che univa la parte centrale delle due semiali alla parte inferiore della fusoliera all'altezza del carrello d'atterraggio. Quest'ultimo era triciclo classico e fisso, con le gambe di forza anteriori ammortizzate e completato posteriormente da un ruotino d'appoggio posto sotto la coda.\nLa propulsione era affidata ad un radiale Pratt &amp; Whitney R-985-AN-1 Wasp Junior montato sul muso, capace di erogare una potenza pari a 450 hp (336 kW) ed abbinato ad un'elica metallica bipala a passo variabile."}
{"id": "2321411", "revid": "247222", "url": "https://it.wikipedia.org/wiki?curid=2321411", "title": "Arnbj\u00f8rn T. Hansen", "text": ""}
{"id": "2321414", "revid": "92723", "url": "https://it.wikipedia.org/wiki?curid=2321414", "title": "Duomo di Guastalla", "text": "Il duomo di Guastalla o concattedrale di San Pietro \u00e8 il principale edificio di culto cattolico di Guastalla, in provincia di Reggio Emilia. Fu sede vescovile della diocesi di Guastalla dal 13 settembre 1828 fino al 30 settembre 1986, anno in cui la diocesi venne unita a quella di Reggio, assumendo cos\u00ec il nome attuale di diocesi di Reggio Emilia-Guastalla.\nStoria.\nIniziata nel 1569 per volere del conte Cesare Gonzaga su progetto di Francesco Capriani venne ultimata nel 1575 dall'architetto mantovano Pompeo Pedemonte e consacrata il 18 febbraio dello stesso anno da san Carlo Borromeo, giunto a Guastalla a causa della morte del cognato Cesare.\nDotata originariamente di una facciata semplice e poco elaborata, allineata con le torri campanarie, si \u00e8 giunti a quella attuale (1716) pi\u00f9 elaborata che richiama uno stile di tipo barocco. Nel 1670 l'architetto reggiano Antonio Vasconi intervenne internamente per restaurare ed abbellire di ornamenti e affreschi la cappella del Santo Sacramento. Nel 1841 l'interno della chiesa viene sottoposto nuovamente ad un pesante restauro su progetto di Giuseppe Rizzardi Polini di Parma con variazioni alle cornici, al pavimento e alle grandi finestre della cupola. Nel 1858 vengono ristrutturate le due torri campanarie e la volta del tetto. Nel 1889 viene ristrutturata la facciata su progetto dell'architetto Pancrazio Soncini.\nIl 2 ottobre 2016, con una solenne cerimonia presieduta dal vescovo Massimo Camisasca, la concattedrale \u00e8 stata riaperta al culto dopo il terremoto dell'Emilia del 2012.\nDescrizione.\nFacciata.\nLa facciata, prospiciente piazza Mazzini, \u00e8 suddivisa in due ordini sovrapposti da un cornicione. In quello inferiore, fra le statue dei due santi patroni Pietro e Paolo, si aprono tre arcate intervallate da lesene. In quello superiore, invece, vi sono ai due lati due finestre ad arco e, al centro, un gruppo scultoreo raffigurante la Madonna in trono col Bambino fra due santi. In alto, nel timpano, vi \u00e8 il quadrante dell'orologio. Ai lati della facciata vi sono le due torri campanarie, innalzate nel 1716.\nInterno.\nAll'interno sono conservate numerose opere sacre di valore storico ed artistico: il \"San Francesco riceve le stimmate\" di Ludivico Cardi (fine XVI secolo, olio su tela); la statua di \"San Giuseppe con Ges\u00f9 Bambino\" di Girolamo De Giovanni (legno policromo, fine XVII secolo); la \"Madonna col Bambino\" di Gianbattista Crespi (olio su tela, met\u00e0 XVII secolo); un gruppo scultoreo denominato il \"Sepolcro\" (legno policromo, XVII secolo); l'altare della Madonna del Castello, una statua collocata probabilmente nell'antica rocca quattrocentesca; una raffigurazione di San Francesco Saverio (olio su tela, XVIII secolo); la Madonna del Pilar (olio su tela). Tra gli stalli del coro \u00e8 ancora visibile lo stemma dei Gonzaga di Guastalla.\nNella chiesa, sulla cantoria in controfacciata, vi \u00e8 un organo Serassi, costruito fra il 1790 e il 1794 su due tastiere e pedaliera a trasmissione meccanica. Lo strumento, restaurato pi\u00f9 volte nel corso del secolo successivo, \u00e8 stato ripristinato nel 1979 e restaurato nel 2018 dalla ditta Mascioni di Cuvio."}
{"id": "2321417", "revid": "1632387", "url": "https://it.wikipedia.org/wiki?curid=2321417", "title": "Basta guardare il cielo", "text": "Basta guardare il cielo (\"The Mighty\") \u00e8 un film di Peter Chelsom del 1998, basato sul romanzo \"Freak the Mighty\" di Rodman Philbrick.\nTrama.\nKevin \u00e8 un ragazzo di costituzione molto esile, affetto da una malattia chiamata sindrome di Morquio, ma dotato di straordinaria intelligenza. Max, al contrario, \u00e8 un ragazzo di corporatura massiccia, timido e con una grave difficolt\u00e0 a socializzare, il che lo rende facile bersaglio degli altri ragazzi del quartiere, anche perch\u00e9 suo padre \u00e8 in galera, condannato per aver ucciso sua moglie. L'amicizia che unir\u00e0 Kevin e Max, quando si troveranno ad essere vicini di casa, li far\u00e0 diventare inseparabili. Compiono diversi gesti, come recuperare la borsetta di una signora dalle fogne, ma quando l'oggetto viene portato alla legittima proprietaria, scoprono che era una amica del padre di Max, il quale esce di galera e rapisce il figlio dalla casa dei nonni, dove viveva. Kevin riesce a rimettere in galera il padre di Max. In seguito Kevin muore, poich\u00e9 i suoi organi interni erano diventati troppo grandi per il suo corpo, la madre si trasferisce e Max decide di scrivere il libro che racconta della sua amicizia con quest'ultimo .\nAccoglienza.\nIl film \u00e8 stato accolto bene dalla critica. Su IMDb, il film, \u00e8 stato valutato con un punteggio di \"7.3\".\nIncassi.\nIl film ha incassato complessivamente 2.652.246 dollari."}
{"id": "2321426", "revid": "121151730", "url": "https://it.wikipedia.org/wiki?curid=2321426", "title": "Eurosfera", "text": "Con i termini Eurosfera o Impero europeo si identifica il supposto imperialismo politico, economico, culturale e ideologico nato e portato avanti dal secondo dopoguerra dall'Europa occidentale. \nI coniatori del termine e i precursori del concetto sono comunemente identificati nell'accademico Jan Zielonka, l'intellettuale pubblico Mark Leonard, il politico e stratega per l'Unione europea, Robert Cooper, l'ex presidente della Commissione europea, Jos\u00e9 Manuel Barroso.\nLa nascita dell'Unione europea e il sempre pi\u00f9 crescente sentimento di Europa-nazione trae le sue origini soprattutto dalle tragedie della seconda guerra mondiale in cui i paesi europei, vinti e vincitori, venivano a decadere e a perdere il ruolo di leader mondiali rivestito in precedenza, e dalla conclusione della guerra fredda in cui si chiudeva il trentennio di imperialismo globale tra USA e URSS e quindi la possibilit\u00e0 di ritornare a imporsi sullo scenario globale come contrappeso agli Stati Uniti. \nSecondo Mark Leonard, uno dei principali accademici sul tema, l'Eurosfera (al 2004) coprirebbe un'area di 109 nazioni, di cui una piccola percentuale trova spazio nel continente europeo ma che si espande all'area nordafricana, medio-orientale e ai paesi di ex-influenza sovietica. Dello stesso parere \u00e8 Robert Cooper, secondo cui il potere dell'impero europeo si baserebbe essenzialmente nella sua capacit\u00e0 di saper espandersi portando la propria dottrina e cultura al di fuori del proprio perimetro geografico. Alla luce attuale non sembra tuttavia credibile poter parlare di un impero europeo e tanto meno di un imperialismo europeo, poich\u00e9 l'Unione \u00e8 ben lontana dal grado di coesione, capacit\u00e0 organizzativa, e, soprattutto, volont\u00e0 politica di portare avanti una qualsivoglia progettualit\u00e0 imperiale.\nInoltre, molti accademici che se ne occupano affermano il posizionamento degli Stati Uniti nella sfera d'influenza europea."}
{"id": "2321428", "revid": "239439", "url": "https://it.wikipedia.org/wiki?curid=2321428", "title": "Boom boom pow!!!", "text": ""}
{"id": "2321429", "revid": "287204", "url": "https://it.wikipedia.org/wiki?curid=2321429", "title": "Aleksej Alekseevic Brusilov", "text": ""}
{"id": "2321438", "revid": "767487", "url": "https://it.wikipedia.org/wiki?curid=2321438", "title": "The Unknown Soldier (The Doors)", "text": "The Unknown Soldier \u00e8 il quinto singolo del gruppo rock statunitense The Doors.\nScritta dai The Doors, il brano, il cui titolo in italiano significa \"milite ignoto\", ha un testo incentrato contro la guerra del Vietnam.\nPer la realizzazione Paul A. Rothchild, per ottenere una resa buona della canzone, fece cantare e ripetere la canzone per molte volte (si parla di un centinaio di Takes).\nIl singolo si piazz\u00f2 alla posizione numero 39."}
{"id": "2321443", "revid": "287204", "url": "https://it.wikipedia.org/wiki?curid=2321443", "title": "Muskogee (Oklahoma)", "text": "Muskogee \u00e8 una citt\u00e0 dell'Oklahoma, Stati Uniti d'America, con una popolazione di poco meno di 40.000 abitanti (38.310 secondo il censimento del 2000).\n\u00c8 situata nell'Oklahoma nord-orientale circa 70 chilometri a sud-est di Tulsa ed \u00e8 il capoluogo della Contea di Muskogee.\nDagli inizi del XIX secolo si ha notizia di insediamenti umani nell'area di Muskogee. Il territorio circostante gi\u00e0 da tempo era interessato dalla presenza di commercianti francesi di pellicce e pare proprio questi si stabilirono temporaneamente nell'area agli inizi del secolo.\nDagli anni '30 dell'Ottocento, due popolazioni indigene, Cherokee e Creek si insediarono nell'area, incorporando l'allora villaggio in entrambe le nazioni indiane. I Creek per\u00f2 furono attratti dalla posizione e resero Muskogee la capitale della nazione Creek nel 1836.\nProprio dal nome della stessa popolazione indigena (\"Muscogee\") \u00e8 derivato il nome della citt\u00e0.\nA seguito del consolidarsi dell'economia e della struttura politica dei Creek l'interesse degli Stati Uniti nel limitarne lo sviluppo e nell'impossessarsi dei territori di questi crebbe, portando all'istituzione di una Corte federale nella citt\u00e0 nel 1889. Fu la prima Corte federale stabilita in territorio indiano, aprendo di fatto la strada alla colonizzazione di quei territori, che si concretizz\u00f2 nella corsa alla terra dell'Oklahoma.\nLa citt\u00e0 divenne una citt\u00e0 prevalentemente di coloni e l\u00ec, nel 1901 si spost\u00f2 Charles N. Haskell con l'intento di renderla la base per i propri traffici economici e uno dei centri pi\u00f9 importanti degli Stati Uniti meridionali. Cos\u00ec non fu, per\u00f2 sicuramente la citt\u00e0 sub\u00ec una forte spinta modernizzatrice.\nComunque, le popolazioni indigene ancora abitavano l'area di Muskogee e nel 1905 le cosiddette cinque trib\u00f9 civilizzate l\u00ec si riunirono per discutere l'istituzione di uno Stato indiano, lo Stato di Sequoyah e per pensarne la costituzione; di tale stato indiano proprio Muskogee sarebbe stata la capitale. La proposta per\u00f2 non incontr\u00f2 il favore dell'allora Presidente degli Stati Uniti Theodore Roosevelt e, anzi, nel 1907 l'Oklahoma tutta fu ammessa a far parte degli Stati Uniti d'America e ne divenne il quarantaseiesimo Stato."}
{"id": "2321456", "revid": "125380622", "url": "https://it.wikipedia.org/wiki?curid=2321456", "title": "Antonino La Russa", "text": "Biografia.\nNacque a Patern\u00f2, in provincia di Catania, nel 1913, in una famiglia di possidenti terrieri, da Vincenzo, ingegnere e insegnante, e da Rosa Emilia Russo, di cui era il secondo di tre figli.\nNel 1935, a 21 anni, consegu\u00ec la laurea in giurisprudenza a pieni voti e con la lode, all'Universit\u00e0 degli Studi di Catania, dove \u00e8 stato anche assistente, a Procedura penale, del professore Guglielmo Sabatini. La Russa esercit\u00f2 in seguito la professione di avvocato penalista, di cui diverr\u00e0 nel dopoguerra uno dei pi\u00f9 autorevoli del Foro di Catania. \nNel 1937, spos\u00f2 Maria Concetta Oliveri, di facoltosa famiglia paternese, che lo rese padre di quattro figli, Vincenzo, Ignazio, Emilia e Romano.\nMor\u00ec a Milano, dove risiedeva dagli anni sessanta con la famiglia, nel 2004, all'et\u00e0 di 91 anni.\nAttivit\u00e0 politica.\nLa Russa si avvicin\u00f2 alla politica da studente come membro dei Gruppi universitari fascisti (GUF). Nel 1938, fu nominato segretario politico del Partito Nazionale Fascista a Patern\u00f2. Dopo lo scoppio della seconda guerra mondiale part\u00ec come volontario, e con il grado di tenente fu assegnato alla 17\u00aa Divisione fanteria \"Pavia\", impegnata sul fronte nordafricano. Nel corso della battaglia del 1942 tra le forze dell'Asse e quelle britanniche per la riconquista della fortezza di Tobruch, in Libia, da parte degli italo-tedeschi, La Russa rischi\u00f2 di perdere la vita a causa di una bomba lanciata dall'esercito nemico. Al termine della Seconda battaglia di El Alamein, persa dalle forze dell'Asse, fu catturato dai britannici e rimase in Egitto come prigioniero di guerra non cooperante fino al 1946. \nRientrato in Italia, ader\u00ec al Movimento Sociale Italiano, di cui a Patern\u00f2 era stata fondata la prima sezione della provincia di Catania, e nel quale La Russa si impose come il principale esponente, e di cui diverr\u00e0 commissario provinciale nel 1958. Eletto consigliere comunale di Patern\u00f2 nel 1952, l'anno seguente, si candid\u00f2 con il MSI alle elezioni politiche del 1953 per la Camera dei Deputati nella Circoscrizione Catania-Messina-Siracusa-Ragusa-Enna, dove per\u00f2 non ottenne elezione. Al termine della II legislatura, nel febbraio 1958, divenne deputato per essere subentrato al dimissionario Domenico Pettini, che a sua volta aveva sostituito nel seggio Gennaro Villelli, che era deceduto.\nNel 1972, venne eletto senatore della Repubblica per il Movimento Sociale Italiano, in uno dei due collegi senatoriali di Catania, nella VI legislatura, e poi rieletto fino al 1987 nelle legislature VII, VIII, IX e X. In quest'ultima legislatura viene candidato in entrambi i collegi senatoriali di Catania ed eletto in quello di Catania II. Al Senato \u00e8 stato membro della Commissione industria; dal 1979 al 1980 fu vicepresidente del Gruppo parlamentare.\nAttivit\u00e0 di dirigente d'azienda.\nNel 1956, in occasione di un suo comizio elettorale La Russa venne notato da Michelangelo Virgillito, finanziere paternese attivo a Milano, che rimase ben impressionato dalla sua oratoria, e perci\u00f2 lo chiam\u00f2 per assumerlo come suo collaboratore nel capoluogo lombardo, in cui si trasfer\u00ec assieme alla famiglia poco tempo dopo. Virgillito gli assegn\u00f2 importanti incarichi nelle sue societ\u00e0 controllate, come quello di consigliere e poi vicepresidente della Liquigas nel 1956, e di vicepresidente e amministratore delegato della Lanerossi nel 1960. \nDopo la morte di Virgillito, nel 1977, si avvicin\u00f2 a Raffaele Ursini prima e a Salvatore Ligresti poi, cos\u00ec prese parte a un gran numero di incarichi nelle importanti societ\u00e0 dei due industriali, quali di vicepresidente della SAI (1977-89), consigliere di Premafin (1977-2004), di vicepresidente della ATA Hotels S.p.A., di vicepresidente della Pozzi-Ginori, e di presidente della SAI Agricola S.p.A., societ\u00e0 d'investimento agricolo della Fondiaria Sai. \nHa anche ricoperto cariche in associazioni di categoria: dal 1964 al 1969 \u00e8 stato presidente del Gruppo Gas Liquidi dell'Associazione nazionale dell'industria chimica, dal 1973 al 1993 \u00e8 stato vicepresidente della Federceramica."}
{"id": "2321471", "revid": "228587", "url": "https://it.wikipedia.org/wiki?curid=2321471", "title": "Lorenzo Gramiccia", "text": "La precisa data di nascita non \u00e8 nota: se la letteratura la colloca comunemente nel 1702, sulla base di un documento del 1721, in cui lo si dice diciassettenne, andrebbe leggermente posticipata. Nello stesso si desume che all'epoca abitava a Roma ed era allievo di Bonaventura Lamberti. Essendo morto il maestro nel settembre dello stesso anno, fu lui a completare uno dei quattro cartoni (\"San Pietro battezza santa Petronilla\") per i mosaici dei sordini della cappella degli Angeli e di Santa Petronilla, nella basilica di San Pietro.\nFino al 1745 lavor\u00f2 presso gli ateliers di palazzo Farnese, ma di questo periodo non ci sono pervenute opere.\nNel 1749 spos\u00f2 la sorella di Clemente Frusinetti e nello stesso anno affresc\u00f2 con Sebastiano Ceccarini la chiesa del monastero di Tor de' Specchi. I due avevano collaborato gi\u00e0 qualche mese prima nella realizzazione di due tele per la chiesa di Santa Maria Liberatrice; i dipinti sono andati dispersi dopo la demolizione dell'edificio, anche se di uno di essi si avevano ancora notizie nel 1970, quando risultava conservato in una collezione privata.\nNel 1765, dopo aver sostato brevemente a Bologna, si stabil\u00ec a Venezia ospite, sembra, dei patrizi Cavalli. Qui si dedic\u00f2 sia alla produzione di pale d'altare, di impostazione classicista, sia alla pittura di genere, con influenze di Pietro Longhi."}
{"id": "2321485", "revid": "7459", "url": "https://it.wikipedia.org/wiki?curid=2321485", "title": "Neocesarea sul Ponto", "text": ""}
{"id": "2321486", "revid": "1951004", "url": "https://it.wikipedia.org/wiki?curid=2321486", "title": "Pancrazio Pfeiffer", "text": "Fu un importante intermediario fra Papa Pio XII e le autorit\u00e0 tedesche di occupazione in Roma. Egli riusc\u00ec a far ottenere udienze presso il Papa di alti ufficiali tedeschi, negoziando in cambio l'immunit\u00e0 per istituzioni religiose romane e la liberazione di antifascisti detenuti.\nTramite l'influenza indiretta di Papa Pio XII e della sua segreteria di Stato e attraverso padre Pfeiffer, profittando dei buoni rapporti che questi aveva con il Comando tedesco di Roma occupata, il Vaticano riusc\u00ec ad adoperarsi per il salvataggio di numerosi ebrei.\nBiografia.\nDopo aver iniziato a lavorare in una fornace di mattoni, lasci\u00f2 questo lavoro troppo pesante per lui e fece l'apprendista fornaio. Nel 1888 decise di darsi alla vita religiosa e il 18 marzo 1889 segu\u00ec a Roma il fratello Giovanni entrando nella congregazione della Societ\u00e0 del Divin Salvatore. Divenuto sacerdote nel 1896, nel 1908 cominci\u00f2 a lavorare, durante il pontificato di Papa Pio X, in Vaticano, dove gli fu affidato l'ufficio di addetto alle udienze papali. Nel 1915 fu eletto Superiore generale dei Salvatoriani succedendo nella carica, che occup\u00f2 sino alla morte, che prima di lui aveva ricoperto lo stesso fondatore della congregazione.\nQuesto \"Schindler\" romano, come fu chiamato e a cui la citt\u00e0 di Roma ha dedicato una via, svolse nell'ombra delicati compiti approfittando anche della comunanza di religione che condivideva con il corregionario bavarese il generale Kurt M\u00e4lzer, comandante della Wehrmacht nella capitale, detto il \"Re di Roma\", che era stato suo compagno di scuola. Riusc\u00ec a procurarsi numerosi lasciapassare e a far nascondere depositi di derrate alimentari da distribuire ai cittadini romani.\nNon si conosce il numero esatto di ebrei che nascose nella sede della Congregazione in Via della Conciliazione ma si sa delle numerose persone che si rivolsero a lui per avere notizie di parenti arrestati di cui padre Pfeiffer riusc\u00ec anche ad ottenere salva la vita. Dalle ricerche condotte dallo storico Giovanni Preziosi nell'Archivio Generale Salvatoriano \u00e8 emerso che:\nIn un memorandum del successivo 25 novembre \u00e8 contenuta la richiesta d'aiuto anche in favore del rabbino Nachmann Freiberg, della sorella e di Ernesto della Riccia. Bisogna rilevare poi che, a questo appello, ne fece seguito un altro il 28 novembre a beneficio di Luigi Del Monte, e un altro ancora per Rita di Nepi in Terracina con i suoi figli Leonello e Marco, rispettivamente di uno e tre anni, anch'essi tratti in arresto il 16 ottobre 1943 dai nazisti in via Taranto 59. In questa richiesta d'aiuto comparivano anche i nomi delle tre sorelle di Rita Di Nepi-Terracina: Cesira, Franca e Mirella; rispettivamente di ventisei, diciotto e dieci anni. \u00abDel Monte Luigi fu Alfredo \u2014 si legge nella lettera inviata a padre Pfeiffer \u2014 israelita, commerciante, coniugato con due figli, gi\u00e0 residente a Napoli, sfollato sul Lago di Como (Villa Giuseppina, Moltrasio), \u00e8 stato arrestato insieme al suocero Giuseppe Levi e ai cognati Levi\nda militari germanici nella terza decade di ottobre. \u00c8 stato portato prima alle carceri di Como e poi a quelle di Milano. La famiglia supplica il Santo Padre di degnarsi di intercedere per la liberazione degli arrestati\u00bb.\nAnche dopo l'Attentato di via Rasella il 23 marzo del 1944, su richiesta del colonnello delle SS, Eugen Dollmann, agente di Himmler in Roma, padre Pfeiffer cerc\u00f2 invano di parlare con Herbert Kappler per indurlo a pi\u00f9 miti consigli. Se dalla ritirata tedesca da Roma, le citt\u00e0 di Chieti, L'Aquila, Orvieto e Ascoli Piceno non ebbero gravi conseguenze lo devono anche a questo tenace sacerdote che riusc\u00ec a farle riconoscere come citt\u00e0 lazzaretto.\nMor\u00ec il 12 maggio 1945, due giorni dopo aver subito un incidente stradale. Solo quattro giorni prima, dopo la resa tedesca, era terminata la guerra in Europa.\nIl salvataggio di Giuliano Vassalli.\nL'episodio forse pi\u00f9 noto dell'attivit\u00e0 mediatrice di padre Pfeiffer fu il salvataggio di Giuliano Vassalli, membro della Giunta militare centrale del CLN, che nel gennaio del 1944 aveva organizzato l'evasione di Sandro Pertini e di Giuseppe Saragat dal carcere di Regina Coeli. Fatto prigioniero a Roma dai nazisti nell'aprile 1944, era recluso e torturato nel carcere nazista di via Tasso.\nRacconta Vassalli: \u00abMio padre era amico di Francesco Pacelli, fratello di Papa Pio XII; si erano conosciuti durante i lavori per la firma del Concordato del 1929. La sera del 3 giugno mi venne incontro un sacerdote tedesco, padre Pancrazio Pfeiffer: pensai fosse giunto il momento dell'esecuzione; era invece il sacerdote che aveva ottenuto la mia scarcerazione.\u00bb\nRacconta ancora Vassalli che mentre Pfeiffer lo portava via Kappler gli urlava: \u00abHa da ringraziare esclusivamente il Santo Padre se lei nei prossimi giorni non viene messo al muro, come ha meritato. Non \u00e8 forse vero che lo ha meritato, signor Vassalli?\u00bb Trasportato su un'auto con i contrassegni del Vaticano, Vassalli raggiunse ormai libero la sede del Generalato dei Salvatoriani in Via della Conciliazione. Il giorno dopo gli Alleati entravano in Roma.\nIl salvataggio di Erich Priebke.\nErich Priebke, il capitano delle SS che durante la seconda guerra mondiale in Italia, partecip\u00f2 alla pianificazione e alla realizzazione della strage delle Fosse Ardeatine, risultava fin dal 1943 residente con i suoi famigliari a Vipiteno (in tedesco Sterzing).\nDopo la fine della guerra fu catturato nel maggio del 1945 dall'esercito americano a Bolzano da dove fu trasferito prima ad Afragola e successivamente a Rimini. Fuggito dalla detenzione riusc\u00ec a raggiungere Roma dove ebbe contatti con padre Pancratius Pfeiffer. Da Roma Priebke pot\u00e9 tornare a Sterzing con nuovi documenti che attestavano la nuova identit\u00e0 di \u00abOtto Pape, lettone, direttore d'albergo\u00bb, residente a Roma e Bolzano.\nLo storico Gerald Steinacher, indagando negli archivi di Bolzano, Merano, Bressanone, nei registri delle parrocchie dell'Alto Adige e nei fondi negli Stati Uniti ha rivelato che a procurare documenti falsi ai nazisti in fuga furono sacerdoti che servendosi della \"Pontificia commissione assistenza profughi\" creata da Papa Pio XII nel 1944, battezzarono nuovamente i fuggiaschi che presentando il nuovo certificato di battesimo agli organi della Croce Rossa ottennero nuovi documenti e il permesso di espatriare all'estero."}
{"id": "2321489", "revid": "767487", "url": "https://it.wikipedia.org/wiki?curid=2321489", "title": "Ye\u015fil", "text": "Il fiume Ye\u015fil (lingua turca \"Ye\u015fil\u0131rmak\", Fiume verde; greco \u038a\u03c1\u03b9\u03c2, Fiume Iris) \u00e8 un fiume del nord della Turchia.\nLa sorgente \u00e8 nei pressi di Sivas, da dove si dirige verso nord attraversando le province di Tokat e Amasya, per poi gettarsi nel mar nero dopo un percorso di 519\u00a0km.\n\u00c8 tagliato dalla diga di Almus. Sul suo corso si trova anche la diga di Atak\u00f6y"}
{"id": "2321490", "revid": "801854", "url": "https://it.wikipedia.org/wiki?curid=2321490", "title": "Fiume Iris", "text": ""}
{"id": "2321491", "revid": "767487", "url": "https://it.wikipedia.org/wiki?curid=2321491", "title": "Macrina la Giovane", "text": "Agiografia.\nMacrina nacque da Basilio e Emmelia. Sua nonna era santa Macrina detta l'Anziana per distinguerla da lei. Era la primogenita di dieci figli, tra i quali i santi vescovi Basilio Magno, Gregorio di Nissa e Pietro di Sebaste monaco. La nonna Macrina l'Anziana ebbe un gran influsso sull'educazione di tutti i suoi nipoti e in particolare su Macrina. \nGiovane molto bella, fu promessa sposa a un ragazzo che mor\u00ec prematuramente. Rest\u00f2 in casa a sostegno della madre che, dopo la nascita del decimo figlio, perse il marito. \nDopo una lunga vita dedicata ad accudire assieme alla madre Emmelia i numerosi fratelli, la convinse a ritirarsi assieme a lei a vita monastica ad Annesi, attuale Amasya, sulle rive del fiume Iris. Il monastero fondato dalle due donne venne dapprima diretto dalla madre; alla morte di questa nel 373, divenne badessa la figlia. \nMacrina fu molto influente sui fratelli di cui tre si dedicarono pure a vita contemplativa, almeno per una parte della loro vita. \nMacrina mor\u00ec nel 380 e il suo corpo venne sepolto nella chiesa dei Quaranta martiri a Sebaste (attuale Sivas) in Cappadocia.\nCulto.\nViene festeggiata da quasi tutte le chiese che contemplano la venerazione di santi, il 19 luglio, mentre la chiesa luterana la festeggia il 14 giugno.\nLa sua vita e le sue opere sono molto ben documentate dal scritti lasciati dal fratello Gregorio di Nissa."}
{"id": "2321494", "revid": "287204", "url": "https://it.wikipedia.org/wiki?curid=2321494", "title": "Laura Pisano", "text": "\u00c8 professore ordinario di storia del giornalismo nella facolt\u00e0 di lingue e letterature straniere dell'universit\u00e0 di Cagliari e dal 2002 al 2008 presidente del corso di laurea in lingue e comunicazione e del corso di laurea specialistica in lingue e linguaggi per la comunicazione multimediale e il giornalismo. Ha dedicato i suoi principali studi alla storia del giornalismo, alla storia contemporanea, alla storia della scrittura delle donne in Italia e in Francia.\nBiografia.\nHa iniziato le sue prime ricerche sotto la guida dello storico e giornalista Paolo Spriano, e indirizzato i propri studi verso la storia del giornalismo, pubblicando due volumi (1977 e 1986) sulla storia della stampa in Sardegna. Ha successivamente studiato la diffusione dei periodici stranieri in Sardegna dal XVIII al XX secolo; i primi giornali femminili italiani, in collaborazione con la studiosa francese Christiane Veauvy, per una comparazione con i giornali delle donne francesi dalla Rivoluzione al 1848; le biografie delle giornaliste italiane dal Settecento ad oggi; segue, con la collaborazione di giovani ricercatori a un suo progetto, la pubblicazione del primo \"Dizionario storico bio-bibliografico delle giornaliste italiane\" (2004). Ha svolto la sua attivit\u00e0 di insegnamento anche nel \"Master-Dipl\u00f4me qualifiant\" \u201cL'\u00e9tique comme moteur de changement: m\u00e9diations transculturelles\u201d, Parigi, promosso dal Consorzio Universitario Euromediterraneo.\nGli studi di Laura Pisano hanno messo in rilievo l'importanza del giornalismo nella crescita politica e sociale in et\u00e0 contemporanea, con particolare riferimento al rapporto citt\u00e0-campagna, alla formazione di un ceto di notabili illuminati che ha costruito la progressiva partecipazione politica attraverso i giornali e le forme di comunicazione che ad essi si legavano in territori fortemente condizionati da analfabetismo, povert\u00e0 e isolamento. I suoi studi hanno inoltre fatto emergere il ruolo svolto dalle giornaliste e dalle scrittrici nel costruire non solo reti di rapporti femminili, ma anche richieste diffuse di riconoscimento dei diritti delle donne.\nHa fatto parte, dal 1997 al 2004, del Consiglio nazionale del Ministero per i beni e le attivit\u00e0 culturali, insieme a varie altre attivit\u00e0. Dal 1998 aderisce alla \"Soci\u00e9t\u00e9 Internationale des Historiens de la M\u00e9diterran\u00e9e\" (SIHMED), fondata dal professor Salvatore Bono dell'universit\u00e0 di Perugia."}
{"id": "2321497", "revid": "767487", "url": "https://it.wikipedia.org/wiki?curid=2321497", "title": "V\u00e1rgesztes", "text": "V\u00e1rgesztes \u00e8 un comune dell'Ungheria di 504 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale. "}
{"id": "2321498", "revid": "729019", "url": "https://it.wikipedia.org/wiki?curid=2321498", "title": "V\u00e9rteskethely", "text": "V\u00e9rteskethely \u00e8 un comune dell'Ungheria di 610 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2321499", "revid": "767487", "url": "https://it.wikipedia.org/wiki?curid=2321499", "title": "V\u00e9rtessoml\u00f3", "text": "V\u00e9rtessoml\u00f3 \u00e8 un comune dell'Ungheria di 1.336 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale. "}
{"id": "2321501", "revid": "110157", "url": "https://it.wikipedia.org/wiki?curid=2321501", "title": "V\u00e9rtessz\u0151l\u0151s", "text": "V\u00e9rtessz\u0151l\u0151s \u00e8 un comune dell'Ungheria di 2.740 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale. "}
{"id": "2321502", "revid": "767487", "url": "https://it.wikipedia.org/wiki?curid=2321502", "title": "V\u00e9rtestolna", "text": "V\u00e9rtestolna \u00e8 un comune dell'Ungheria di 524 abitanti (dati 2001). \u00c8 situato nella provincia di Kom\u00e1rom-Esztergom, nell'Ungheria settentrionale."}
{"id": "2321503", "revid": "111319", "url": "https://it.wikipedia.org/wiki?curid=2321503", "title": "Sasha Klein", "text": ""}
{"id": "2321504", "revid": "287204", "url": "https://it.wikipedia.org/wiki?curid=2321504", "title": "Loveleen Tandan", "text": "Ha lavorato come co-regista al film \"The Millionaire\"."}
{"id": "2321506", "revid": "729019", "url": "https://it.wikipedia.org/wiki?curid=2321506", "title": "Als\u00f3told", "text": "Als\u00f3told \u00e8 un comune dell'Ungheria di 268 abitanti (dati 2001). \u00c8 situato nella provincia di N\u00f3gr\u00e1d."}
{"id": "2321509", "revid": "55935", "url": "https://it.wikipedia.org/wiki?curid=2321509", "title": "Canzonettista", "text": ""}
{"id": "2321510", "revid": "1305772", "url": "https://it.wikipedia.org/wiki?curid=2321510", "title": "Percorso di vacanza", "text": "Un percorso di vacanza (in tedesco \"Ferienstrasse\"), anche chiamato percorso tematico o percorso turistico, \u00e8 un concetto tedesco che in Germania indica un itinerario al quale \u00e8 stato assegnato un filo conduttore comune, di interesse turistico e caratterizzato da un insieme di cartelli di segnalazione unitari ad opera delle singole amministrazioni locali.\nUna forma particolare del percorso di vacanza \u00e8 il \"percorso panoramico\". In questo caso si tratta di una strada che consente di ammirare le bellezze paesaggistiche locali.\nStoria.\nL'idea del percorso tematico proviene originariamente dall'Inghilterra. Lo scopo era di preservare impianti significativi per la storia industriale come una specie di \"museo vivente\" e di collegarli in un percorso industriale.\nCaratteristiche.\nI percorsi di vacanza per lo pi\u00f9 non coincidono con le rotte principali fortemente visitate della regione. In parte furono gi\u00e0 costruiti come percorsi prevalentemente turistici, in parte sorsero da una corrispondente marcatura di strade esistenti.\nGli iniziatori sono numerose regioni che sono tese a farsi conoscere meglio turisticamente sul mercato. Fili conduttori tipici sono paesaggio, industria (passata) tipica della regione o eredit\u00e0 culturale. Il gruppo target di un percorso tematico sono i turisti con interessi culturali.\nI percorsi sono contrassegnati in modo unitario con cartelli lungo tutto il percorso con l'indicazione del loro nome o una raffigurazione del loro logo. In totale nella sola Germania esistono ben 150 percorsi di vacanza. Il corrispondente in Austria sono i \"percorsi esperienziali\" (in tedesco \"Erlebnisstra\u00dfen\")."}
{"id": "2321513", "revid": "729019", "url": "https://it.wikipedia.org/wiki?curid=2321513", "title": "Campionato sudamericano di pallavolo maschile 1956", "text": "Il II campionato sudamericano di pallavolo maschile si \u00e8 svolto nel 1956 a Montevideo, in Uruguay. Al torneo hanno partecipato 5 squadre nazionali sudamericane e la vittoria finale \u00e8 andata per la seconda volta consecutiva al Brasile.\nPodio.\nCampione.\nBrasile(Secondo titolo)\nSecondo posto.\nUruguay\nTerzo posto.\nParaguay"}
{"id": "2321515", "revid": "1305772", "url": "https://it.wikipedia.org/wiki?curid=2321515", "title": "San Gelasio", "text": "Con il nome di San Gelasio sono noti:"}
{"id": "2321516", "revid": "729019", "url": "https://it.wikipedia.org/wiki?curid=2321516", "title": "Campionato sudamericano di pallavolo maschile 1958", "text": "Il III campionato sudamericano di pallavolo maschile si \u00e8 svolto nel 1958 a Porto Alegre, in Brasile. Al torneo hanno partecipato 5 squadre nazionali sudamericane e la vittoria finale \u00e8 andata per la terza volta consecutiva al Brasile.\nPodio.\nCampione.\nBrasile(Terzo titolo)\nSecondo posto.\nParaguay\nTerzo posto.\nUruguay"}
{"id": "2321517", "revid": "110157", "url": "https://it.wikipedia.org/wiki?curid=2321517", "title": "Campionato croato di calcio a 5 2003-2004", "text": "Il Campionato croato di calcio a 5 2003-2004 \u00e8 stato il tredicesimo campionato croato di calcio a 5. Si \u00e8 svolto per l'ultima volta con la formula del girone unico ed ha visto trionfare per la quinta volta la squadra dell'MNK Split."}
{"id": "2321518", "revid": "46291", "url": "https://it.wikipedia.org/wiki?curid=2321518", "title": "Muscari commutatum", "text": "Il muscari a foglie strette (Muscari commutatum ) \u00e8 una pianta della famiglia delle Asparagacee, diffusa nel bacino del Mediterraneo.\nDescrizione.\n\u00c8 una pianta geofita bulbosa con fusto alto 10\u201320\u00a0cm.\nLe foglie sono strette e lunghe fino a 30\u00a0cm.\nPresenta infiorescenze a racemo, con fiori globulari di colore tra l'azzurro e il viola. Fiorisce da marzo a maggio.\nDistribuzione e habitat.\nQuesta specie \u00e8 diffusa nel bacino del Mediterraneo centro-orientale.\nIn Italia \u00e8 presente discontinuamente in Toscana, Lazio, Campania, Puglia, Basilicata, Calabria e Sicilia. Le popolazioni siciliane, circoscritte ai monti di Palermo (Bosco Carini e S. Martino), sono a state a lungo inquadrate come una entit\u00e0 distinta (\"Muscari lafarinae\" (Lojac.) Garbari); recenti studi hanno dimostrato che i caratteri morfologici che differenziavano le due specie (in particolare la larghezza delle foglie) sono da considerarsi semplicemente come variazioni naturali all'interno della medesima specie."}
{"id": "2321520", "revid": "124808", "url": "https://it.wikipedia.org/wiki?curid=2321520", "title": ".exe", "text": ""}
{"id": "2321522", "revid": "2092478", "url": "https://it.wikipedia.org/wiki?curid=2321522", "title": "Banda (criminalit\u00e0)", "text": "Una banda, nell'ambito della criminalit\u00e0, indica gruppo sociale formato allo scopo di realizzare e gestire attivit\u00e0 illecite (racket, prostituzione) e al controllo del territorio.\nUn certo numero di bande hanno acquisito notoriet\u00e0 nel corso della storia, tra cui la mafia italiana, la mafia russa, la mafia francese, la mafia irlandese, la mafia ebrea, la Yakuza, le triadi e i sindacati criminali nell'Asia orientale, in Giamaica gli Yardies, in America i Bloods e i Crips, i Latin Kings, MS-13, Gangster Disciples, Norte\u00f1os e Sure\u00f1os, le bande suprematiste bianche come la Fratellanza ariana, le Nazioni ariane e le bande di motociclisti come gli Hells Angels.\nDefinizione.\nLa parola \"banda\" deriva dal participio passato del vecchio inglese \"gan\", che significa \"andare\". \u00c8 affine al vecchio \"gangr\" nordico , che significa \"viaggio\". Il termine si riferisce generalmente a un gruppo di persone e pu\u00f2 avere connotazioni neutre, positive o negative a seconda dell'uso. \nDescrizione e caratteristiche.\nGeneralmente all'interno vi \u00e8 una struttura gerarchica definita, leggi interne da rispettare, relative alla stessa provenienza (generalmente anche etnica) dei membri, entro un preciso territorio d'azione, generalmente non eccessivamente esteso, entro cui essi stabiliscono confini e regolamenti.\nI membri, oltre a contendersi territori e a dedicarsi ad atti criminosi, si identificano fra di essi attraverso saluti, simboli e frasi da completare. Questo fenomeno, inoltre, non \u00e8 esclusivamente maschile, infatti le bande non escludono la presenza di donne.\nDiffusione nel mondo.\nIl fenomeno ha preso piede essenzialmente nelle societ\u00e0 moderne e nelle societ\u00e0 multietniche, soprattutto nelle metropoli: spesso infatti a seconda del quartiere e delle minoranze etniche di appartenenza, le bande di strada si sono identificate in un forte senso di rivalit\u00e0 reciproca, il quale motivo causa spesso guerriglie urbane.\nItalia.\nIl fenomeno \u00e8 diffuso soprattutto nelle aree metropolitane, ad esempio a Genova ci sono varie bande sudamericane operanti in citt\u00e0.\nRegno Unito.\nA Londra, in Inghilterra, dove \u00e8 stimata la presenza di quasi 170 gang giovanili che sono cos\u00ec suddivise etnicamente: afro-caraibici, i pi\u00f9 numerosi, poi nell'ordine asiatici e bianchi.\nStati Uniti d'America.\nLe bande di strada hanno interessato dapprima gli Stati Uniti a cavallo tra gli anni sessanta e settanta. I loro componenti erano in prevalenza afro-americani, ma oggi comprendono anche altre etnie. Sin dalle loro origini, le gang hanno fatto uso di svariate armi da fuoco e sono state note per il traffico di droga, la prostituzione, il vandalismo in genere, il graffitismo e soprattutto per gli innumerevoli omicidi derivati dalla forte rivalit\u00e0 reciproca, che tende a contraddistinguerle fra di esse.\nLa Contea di Los Angeles \u00e8 probabilmente da sempre l'area urbana con il numero pi\u00f9 alto di bande e con il numero di affiliazioni pi\u00f9 alto alle stesse di tutti gli States. D'altronde \u00e8 il luogo che ha dato i natali ad importanti bande di strada. Fra queste spiccano i Bloods, noti anche come Pirus (nome derivato dalla strada in cui nacque la gang), i Crips (chiamati \"Crabs\" dai Bloods in modo dispregiativo) e i Latin Kings.\nAlcune gang che operano nel paese sono:\nIl rapporto con la musica.\nAttraverso il gangsta rap, vari cantanti hip hop raccontano nelle loro canzoni tematiche inerenti allo stile di vita delle bande di strada, spesso dimostrando di vivere in prima persona questo stile di vita e di far parte di gangs.\nDifatti, le gang di strada (\"street gangs\") sono apparentemente legate alla cultura hip hop, in quanto gran parte dei loro componenti adottano l'abbigliamento dei rapper, indossando abiti larghi, facendosi tatuaggi come segni di riconoscimento e facendo talvolta uso del cosiddetto \"bling bling\" cio\u00e8 indossando accessori vistosi (anelli, bracciali, orologi, collane, orecchini, ecc) al fine di ostentare il proprio livello di ricchezza."}
{"id": "2321525", "revid": "171091", "url": "https://it.wikipedia.org/wiki?curid=2321525", "title": "Becca Morion", "text": "La Becca Morion (2719 m s.l.m.) \u00e8 una montagna delle Alpi Pennine; costituisce la principale elevazione della cresta che si stacca dalla Becca Conge (2.933\u00a0m) in direzione nord-ovest e sorge sopra l'abitato di Oyace.\nToponimo.\nSecondo quanto riportato dalla guida del CAI, il toponimo non deriverebbe da \"mons rotondus\", bens\u00ec dalla voce celtica \"rion\" o \"riot\", indicante il pascolo d'alta quota.&lt;br&gt;\nCiononostante, pare evidente la derivazione dal patois valdostano \"Mon ri\u00f3n\", ovvero \"monte rotondo\" (cf. toponimo latino).\nAscensione alla vetta.\nEssendo la vetta circondata da salti di roccia e costole franose, la via migliore di salita \u00e8 la cresta meridionale, accessibile dal \"col de l'Arpessayou\", raggiungibile dal bivacco La Lli\u00e9e con un percorso di circa 1 ora."}
{"id": "2321529", "revid": "1305772", "url": "https://it.wikipedia.org/wiki?curid=2321529", "title": "Gauntlet (videogioco 1985)", "text": "Gauntlet \u00e8 un videogioco arcade realizzato da Atari Games nel 1985. Titolo realizzato durante il periodo di grande popolarit\u00e0 dei giochi di ruolo alla \"Dungeons &amp; Dragons\", vede dei personaggi lottare contro una lunga serie di nemici all'interno di labirintici dungeon.\nVenne progettato da Ed Logg che prese ispirazione appunto da \"Dungeons &amp; Dragons\", di cui suo figlio era un appassionato, e dal gioco per Atari 800 \"Dandy\" del 1983.\nVenne pubblicato anche per numerose piattaforme domestiche, principalmente da U.S. Gold e Mindscape, ottenendo generalmente giudizi molto buoni dalle riviste dell'epoca.\nDiede inizio a una lunga serie di seguiti e a un prolifico filone di giochi simili, a volte descritti proprio come cloni di \"Gauntlet\". Gi\u00e0 nel 1987 se ne contano almeno 7 di rilievo considerando solo quelli usciti per ZX Spectrum: \"Avenger\", \"Dandy\" (1986), \"Druid\", \"How to Be a Hero\", \"Into the Eagle's Nest\", \"Ranarama\", \"Storm\".\nModalit\u00e0 di gioco.\nAll'inizio del gioco occorre selezionare un personaggio: guerriero, mago, valchiria, elfo. Fino a quattro giocatori in contemporanea possono partecipare con un personaggio diverso ciascuno, sebbene in alcune versioni arcade e nelle conversioni domestiche i giocatori simultanei sono limitati a due.\nOgnuno di essi possiede differenti caratteristiche, ad esempio il guerriero \u00e8 il personaggio pi\u00f9 forte nei combattimenti corpo a corpo, il mago possiede l'incantesimo pi\u00f9 potente, la valchiria ha l'armatura pi\u00f9 resistente, l'elfo \u00e8 il personaggio pi\u00f9 veloce.\nUna volta scelto il personaggio, si comincia a vagare nei dungeon, mostrati con visuale dall'alto e scorrimento multidirezionale libero, uccidendo i numerosi mostri e raccogliendo cibo per ripristinare l'energia, tesori, chiavi e pozioni. L'energia cala lentamente anche con il solo passare del tempo e c'\u00e8 una sola vita; l'energia pu\u00f2 essere ripristinata anche inserendo un'altra monetina nel cabinato. Tutti i personaggi, anche se con efficacia diversa, possono attaccare in corpo a corpo, sparare a distanza e utilizzare magie limitate, fornite da alcune delle pozioni, che hanno effetto su tutto lo schermo.\nI mostri inseguono sempre i giocatori e sono generati all'infinito da artefatti, che possono essere distrutti. Alcuni tipi di mostri sono anch'essi dotati di armi a distanza e magia. Non esiste un vero scopo se non quello di sopravvivere il pi\u00f9 a lungo possibile e di terminare il maggior numero di livelli; per terminare un livello \u00e8 sufficiente raggiungere l'uscita.\nIn \"Gauntlet\" arcade sono presenti alcune frasi realizzate tramite sintesi vocale, e riprodotte dal chip TMS5220C della Texas Instruments.\nSerie.\nLa serie ufficiale di \"Gauntlet\" comprende i seguenti titoli su un arco di quasi trent'anni:"}
{"id": "2321539", "revid": "174925", "url": "https://it.wikipedia.org/wiki?curid=2321539", "title": "Fasti consolari", "text": ""}
{"id": "2321543", "revid": "339392", "url": "https://it.wikipedia.org/wiki?curid=2321543", "title": "Anseatica", "text": ""}
{"id": "2321546", "revid": "181699", "url": "https://it.wikipedia.org/wiki?curid=2321546", "title": "Campionato nordamericano di pallavolo maschile 1971", "text": "Il II campionato nordamericano di pallavolo maschile si \u00e8 svolto dal 17 al 22 agosto 1971 a L'Avana, a Cuba. Al torneo hanno partecipato 5 squadre nazionali nordamericane e la vittoria finale \u00e8 andata per la seconda volta consecutiva a Cuba.\nPodio.\nCampione.\nCuba(Secondo titolo)\nSecondo posto.\nStati Uniti\nTerzo posto.\nMessico"}
{"id": "2321547", "revid": "110157", "url": "https://it.wikipedia.org/wiki?curid=2321547", "title": "Campionato croato di calcio a 5 2004-2005", "text": "Il Campionato croato di calcio a 5 2004-2005 \u00e8 stato il quattordicesimo campionato croato di calcio a 5. Si \u00e8 svolto per la prima volta con la formula dei playoff dopo il girone unico ed ha visto trionfare per la prima volta la squadra del MNK Orkan Zagreb."}
{"id": "2321549", "revid": "287204", "url": "https://it.wikipedia.org/wiki?curid=2321549", "title": "Il villaggio degli innocenti", "text": "Il villaggio degli innocenti \u00e8 un romanzo della scrittrice statunitense Kathy Reichs. Scritto nel 2002, \u00e8 il quinto ad avere come protagonista l'antropologa forense Temperance Brennan.\nTrama.\nTempe, infatti, \u00e8 stata convocata per far parte di una spedizione umanitaria in Guatemala, che si dovr\u00e0 attivare per recuperare e ricostruire i corpi di civili, trucidati durante un eccidio, avvenuto tra il 1962 ed il 1996. Verso il termine delle ricerche, due componenti del gruppo di volontari vengono assaliti durante il tragitto tra il villaggio e la capitale, Citt\u00e0 del Guatemala, e uno dei due rimane ucciso. Gi\u00e0 in seguito a questo episodio, la dottoressa inizia a pensare che qualcuno stia impedendo all'\u00e9quipe di ottenere delle risposte. Le sue supposizioni trovano conferma successivamente, quando viene interpellata dal Dipartimento di polizia locale, per ottenere informazioni riguardo ad un cadavere femminile decomposto, ritrovato in una fossa biologica. Infatti Tempe ed il tenente Galiano, poliziotto guatemalteco, troveranno serie difficolt\u00e0 e numerosi impedimenti nel cercare l'identit\u00e0 del corpo, che potrebbe corrispondere ad una di quattro ragazze risultanti scomparse, tra cui anche la figlia dell'ambasciatore canadese. L'antropologa decide allora di chiedere l'intervento del suo amato, il tenente Ryan, che la raggiunger\u00e0 sul posto e l'aiuter\u00e0 nelle indagini. Viene ritrovata un'altra ragazza morta e la figlia dell'ambasciatore, ma viva. Questo, per\u00f2, fa chiarezza solo inizialmente, poich\u00e9 si scopre che chi osteggiava l'investigazione, faceva parte dei gruppi militari autori dei massacri e probabilmente erano anche collegati con l'agguato ai danni dei compagni di Tempe. Il libro termina con la protagonista in condizioni precarie, pericolose ed a faccia a faccia con l'assassino, ma ne uscir\u00e0 vincitrice. Nel libro c'\u00e8 anche spazio per alcuni sviluppi della vita personale e sentimentale della Brennan, che risulta essere alquanto complicata, ma tutto sar\u00e0 pi\u00f9 chiaro solamente nel racconto successivo.\nNarrazione.\nIl romanzo \u00e8 narrato in prima persona dalla protagonista e vi \u00e8 un intreccio tra descrizioni scientifiche delle procedure utilizzate, la narrazione degli eventi, dei contesti e dei personaggi ed infine le sensazioni e le emozioni della dottoressa."}
{"id": "2321550", "revid": "122870547", "url": "https://it.wikipedia.org/wiki?curid=2321550", "title": "One Night in Paris", "text": "One Night in Paris: The Exciter Tour 2001 \u00e8 un film live diretto da Anton Corbijn del gruppo musicale synth pop britannico Depeche Mode, messo in commercio nel 2002 che documenta i concerti al Palais Omnisports de Paris-Bercy di Parigi del 9 e del 10 ottobre 2001, durante l'\"Exciter Tour\".\nIl video \u00e8 stato pubblicato in tre differenti formati: doppio DVD, VHS e UMD. L'edizione in doppio DVD si compone di un primo disco con il concerto e di un secondo disco con alcuni contenuti aggiuntivi: un documentario, interviste ai fan e alla band e un ulteriore brano dal vivo. Le edizioni in VHS e UMD, invece, contengono solamente il concerto presente nel primo disco dell'edizione in DVD."}
{"id": "2321551", "revid": "647919", "url": "https://it.wikipedia.org/wiki?curid=2321551", "title": "MALToma", "text": ""}
{"id": "2321552", "revid": "666668", "url": "https://it.wikipedia.org/wiki?curid=2321552", "title": "Campionato croato di calcio a 5 2005-2006", "text": "Il Campionato croato di calcio a 5 2005-2006 \u00e8 stato il quindicesimo campionato croato di calcio a 5. Si \u00e8 svolto per la seconda volta con la formula dei playoff dopo il girone unico ed ha visto trionfare per la sesta volta la squadra del MNK Split."}
{"id": "2321553", "revid": "1305772", "url": "https://it.wikipedia.org/wiki?curid=2321553", "title": "Ceneri (romanzo)", "text": "Ceneri \u00e8 il sesto libro composto dalla scrittrice statunitense Kathy Reichs nel 2003, che rientra nel filone di avventure dell'antropologa forense Temperance Brennan.\nTrama.\nTemperance si trova nella sua citt\u00e0, Charlotte, in procinto di partire per una vacanza al mare con l'amato tenente Ryan.\nAvvengono diversi ritrovamenti di ossa: il cadavere di un bambino carbonizzato, trovato nella stufa di una casa di campagna abbandonata; dei sacchi neri contenenti ossa animali ed umane, ritrovati dalla stessa dottoressa durante un picnic con la figlia Katy ed il fido cane Boyd; e, infine, i resti umani di un incidente aereo. I casi inizialmente sembrano scollegati, ma, saltata la vacanza ed iniziate le indagini, si scopre che tutti hanno due cose in comune: il traffico di droga ed il commercio clandestino di cistifellea d'orso. Questi sporchi affari sono opera di gente senza scrupoli e la stessa vita dell'antropologa forense \u00e8 messa in grave pericolo. Solo l'appoggio e l'aiuto di Ryan consentono a Tempe di arrivare sana e salva alla conclusione del caso.\nNarrazione.\nIl romanzo \u00e8 narrato in prima persona dalla protagonista e vi \u00e8 un intreccio tra descrizioni scientifiche delle procedure utilizzate, la narrazione degli eventi, dei contesti e dei personaggi ed infine le sensazioni e le emozioni delladottoressa."}
{"id": "2321555", "revid": "1305887", "url": "https://it.wikipedia.org/wiki?curid=2321555", "title": "Sagitta", "text": ""}
{"id": "2321556", "revid": "28592", "url": "https://it.wikipedia.org/wiki?curid=2321556", "title": "Lago Toposero", "text": ""}
{"id": "2321559", "revid": "28592", "url": "https://it.wikipedia.org/wiki?curid=2321559", "title": "Lago Vygosero", "text": ""}
{"id": "2321561", "revid": "36426", "url": "https://it.wikipedia.org/wiki?curid=2321561", "title": "Galleria regionale di Palermo", "text": ""}
{"id": "2321562", "revid": "284938", "url": "https://it.wikipedia.org/wiki?curid=2321562", "title": "Dassault Myst\u00e8re III", "text": ""}
{"id": "2321570", "revid": "357738", "url": "https://it.wikipedia.org/wiki?curid=2321570", "title": "Vasodilatatori", "text": ""}
{"id": "2321575", "revid": "104458", "url": "https://it.wikipedia.org/wiki?curid=2321575", "title": "John Kristian Dahl", "text": "Biografia.\nHa debuttato in campo internazionale ai Mondiali juniores di Karpacz/Szklarska Por\u0119ba del 2001, arrivando 5\u00ba nella 10\u00a0km a tecnica classica e 2\u00ba nella sprint.\nIn Coppa del Mondo ha esordito nella stessa stagione, nella sprint a tecnica classica di Oslo del 7 marzo (35\u00ba), ha ottenuto il primo podio il 7 dicembre 2003 nella sprint a squadre a tecnica libera di Dobbiaco (3\u00b0) e la prima vittoria il 13 dicembre 2009 nella sprint a tecnica libera di Davos.\nIn carriera ha preso parte a un'edizione dei Campionati mondiali, Liberec 2009 (15\u00b0 nella sprint).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:TC = tecnica classicaTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:TC = tecnica classicaTL = tecnica libera"}
{"id": "2321577", "revid": "767487", "url": "https://it.wikipedia.org/wiki?curid=2321577", "title": "Pop Ya Collar", "text": "Pop Ya Collar \u00e8 una canzone R&amp;B scritta da Kevin Briggs, Usher e Kandi Burruss e originariamente registrata da Usher per l'album \"All About U\", del quale sarebbe dovuta essere il primo singolo. Quando l'uscita di \"All About U\" fu cancellata, il brano fu inserito nel successivo lavoro di Usher \"8701\".\n\"Pop Ya Collar\" raggiunse la seconda posizione nel Regno Unito, e la sedicesima nei Paesi Bassi.\nIl video.\nIl video musicale prodotto per \"Pop Ya Collar\" \u00e8 stato diretto dai registi Monty Whitebloom e Andy Delaney e prodotto dalla \"Propaganda Film\".. Le coreografie del video sono state curate da Michael Rooney. Il video \u00e8 stato trasmesso per la prima volta nella settimana del 15 gennaio 2001."}
{"id": "2321581", "revid": "22356", "url": "https://it.wikipedia.org/wiki?curid=2321581", "title": "Chroniosuchidae", "text": ""}
{"id": "2321582", "revid": "666668", "url": "https://it.wikipedia.org/wiki?curid=2321582", "title": "Campionato croato di calcio a 5 2006-2007", "text": "Il Campionato croato di calcio a 5 2006-2007 \u00e8 stato il sedicesimo campionato croato di calcio a 5. Si \u00e8 svolto per la terza volta con la formula dei playoff dopo il girone unico ed ha visto trionfare per la prima volta la squadra dell'Hmnk Gospi\u0107."}
