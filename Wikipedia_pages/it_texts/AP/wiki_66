{"id": "2341616", "revid": "1543377", "url": "https://it.wikipedia.org/wiki?curid=2341616", "title": "Museo dell'olivo e dell'olio", "text": "Il Museo dell'olivo e dell'olio \u00e8 un museo privato specializzato, situato a Torgiano, in ambienti che furono sede di un frantoio attivo fino agli anni sessanta del Novecento.\nAttraverso collezioni di arti applicate e raccolte di cultura materiale documenta le tecniche di olivicoltura ed elaiotecnica, gli usi tradizionali e i significati simbolici dell'olivo e dell'olio d'oliva.\nStoria.\nCurato da Maria Grazia Marchetti Lungarotti e gestito dalla Fondazione Lungarotti, il Museo dell'Olivo e dell'Olio \u00e8 stato aperto al pubblico nel 2000. Insieme al Museo del vino di Torgiano \u00e8 inserito nel Sistema Museale dell'Umbria.\nIl percorso museale.\nTavole botaniche raffiguranti le diverse variet\u00e0 d'olivo diffuse in Umbria introducono la sezione che documenta le caratteristiche botaniche della pianta, le tecniche tradizionali e i sistemi innovativi di coltura.\nLa presenza di una mola a trazione animale e di un imponente frantoio a trazione idraulica testimoniano, affiancati da documentazione fotografica e da schemi didattici, la lunga evoluzione dei sistemi di estrazione olearia.\nIl percorso prosegue con la trattazione del tema mitologico: un al\u00e1bastron attico a figure rosse, attribuibile al Pittore della Fonderia (sec. V a.C.), ritrae Atena, divinit\u00e0 che avrebbe fatto dono dell'olivo all'umanit\u00e0. Gli altri reperti esposti attestano l'azione civilizzatrice della dea \u2013 depositaria del sapere tecnologico \u2013 in ambito domestico femminile, agricolo, navale e bellico.\nLa sezione dedicata al paesaggio conserva cabrei, carte e oggetti evocativi del Grand Tour: la ricorrenza, in Umbria, di terreni condotti a oliveto colpisce l'immaginazione dei viaggiatori che riportano nei loro taccuini, sotto forma di descrizioni o di rapidi schizzi, il loro interesse per il paesaggio.\nGli ambienti successivi documentano gli impieghi tradizionali dell'olio: l'uso pi\u00f9 remoto \u2013 l'olio come fonte di luce \u2013 \u00e8 documentato da una collezione di lucerne da et\u00e0 preclassica al neoclassicismo.\nGli usi rituali dell'olivo e dell'olio nell'Ebraismo, nel Cristianesimo e nell'Islam, il loro impiego nell'alimentazione, nello sport, nella preparazione di unguenti e profumi, nella sfragistica, nella tessitura, nell'ebanisteria e in numerose altre attivit\u00e0, costituiscono gli spunti per le rimanenti sale espositive.\nIl complesso di significati simbolici che, per diretta derivazione dall'antico, conferisce all'olivo e all'olio valenze di sacralit\u00e0 e poteri magico-terapeutici, \u00e8 documentato nell'ultima sala del percorso espositivo."}
{"id": "2341618", "revid": "287204", "url": "https://it.wikipedia.org/wiki?curid=2341618", "title": "M\u00fcnchen Basket", "text": "Il M\u00fcnchen Basket \u00e8 una societ\u00e0 cestistica, facente parte della polisportiva , avente sede a Monaco di Baviera, in Germania. Fondata nel 1975 dalla fusione di \"TSV 1860 M\u00fcnchen\" e \"USC M\u00fcnchen\", gioca nel campionato tedesco.\nDisputa le partite interne nella Sporthalle der Ludwig-Maximilians-Universit\u00e4t M\u00fcnchen, che ha una capacit\u00e0 di 7.200 spettatori."}
{"id": "2341622", "revid": "228587", "url": "https://it.wikipedia.org/wiki?curid=2341622", "title": "Mattagami", "text": "Il Mattagami \u00e8 un fiume del Canada che attraversa le regioni settentrionali della provincia dell'Ontario.\nScorre inizialmente per 443\u00a0km a nord dalle sue sorgenti, passando a sud-ovest della citt\u00e0 di Timmins, prima di incontrare il fiume Missinaibi. Entrambi i fiumi diventano affluenti del fiume Moose, che si getta nella Baia di James."}
{"id": "2341624", "revid": "287204", "url": "https://it.wikipedia.org/wiki?curid=2341624", "title": "Adrien Goguet", "text": "Dopo aver praticato motocross dall'et\u00e0 di 4 anni, nel 2004 passa al supermotard correndo il Campionato Francese Supermoto su Husaberg.\nNel 2006 entra a far parte del Team MHRM SIMA, e, dopo una parentesi nel team belga KTM Slide Zone nel 2007, nel 2008 conquista il titolo nella categoria Prestige S2 contro il veterano St\u00e9phane Blot. Nel 2008 arriva anche la sua prima convocazione nel team francese al Supermoto delle Nazioni.\nNel 2009 passa a Kawasaki sempre nel Team MHRM ma la stagione viene presto interrotta da un infortunio. Nel 2010 passa a TM France con la collaborazione del Team MHRM."}
{"id": "2341628", "revid": "1226", "url": "https://it.wikipedia.org/wiki?curid=2341628", "title": "Interfaccia a linea di comando", "text": ""}
{"id": "2341633", "revid": "300067", "url": "https://it.wikipedia.org/wiki?curid=2341633", "title": "RSV Eintracht Stahnsdorf", "text": "RSV Eintracht Stahnsdorf \u00e8 una societ\u00e0 cestistica avente sede a Stahnsdorf, in Germania. Fondata nel 1982, gioca nel campionato tedesco.\nDisputa le partite interne nella Grundschule John-Schehr-Strasse, che ha una capacit\u00e0 di 500 spettatori."}
{"id": "2341634", "revid": "599013", "url": "https://it.wikipedia.org/wiki?curid=2341634", "title": "Hermes Neves Soares", "text": "Carriera.\nClub.\nDopo i brillanti inizi di carriera, Hermes trascorse un periodo giocando nel calcio minore brasiliano, fino a quando il Klub Sportowy Widzew \u0141\u00f3d\u017a lo acquist\u00f2, all'et\u00e0 di 28 anni, concedendogli una seconda opportunit\u00e0; dal 2002 il centrocampista gioca nel Campionato polacco di calcio con un certo successo.\nNazionale.\nCon la Nazionale di calcio del Brasile ha giocato e vinto il ."}
{"id": "2341636", "revid": "1305772", "url": "https://it.wikipedia.org/wiki?curid=2341636", "title": "Palazzo Spinola", "text": ""}
{"id": "2341637", "revid": "1149807", "url": "https://it.wikipedia.org/wiki?curid=2341637", "title": "Red (Tex Avery)", "text": "Red \u00e8 un personaggio femminile creato da Tex Avery. Debutta nel celebre corto \"Red Hot Riding Hood\" (1943) che era originariamente una deviazione dalla favola di Cappuccetto Rosso. Qui \u00e8 una giovane cantante e ballerina di un nightclub che fa impazzire tutti gli uomini con la sua bellezza, specialmente il lupo Wolf che prova inutilmente a sedurla. Le reazioni esagerate del lupo alla vista di Red sono diventate molto famose.\nNei cortometraggi di Droopy delle serie TV Tom &amp; Jerry Kids e appare una sua versione col nome di Miss Vavoom.\nHa un ruolo diverso in ogni episodio come la showgirl, la principessa, la spia, la sirena, la segretaria o l'extraterrestre. Molto spesso un suo bacio \u00e8 il premio di una qualche sorta di gara; questo fa s\u00ec che Droopy e Mc Wolf si scontrino fra loro, in quanto hanno entrambi una cotta per lei. Lei trova affascinante Droopy e molto spesso lo bacia, causandogli delle reazioni \"esplosive\" in contrasto alla sua tipica tristezza.\nRed appare poi, successivamente, in alcuni film per il mercato home-video di Tom and Jerry.\nHa inoltre ispirato il personaggio di Jessica Rabbit."}
{"id": "2341648", "revid": "1718925", "url": "https://it.wikipedia.org/wiki?curid=2341648", "title": "Connessione (internet)", "text": ""}
{"id": "2341664", "revid": "322321", "url": "https://it.wikipedia.org/wiki?curid=2341664", "title": "Musile di Piave", "text": "Musile di Piave (\"Muxil\" in veneto) \u00e8 un comune italiano di abitanti della citt\u00e0 metropolitana di Venezia in Veneto.\nGeografia fisica.\nIl comune \u00e8 situato sulla riva destra del Piave, una ventina di chilometri prima della foce del fiume, in una fascia interamente pianeggiante. Confina a sud-ovest con la Laguna Veneta. Larga parte del territorio \u00e8 stato strappato alle paludi attraverso le bonifiche di fine Ottocento (territori a sud della via Emilia) e degli anni Venti del Novecento (Zona Millepertiche-Caposile).\nOrigini del nome.\nIl toponimo \"Musile\" ha un'etimologia incerta: pare derivare dal veneto antico \"mussa\", il cui significato \u00e8 \"diga\", \"argine\", \"palizzata\" o \"luogo rialzato\". Nel medioevo \"musil\" o \"musile\" \u00e8 anche sinonimo di \"prato chiuso per il pascolo\" o, pi\u00f9 genericamente, \"prato\". A Musile di Piave gi\u00e0 nel X secolo si teneva un importante mercato, probabilmente ospitato nel prato chiuso in riva al Piave. La coincidenza tra il toponimo \"Musile\" e un luogo atto a ospitare un mercato si riscontra, infatti, a Belluno (\"Musile\" o \"Prato della Fiera\") e a Sant'Ambrogio di Fiera in riva al Sile a Treviso.\nStoria.\nIn passato la zona di Musile era un territorio palustre in continuit\u00e0 con la vicina Laguna Veneta. Presso la zona di Croce, invece, abbondavano i boschi. Nonostante ci\u00f2, la presenza umana doveva essere ben radicata, specie in et\u00e0 romana vista la vicinanza alla citt\u00e0 di Altino. Il territorio era attraversato via Annia (coincidente con quella che, qualche decennio fa, fu erroneamente denominata via Emilia) e in effetti abbondano i reperti come anfore, vetri e, in localit\u00e0 Ponte Catena, i resti di un ponte (al momento interrato) in perfetto stato di conservazione.\nIn et\u00e0 medievale Musile era sottoposta alla giurisdizione del vescovo di Torcello, mentre la frazione di Croce apparteneva al Patriarcato di Aquileia. Nel 1177 divenne feudo degli Ezzelini. Estinta la dinastia con Ezzelino III, nel 1260 fu assegnato al comune di Treviso, Con l'inclusione di Musile nei domini della Repubblica di Venezia, proprietari di gran parte dei terreni divennero i patrizi Foscari e i Malipiero. I Foscari nel 1331 costruirono una cappella intitolata all'Invenzione della Croce.\nNel XIV secolo, con il definitivo passaggio di Musile alla Repubblica di Venezia, i terreni furono acquistati dalla famiglia patrizia dei Malipiero, che costru\u00ec una nuova chiesa dedicata a San Donato, dopo la distruzione della prima (1533) a causa di una piena del Piave. \nDurante il XV secolo \u00e8 documentata una grande attivit\u00e0 di sfruttamento dei boschi esistenti presso l'area di Croce per la produzione di carbone. A partire dallo stesso periodo il territorio fu sottoposto a grandi interventi idraulici da parte della Serenissima: nel 1483 venne scavato il canale Fossetta per favorire le comunicazioni via acqua con Venezia. Tra il 1534 e il 1543 fu realizzato l'Argine di San Marco sulla sponda destra del fiume, per salvaguardare la laguna dall'interramento causato dalle piene del Piave. I numerosi interventi idraulici culminarono con la deviazione del Piave, realizzata tra il 1641 e il 1664. La diversione del fiume fu resa operativa con lo sbarramento (\"intestadura\") del tratto del Piave fino a Caposile e con l'escavazione del nuovo alveo da Musile verso Eraclea. Nel 1683, aperto il Taglio del Sile, i boschi Malipiero e Foscari si impaludarono. La nuova opera idraulica impediva, infatti, il deflusso in laguna delle acque del canale dei Lanzoni, che dunque si disperdevano nella campagna.\nDal 1797 Musile segu\u00ec le sorti di tutto il Veneto: divenne comune autonomo sotto Napoleone, pass\u00f2 poi agli Austriaci e infine divenne parte del nuovo Regno d'Italia. \nNel 1828 il 52,61% del territorio comunale risultava incolto, mentre il 7,46% era costituito da paludi. Grazie alla costruzione della conca dell'Intestadura (1873) che ristabil\u00ec la navigabilit\u00e0 dell'antico alveo del Piave (Piave Vecchia), e iniziate nuove opere di bonifica, come l'apertura della botte dei Lanzoni (1887), il territorio torn\u00f2 a risollevarsi.\nDopo la rotta di Caporetto (autunno 1917), Musile si ritrov\u00f2 sul fronte del Piave e fu teatro di aspri combattimenti (giugno 1918) che ridussero il paese ad un cumulo di macerie. L'attuale centro urbano fu ricostruito negli anni Venti: oltre al Municipio anche la chiesa parrocchiale fu, infatti, ricostruita dopo la guerra in forme neogotiche (1919). Nel 1920 il comune di Musile ottenne da Vittorio Emanuele III di potersi fregiare del flumenimico \"di Piave\", per essere stato protagonista delle vicende della Battaglia del Piave.\nNel 1927, la costituzione del Consorzio di Bonifica di Caposile, port\u00f2 al complemento della bonifica del territorio.\nTre furono i Podest\u00e0 che ressero il Comune durante il Ventennio:\nCommissario straordinario dalla fine della guerra alle prime elezioni del 1946 fu Nicola Bizzaro. Primo sindaco eletto del Secondo dopoguerra Giacchetto.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero il 12,18% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Musile, oltre all'italiano, \u00e8 parlata la variante Sandonatese della lingua veneta.\nTradizioni e folclore.\nUna delle tradizioni di Musile di Piave \u00e8 il \"Patto Solenne d'Amist\u00e0\" (Patto dell'amicizia), che viene ricordato il 7 agosto di ogni anno nel giorno di San Donato. Questa consuetudine, che consiste nel dono di due capponi da parte del Sindaco di San Don\u00e0 di Piave a quello di Musile di Piave, nasce da un fatto storico. \nNel Medioevo, tra i centri di San Don\u00e0 e Musile esisteva una cappella consacrata a San Donato. Nel 1250 ca. a causa di una grande alluvione che devi\u00f2 il corso del Piave, la cappella pass\u00f2 dalla sponda sinistra alla sponda destra del fiume, nel territorio di \"San Donato oltre la Piave\" (oggi Musile). Secondo la leggenda le due comunit\u00e0 sancirono un patto: gli abitanti dell'antica Musile conservarono San Donato come proprio patrono, in cambio San Don\u00e0 pot\u00e9 fregiarsi di tale nome versando un tributo annuo di \"gallos eviratos duos, vivi et ruspanti pingues et optimi\". La tradizione dello scambio dei capponi \u00e8 stata poi col tempo dimenticata, ma \u00e8 stata riscoperta dal 1957.\nDal 1995 al 2011 a Musile si svolgeva il Palio San Donato, manifestazione che consisteva di tre prove, il tiro alla fune, i tremila siepi e la corsa nei sacchi, le prime due riservate agli uomini e la terza alle donne. Si sfidavano sette contrade, rappresentanti delle frazioni o localit\u00e0 del paese: Musile Centro, Croce, Millepertiche, Caposile, Ca'Malipiero, Paludello (che rappresentava la localit\u00e0 Lazzaretto) e Chiesanuova (quest'ultima nonostante sia frazione di San Don\u00e0 di Piave). Alla contrada vincitrice veniva consegnato un drappo dipinto dal vincitore del Concorso di Pittura riservato ai ragazzi della classe terza media dell'I.C. Toti. Dal 2011 il Palio \u00e8 stato sospeso per problemi finanziari.\nInfrastrutture e trasporti.\nStrade.\nStrade regionali e provinciali.\nSono diverse le strade provinciali che attraversano il territorio comunale di Musile di Piave:\nFerrovie.\nPer Musile di Piave passa la linea ferroviaria Venezia-Trieste, vi \u00e8 in localit\u00e0 Ca'Malipiero la stazione di Fossalta di Piave, cos\u00ec chiamata anche se non \u00e8 sul territorio comunale di Fossalta di Piave, ma su quello musilense. Sorta nel 1886, succede la stazione di Meolo e precede quella di San Don\u00e0-Jesolo.\nSport.\nCalcio.\nL'unica squadra di calcio della citt\u00e0 \u00e8 l'\"A.S.D. Musile Mille\", con sede nella frazione di Millepertiche, squadra fondata nel 2012 come \"A.S.D. Millepertiche 2012\" e rinominata nell'estate 2016, che gioca nel girone O di Seconda Categoria, dopo il ripescaggio nel 2016. Fino al 2016 \u00e8 esistito il \"Citt\u00e0 di Musile 1962 Calcio\" (dal 2009 al 2011 \"Polisportiva Union Sandonatese\"), poi non iscritto dopo la retrocessione dalla Promozione. Dagli anni '70 al 2001 \u00e8 esistita anche l'\"A.C. Croce\", squadra della frazione di Croce, che ha militato sempre in Terza Categoria, tranne due stagioni (1989-1990 e 1990-1991) in Seconda Categoria.\nPallamano.\nLa pallamano \u00e8 praticata a Musile sin dal 1984 ed \u00e8 lo sport che ha dato le maggiori soddisfazioni alla citt\u00e0. Oggi questo sport \u00e8 rappresentato dall Pallamano Musile 2006, sorta dalla fusione dell'\"A.S. Pallamano Musile\" e dell\"'Handball Club Musile\". Le partite si svolgono nella nuova Arcostruttura di Musile di Piave.\nNegli anni 1990 l'\"A.S. Pallamano Musile\" ha conseguito alcuni rilevanti risultati nel campionato maschile: dopo un periodo trascorso in serie C, ha militato in serie B dal 1998 al 2001, oltre alla vittoria del campionato Under 19 a met\u00e0 anni Novanta. I risultati migliori arrivano per\u00f2 nel 2015 e 2016, quando ottiene due promozioni consecutive e passa dalla Serie B alla massima serie, dove milita per una stagione prima di tornare in Serie A2. La prima squadra maschile \u00e8 anche vicecampione italiana 2015 di beach handball, mentre la prima squadra femminile gioca nel girone C della Serie A2 femminile.\nPallavolo.\nA Musile esiste una squadra di volley femminile, il Musile Volley, che milita in Prima Divisione, il primo livello provinciale, dopo aver ottenuto la promozione dalla Seconda Divisione nella stagione 2015-2016.\nTiro alla fune.\nA Musile \u00e8 presente una societ\u00e0 che pratica il tiro alla fune, il \"T.A.F. Citt\u00e0 di Musile\", fondato nel 2011 come \"T.A.F. Croce\", nell'omonima frazione, e passato nel 2014 alla denominazione attuale, che partecipa al campionato nazionale e a quello triveneto. Il tiro alla fune era una delle prove del Palio San Donato, evento che si svolgeva dal 1995 al 2011 e che contrapponeva le diverse contrade del paese."}
{"id": "2341668", "revid": "964", "url": "https://it.wikipedia.org/wiki?curid=2341668", "title": "Spermatoforo", "text": "Lo spermatoforo \u00e8 un organulo presente nell'apparato riproduttore di alcune specie di animali costituito da una massa di spermatozoi riuniti insieme, talora racchiusi in una capsula.\nGli spermatofori sono utilizzati durante l'accoppiamento da molte specie di aracnidi, da alcuni insetti (p.es.Tettigoniidae spp) e dalla gran parte dei molluschi gasteropodi.\nTra i vertebrati, i maschi di molte specie di anfibi urodeli sono dotati di spermatofori."}
{"id": "2341671", "revid": "1603714", "url": "https://it.wikipedia.org/wiki?curid=2341671", "title": "Classe Medusa", "text": "La classe Medusa di sommergibili italiani era costituita da 8 battelli costruiti per la Regia Marina, progettati dall'ingegnere navale Cesare Laurenti, che rimpiazz\u00f2 la precedente classe Foca (che era ancora dotata di motore a benzina). Come le classi precedenti, neanche queste unit\u00e0 erano dotate di doppio scafo resistente, in quanto non era loro richiesta una elevata profondit\u00e0 operativa. Questa classe oper\u00f2 nei primi due anni della prima guerra mondiale.\nUnit\u00e0.\nLe unit\u00e0 della classe erano le seguenti\n\"Medusa\".\nDislocato a Venezia allo scoppio della prima guerra mondiale, venne silurato ed affondato dal sommergibile tedesco \"UB 15\", battente bandiera austriaca e comandato dall\"'Oberleutnant zur See\" (sottotenente di vascello) Heino von Heimburg, il 10 giugno 1915, al ritorno da una missione offensiva lungo le coste istriane. Morirono 15 membri dell'equipaggio e 6 vennero recuperati. Il 19 agosto 1956 fu recuperato e demolito.\n\"Velella\".\nIl \"Velella\" fu impostato nei cantieri Fiat San Giorgio il 5 giugno 1910, fu varato il 25 maggio 1911 e consegnato il 10 luglio 1912. Durante la guerra fu di stanza presso la base di Taranto da cui effettu\u00f2 73 missioni nel basso Adriatico senza riportare affondamenti. Il 16 ottobre 1917 fu rimosso dal servizio e demolito.\n\"Argo\".\nImpostato nei cantieri Fiat San Giorgio il 26 settembre 1910, fu varato il 14 gennaio 1912 e consegnato il 6 settembre 1912.\nDi base a Venezia, svolse numerose missioni nell'alto Adriatico sotto il comando del tenente di vascello G. Del Greco e poi del tenente di vascello M. Falangola, senza riportare affondamenti. Messo in disarmo nel dicembre 1916, fu radiato il primo settembre 1919.\n\"Salpa\".\nIl \"Salpa\" (genere di tunicato pelagico, le Salpe) Impostato nei cantieri Fiat San Giorgio il 25 agosto 1910, fu varato il 14 maggio 1912 e consegnato il 10 settembre 1912. Fu inviato a Venezia nell'agosto 1914, da dove svolse un'intensa attivit\u00e0 offensiva. Il 2 agosto 1915, sotto il comando del tenente di vascello U. Perriconi, mentre si apprestava a silurare il sommergibile \"Pullino\" che si era incagliato presso l'isola della Gagliola (l'odierna Galijola), intercett\u00f2 il cacciatorpediniere austriaco \"Magnet\" (477 t) e lo colp\u00ec con un siluro a poppa. Il cacciatorpediniere fu recuperato grazie alla vicinanza con il porto di Pola. Fu messo in disarmo nel febbraio 1917 dopo aver compiuto 55 missioni, radiato definitivamente il 26 settembre 1918.\n\"Fisalia\".\nIl \"Fisalia\" (la medusa detta anche Caravella portoghese) fu subappaltato ai Cantieri Orlando di Livorno che lo impostarono il 3 ottobre 1910. Fu varato il 25 febbraio 1912 e consegnato il 13 settembre 1913. Durante la prima guerra mondiale fu impiegato in numerose missioni nell'alto Adriatico, con base Venezia, senza riportare affondamenti. Fu radiato il 26 settembre 1918.\n\"Jantina\".\nIl \"Jantina\" (famiglia di gasteropodi pelagici le \"Janthinidae\") fu impostato nei cantieri Fiat San Giorgio il 18 agosto 1910, fu varato il 20 novembre 1912 e consegnato il 14 maggio 1913.\nDurante la guerra effettu\u00f2 solo missioni difensive senza riportare affondamenti. Fu messo in disarmo nel dicembre 1917.\n\"Zoea\".\nAnche il \"Zoea\" (larva pelagica di alcuni crostacei) fu subappaltato ai Cantieri Orlando di Livorno che lo impostarono il 18 ottobre 1910. Fu varato il 2 marzo 1913 e consegnato il 10 luglio 1913. Durante la prima guerra mondiale fu impiegato in missioni difensive nell'Adriatico, prima con base Venezia e poi ad Ancona, senza riportare affondamenti. Fu messo in disarmo il 10 dicembre 1917.\n\"Jalea\".\nIl \"Jalea\" (genere di gasteropodi marini con conchiglia \"Hyalaea\") fu impostato nei cantieri Fiat San Giorgio il 10 marzo 1911, fu varato il 3 agosto 1913 e consegnato il primo settembre 1913.\nDi base a Venezia, durante la guerra, effettu\u00f2 7 missioni per poi, il 17 agosto 1915, affondare dopo aver urtato una mina al largo del banco Mula di Muggia di fronte a Grado. Un solo marinaio si salv\u00f2. Recuperato e demolito nel marzo 1954."}
{"id": "2341674", "revid": "1543377", "url": "https://it.wikipedia.org/wiki?curid=2341674", "title": "Sindrome di Dubowitz", "text": "La sindrome di Dubowitz \u00e8 una malattia molto rara descritta per la prima volta nel 1965 dal medico inglese Victor Dubowitz. Anche se le sue esatte cause non sono ancora state scoperte, si ritiene che sia una malattia autosomica recessiva.\nLa sindrome \u00e8 caratterizzata da anomalie multiple congenite, ritardo mentale, ritardo di crescita con difetti immunitari, che predispongono alle allergie e all'eczema, neoplasie ematologiche e neuroblastoma.\nSintomatologia.\nI segni clinici comprendono il ritardo di crescita pre e postnatale, la microcefalia, il ritardo mentale lieve-medio e l'eczema. I pazienti sono spesso iperattivi, con scarsa capacit\u00e0 di attenzione.\nL'aspetto del viso \u00e8 caratteristico con fronte alta e sfuggente, creste sopraorbitali piatte, sopracciglia rade nelle porzioni laterali, rime palpebrali corte, blefaroptosi, orecchie a conformazione anomala, radice del naso ampia e piatta, conformazione insolita della bocca. Le anomalie dei genitali comprendono ipospadia e criptorchidismo. I pazienti possono anche mostrare fossetta sacrale, clinodattilia del V dito e sindattilia cutanea del secondo e terzo dito del piede.\nAd oggi, sono stati osservati oltre 150 pazienti con questa condizione. La patogenesi non \u00e8 nota. Sembra trattarsi di un carattere autosomico recessivo.\nEziologia.\nLe cause della malattia non sono a tutt'oggi chiare, nonostante ci\u00f2 si ritiene che abbia una origine genetica. \u00c8 stata individuata inoltre una correlazione con la carenza dell'ormone della crescita.\nComponente genetica.\n\u00c8 quasi certo la malattia abbia una componente genetica. Viene classificata come una malattia autosomica recessiva, che pu\u00f2 essere tramandata attraverso le generazioni. Inoltre, vi \u00e8 una consanguineit\u00e0 occasionale dei genitori. Vari casi indicano che la sindrome Dubowitz si verifichi in gemelli monozigoti, fratelli e cugini.\nTuttavia, anche se \u00e8 una caratteristica recessiva, vi \u00e8 stata trovata una variazione nella espressione fenotipica. In alcuni casi, nonostante il sintomo comune di microcefalia, il grado di ritardo mentale varia tra i pazienti. Anche se vi sono considerevoli prove che puntano alla base genetica di questa malattia, i sintomi che vengono espressi sono molto simili alla sindrome alcolica fetale e ulteriori studi devono essere effettuati al fine di determinare se questo agente ambientale abbia un effetto sull'espressione del genotipo. In aggiunta, uno dei sintomi della sindrome Dubowitz comprende la ripartizione dei cromosomi.\nL'ormone della crescita.\nSi \u00e8 trovato che la sindrome di Dubowitz \u00e8 correlata ad una carenza dell'ormone della crescita. Ci\u00f2 risulta evidente nel ritardo della crescita di individui con questo disturbo. L'ormone della crescita viene secreto dalla ghiandola pituitaria anteriore del cervello. La sua funzione principale \u00e8 aumentare l'altezza di un individuo durante lo sviluppo, ma inoltre gioca un ruolo fondamentale nella regolazione della funzione immunitaria, aumenta la ritenzione di calcio, aumenta la massa muscolare e stimola la gluconeogenesi.\nUna carenza di ormone della crescita pu\u00f2 essere causata da mutazioni genetiche, malformazioni della ghiandola pituitaria o dell'ipotalamo durante lo sviluppo o da danni alla ghiandola pituitaria. Nella sindrome di Dubowitz, la causa \u00e8 molto probabilmente dovuta alle mutazioni del gene o alla rottura di strutture cerebrali avvenute durante sviluppo. Il deficit dell'ormone della crescita ha anche una correlazione con bassi livelli di IgG, una condizione comune nei pazienti Dubowitz."}
{"id": "2341675", "revid": "289613", "url": "https://it.wikipedia.org/wiki?curid=2341675", "title": "Ferno", "text": "Ferno (\"F\u00e8rnu\" nel dialetto locale, pronuncia: ) \u00e8 un comune italiano di abitanti della provincia di Varese in Lombardia.\nInfrastrutture e trasporti.\nLa stazione di Ferno-Lonate Pozzolo, posta lungo la ferrovia Busto Arsizio-Malpensa Aeroporto, \u00e8 servita da collegamenti regionali svolti da Trenord nell'ambito del contratto di servizio stipulato con la Regione Lombardia.\nFra il 1933 e il 1951 Ferno era servita da una diramazione proveniente da Gallarate della tranvia Milano-Gallarate, gestita dalla STIE."}
{"id": "2341678", "revid": "830939", "url": "https://it.wikipedia.org/wiki?curid=2341678", "title": "Adolfo Salminci", "text": "Biografia.\nSi avvi\u00f2 da giovane alla carriera politica e nel 1904, studente di giurisprudenza, si un\u00ec al circolo culturale \"\"Ars et Labor\", tenendo lezioni per studenti e operai. Nello stesso periodo fond\u00f2, con il fratello Attilio, il \"Corriere Meridionale\".\nLaureatosi nel 1907, nel 1913 fu eletto consigliere provinciale e nel 1914 consigliere comunale della sua citt\u00e0, dove ricopr\u00ec la carica di assessore. In questo periodo istitu\u00ec il primo pronto soccorso \"Umanitas\"\" e contribuisce alla fondazione della prima lega di contadini e della prima \"Camera del Lavoro\".\nIl 24 maggio 1919 divenne il primo sindaco socialista di Cerignola e mantenne tale incarico fino al 5 maggio 1921. Nello stesso anno venne incarcerato, dividendo la cella con Giuseppe Di Vittorio per atti sovversivi contro il fascismo.\nNel 1927 si trasfer\u00ec a Roma e venne eletto componente del \"Consiglio dell'Ordine degli Avvocati\"; questa attivit\u00e0 lo porter\u00e0 a ricoprire, nel 1963, l'incarico di vice presidente del Consiglio Superiore della Magistratura.\nMor\u00ec il 7 maggio 1971."}
{"id": "2341679", "revid": "253269", "url": "https://it.wikipedia.org/wiki?curid=2341679", "title": "Kevin Tighe", "text": "Biografia.\nTighe nacque a Los Angeles, figlio di un attore. La sua prima apparizione cinematografica, non accreditata, risale al 1967 nel film \"Il laureato\". Dopo il servizio militare ritorn\u00f2 a recitare, lavorando sotto contratto per la Paramount Pictures, e conquist\u00f2 la popolarit\u00e0 con il ruolo di Ray DeSoto nella serie televisiva \"Squadra emergenza\", di cui interpret\u00f2 129 episodi tra il 1972 e il 1979. Tighe fece diverse apparizioni in altre serie, fra cui \"Adam-12\", \"Love Boat\", \"La signora in giallo\", \"\", \"Freaks and Geeks\", \"Law &amp; Order - I due volti della giustizia\", \"4400\", \"West Wing - Tutti gli uomini del Presidente\" e \"Lost\".\nTighe ebbe anche ruoli in alcuni film come \"Matewan\" (1987), \"Otto uomini fuori\" (1988), \"Un poliziotto a 4 zampe\" (1989), \"In corsa con il sole\" (1996), accanto a Jim Belushi, \"Il duro del Road House\" (1989), \"Ancora 48 ore\" (1990), \"Buon compleanno Mr. Grape\" (1993), \"L'uomo in uniforme\" (1993), per il quale vinse un Genie Award nel 1994, e \"La montagna della strega\" (1995), remake televisivo del film \"Incredibile viaggio verso l'ignoto\" (1975).\nVita privata.\nTighe con la moglie Rebecca. Hanno una figlia."}
{"id": "2341680", "revid": "193968", "url": "https://it.wikipedia.org/wiki?curid=2341680", "title": "Maestro di Cappella", "text": ""}
{"id": "2341691", "revid": "792802", "url": "https://it.wikipedia.org/wiki?curid=2341691", "title": "Bombardamento di Bruxelles", "text": "Il bombardamento della citt\u00e0 di Bruxelles realizzato dalle truppe francesi del re Luigi XIV, nei giorni del 13, 14 e 15 di agosto del 1695, e l'incendio che ne segu\u00ec, \u00e8 stata la maggiore catastrofe che abbia mai colpito la capitale del Belgio nel corso della sua storia.\nLa ricostruzione del centro della citt\u00e0, realizzata negli anni seguenti, ne ha profondamente modificato l'aspetto lasciando, ancora oggi, numerose tracce.\nContesto storico.\nIl XVII secolo, detto dai francesi \"Grand Si\u00e8cle\", fu per gli abitanti dei Paesi Bassi spagnoli, separati dalle Province Unite, un secolo buio durante il quale, ad eccezione del regno dell'arciduca Alberto e d'Isabella (1595-1633), dovettero subire una sequenza infinita di guerre e distruzioni, di conquiste da parte di diversi eserciti che ne attraversarono il territorio a seguito delle differenti alleanze di volta in volta in essere.\nNel 1695, quarant'anni dopo la Bataille des Dunes, la Francia di Luigi XIV aveva iniziato una politica di espansione territoriale con l'annessione progressiva dei possedimenti spagnoli del nord.\nLe guerre o le alleanze si fanno, disfano e si succedono e le piazzeforti cambiano continuamente di possesso. Nel 1688 si realizza in Europa la Lega d'Augusta. Alla monarchia francese occupante si oppone una larga coalizione europea, la Lega d'Augusta, condotta da Guglielmo III d'Orange, a capo delle Repubblica delle Sette Province Unite nonch\u00e9 re d'Inghilterra, comprendente Spagna, Svezia, l'imperatore Leopoldo I di Germania oltre a diversi principi, come Massimiliano II Emanuele di Baviera, governatore dei Paesi Bassi spagnoli, che avevano Bruxelles come loro capitale.\nNel luglio 1695, la citt\u00e0 di Namur, occupata pi\u00f9 di tre anni prima dai francesi, era assediata da Guglielmo III d'Inghilterra, alla testa delle armate alleate. A seguito della perdita recente ed inopinata di Francesco Enrico di Montmorency-Luxembourg, l'armata francese delle Fiandre venne affidata a Fran\u00e7ois de Neufville, duca di Villeroi, digiuno di strategia militare, ma amico intimo del re. Quest'ultimo, irritato per la piega che stavano prendendo gli avvenimenti, esigette da Villeroy, accampato nelle Fiandre, un'azione eclatante come la distruzione di una citt\u00e0 della fama di Bruges o Gand. Villeroy, desideroso di accontentare il re e di cancellare l'eco dei suoi insuccessi, riusc\u00ec a convincerlo che \u00ab\"(\u2026) bombardare Bruxelles avr\u00e0 un maggior effetto e permetter\u00e0 di attirare il nemico in un luogo nel quale sar\u00e0 pi\u00f9 facile combatterlo che nelle vicinanze di Namur (\u2026)\"\u00bb.\nIl bombardamento.\nI preparativi.\nAlla fine di luglio, Villeroy fece pervenire al re un rapporto dettagliato, realizzato dal comandante dell'artiglieria. Questi valut\u00f2 il materiale bellico necessario in 12 cannoni, 25 mortai, 4.000 palle da cannone, 5.000 bombe incendiarie, una grande quantit\u00e0 di polvere da sparo, palle di piombo, granate, e 900 carri per trasportare tutto il materiale richiesto. Vennero poi aggiunti ancora i carri per il trasporto dei vettovagliamenti per un'armata di 70.000 uomini.\nVilleroy aggiunse al documento un calendario preciso e l'inventario dei cavalli, carri, armi e materiali diversi che contava di prelevare nelle differenti piazzeforti ai margini della Francia, oltre che i battaglioni di scorta e di rinforzo. L'armata ed il convoglio, costituito da pi\u00f9 di 1500 carri, si riun\u00ec a Mons, lasciando la citt\u00e0 il 7 agosto in direzione di Bruxelles.\nQueste manovre non passarono inosservate, in quanto Villeroy consent\u00ec di conoscere le sue intenzioni tendenti a cercare di distogliere l'armata alleata dall'assedio di Namur. Nel frattempo, il 3 agosto, Louis Fran\u00e7ois de Boufflers, che difendeva la piazzaforte, aveva chiesto ed ottenuto una tregua in cambio della capitolazione della citt\u00e0, per curare i suoi feriti e ripiegare poi nella cittadella di Namur. \nSei giorni dopo riprese l'assedio, in quanto sia le truppe di re Guglielmo III d'Inghilterra, sia quelle di Massimiliano Emanuele di Baviera non lasciarono il campo. Soltanto l'armata di Carlo Enrico di Lorena, che si trovava nei pressi di Gand, raggiunse le porte di Bruxelles, ma non potendo contare che su degli effettivi di soli 15.000 uomini, si tenne prudentemente a distanza.\nL'armata francese arriv\u00f2 in vista di Bruxelles l'11 agosto e si accamp\u00f2 sulle alture ad ovest della citt\u00e0. Bruxelles non era ne una piazzaforte ne una citt\u00e0 sede di guarnigione, le sue fortificazioni erano vetuste anche se gli spagnoli, un secolo prima, le avevano rafforzate. Esse non offrivano alcuna difesa, anche se i francesi non intendevano conquistare la citt\u00e0 ma volevano semplicemente bombardarla. Due trincee scavate di fronte alle porte \"de Flandre\" e \"d'Anderlecht\", vennero facilmente conquistate. Ai francesi non rimase che scavare le loro trincee e mettere in posizione l'artiglieria.\nIl 13 agosto a mezzogiorno, quando i preparativi erano stati pressoch\u00e9 completati, il maresciallo de Villeroy fece pervenire, a nome del re, un messaggio al principe di Berghes, governatore militare di Bruxelles. L'aggressione contro la citt\u00e0 non poteva essere giustificata con il fatto di distogliere l'armata alleata da Namur, come effettivamente era, ma venne invocata come pretesto, un'azione di rappresaglia in risposta ai bombardamenti navali della Royal Navy contro le citt\u00e0 costiere francesi affacciate sulle coste della Manica in ritorsione alle guerre di corsa condotte dai corsari francesi. Il messaggio che annunciava il bombardamento, nelle sei ore successive, diceva che \u00ab\"Quando avr\u00e0 assicurazione che non verranno pi\u00f9 lanciate bombe contro le citt\u00e0 francesi della costa, il re, parallelamente, non far\u00e0 bombardare quelle appartenenti ai principi contro i quali \u00e8 in guerra\"\u00bb (ad eccezione delle citt\u00e0 assediate) e che \u00ab\"Sua Maest\u00e0 si \u00e8 deciso a bombardare Bruxelles con molta pena nei confronti di \"madame l'\u00c9lectrice de Bavi\u00e8re\" presente in citt\u00e0\"\u00bb, Villeroy terminava chiedendo che gli venisse detto dove alloggiava l'elettrice affinch\u00e9 potesse evitare di bombardare la sua residenza. Il principe di Berghes chiese un primo rinvio per comunicare il testo del messaggio al principe elettore che era in arrivo a Bruxelles, e dopo l'inizio del bombardamento, un secondo rinvio di 24 ore per riferire a Guglielmo III, supplicando Villeroy di considerare l'ingiustizia di vendicarsi su Bruxelles per un bombardamento la cui responsabilit\u00e0 ricadeva sul re d'Inghilterra. Il maresciallo non rispose alla seconda richiesta sostenendo che il re \u00ab\"(\u2026) non mi ha ordinato di trattare con il principe d'Orange (Guglielmo III d'Inghilterra)\"\u00bb.\nL'incendio.\nLe batterie francesi entrarono in azione poco prima delle sette della sera. Le prime bombe incendiarie raggiunsero delle case provocando un inizio di incendio, che si propag\u00f2 rapidamente a causa delle parti in legno che erano piuttosto numerose nelle abitazioni dell'epoca.\nSoltanto tre batterie difensive, installate sui bastioni, ad ovest della citt\u00e0 tentarono di rispondere ma non disponevano che di poche palle da cannone, pochissima polvere da sparo e rari artiglieri. Vennero sparati alcuni colpi di cannone inserendo come proiettili delle pietre recuperate dal selciato da alcuni componenti delle milizie borghesi, che raggiunsero qualche soldato francese, senza ritardare il bombardamento.\nLe autorit\u00e0 della citt\u00e0 che, fino all'ultimo momento, avevano creduto che il peggio poteva essere evitato, esortarono la popolazione a restare raccomandando di preparare dei secchi d'acqua davanti ad ogni casa per spegnere i fuochi prima che potessero estendersi alle case vicine. Questi mezzi irrisori apparvero velocemente come inutili, il panico spinse gli abitanti a fuggire dalla citt\u00e0 verso le alture circostanti, nel tentativo di salvare i loro beni pi\u00f9 preziosi. Una folla impotente assistette all'incendio dal parco del \"Vecchio palazzo del Coudenberg\". Nel cuore della notte, tutto il centro della citt\u00e0 era in preda alle fiamme, compresi gli edifici in pietra della Grand-Place e dei dintorni, il municipio, abbandonato dai membri del consiglio, il Magistrato la cui insegna serviva da bersaglio agli artiglieri, Il Palazzo Reale, la \"grand boucherie|grande macelleria\", il convento di \"R\u00e9collets\" e la chiesa \"Saint-Nicolas\" il cui campanile croll\u00f2 sulle case vicine.\nMassimiano Emanuele, rientrato precipitosamente da Namur con un drappello di uomini, tent\u00f2 inutilmente di organizzare la lotta contro il fuoco e di mantenere l'ordine.\nLa mattina del 14 agosto, i tiri si interruppero per il tempo necessario a riapprovvigionare di munizioni le batterie. Correva voce in citt\u00e0 che altri quartieri sarebbero stati presi di mira; presi dal panico, gli abitanti di questi quartieri, si affrettarono a trasportare i loro beni nelle zone gi\u00e0 toccate dall'incendio. Ma alla ripresa dei bombardamenti, tutto andr\u00e0 distrutto.\nIl bombardamento riprese ancora pi\u00f9 intenso e su una superficie pi\u00f9 estesa, a nord, verso il quartiere della Zecca ed il convento dei domenicani, dove erano state depositate delle grandi quantit\u00e0 di mobilio, di opere d'arte e di archivi familiari che spariranno sotto le macerie. Ad est si temeva per la collegiata, futura \"Cath\u00e9drale Saints-Michel-et-Gudule\" dalla quale si evacuarono i tesori. In serata, il quartiere de \"la Putterie\" e la \"Chapelle de la Madeleine\" erano avvolti dalle fiamme mentre il \"couvent des r\u00e9collets\", colpito gi\u00e0 la notte precedente, era quasi completamente distrutto. Poi fu la volta dell'Ospedale di \"Saint-Jean\" e dell\"'\u00e9glise de la Chapelle\". La mattina del 15 agosto, tutto il centro della citt\u00e0 era un immenso braciere e Massimiliano Emanuele, per salvare la zona che lo cinge fermando la progressione delle fiamme, fece saltare, con delle cariche di esplosivo, parecchi edifici malgrado l'opposizione dei proprietari. \nLe batterie francesi tacquero soltanto dopo mezzogiorno, quando erano trascorse quasi 48 ore dall'inizio dei bombardamenti.\nAmpiezza del disastro.\nLa popolazione ebbe il tempo di rifugiarsi verso est e pertanto il bombardamento fece poche vittime umane. Nessuna fonte ci ha tramandato un bilancio preciso, anche se il numero dei morti appare irrisorio in confronto ad altri eventi di questo genere. Si sa di un uomo ucciso alla prima salva, di due fratelli laici schiacciati sotto le macerie del loro convento, di quattro malati bruciati nell'ospedale \"Saint-Jean\", di alcuni abitanti che tentavano di salvare i loro beni o di un numeri imprecisato di predoni seppelliti sotto le rovine.\nI danni materiali e ai beni culturali furono inestimabili. Esistono numerose descrizioni di inventari . Secondo alcune fonti, gli edifici distrutti o impraticabili oscillarono fra 4.000 e 5.000, rappresentando un terzo della superficie edificata, all'esterno della quale caddero, su parecchi punti isolati, alcune palle da cannone che raggiunsero anche il parco. Il disastro \u00e8 reso fedelmente da una serie di diciassette incisioni eseguite dal pittore \"bruxellois\" Augustin Coppens. Avendo perso la sua casa, restitu\u00ec delle immagini dei differenti quartieri che furono incise su lastre di rame e poi riprodotte in grande numero. Le macerie dissimulavano completamente il tracciato delle strade. Le case, costruite spesso con grandi quantit\u00e0 di legname, erano completamente bruciate e qua e l\u00e0 si intravedevano alcuni muri portanti ed i camini, in quanto le sole parti delle case costruite in pietra. Le uniche strutture riconoscibili erano quelle degli edifici pubblici e religiosi quali chiese, conventi e beghinaggi.\nIl patrimonio artistico della citt\u00e0, accumulato nel corso dei secoli, venne in gran parte distrutto. Le opere di inestimabile valore che decoravano l'interno di edifici civili e religiosi e delle case dei borghesi, ricoverate nei conventi e nei bastioni con l'intento di preservarle dal fuoco, andarono in gran parte distrutte. Arazzi, mobilio, pitture e disegni di Rogier van der Weyden, di Rubens, di Anton van Dyck, di Bernard van Orley e di altri importanti artisti, vennero ridotti in cenere. La memoria storica della citt\u00e0 fu notevolmente colpita dalla perdita di una parte dei suoi archivi.\nA tutto ci\u00f2 deve aggiungersi l'enorme quantit\u00e0 di oggetti, di materiali e di merci perse e difficilmente stimabile. Bernardo de Quiros scrisse al re Carlo II di Spagna, una settimana dopo la catastrofe, che le prime stime dei danni ammontavano a trenta milioni di fiorini. Il nunzio apostolico Piazza li valut\u00f2 a cinquanta milioni. Per fare un paragone, la locazione annua di una casa nuova oscillava fra i 120 ed i 150 fiorini .\nReazioni.\nGli stessi francesi rimasero sorpresi del loro successo, andato al di l\u00e0 delle loro pi\u00f9 rosee aspettative. Villeroy scrisse: \u00ab\"I danni che abbiamo inferto a questa citt\u00e0 sono indescrivibili, il popolo ci minaccia di rappresaglie, non credo che non ne abbia la volont\u00e0 ma non riesco a capire con quali mezzi possa realizzarle\"\u00bb . Il comandante dell'artiglieria francese, Maresciallo de Vigny, che non era un novellino, scrisse: \u00ab\"Sono stato chiamato a fare diversi lavori, ma non avevo mai visto un incendio cos\u00ec terribile, n\u00e9 tanta desolazione come in questa citt\u00e0.\"\u00bb . Il giovane James FitzJames, I duca di Berwick, futuro maresciallo di Francia, che era presente, disse: \u00ab\"Non ho mai visto uno spettacolo cos\u00ec terribile e niente che vi rassomigli, se non quanto narrato da Omero, dell'incendio di Troia\"\u00bb.\nNell'Europa intera, la distruzione di Bruxelles suscit\u00f2 grande indignazione. L'avvenimento rappresent\u00f2 una rottura con le convenzioni tacite che reggevano le guerre fino a quell'epoca. Un tale bombardamento di terrore, prendendo a bersaglio una popolazione civile estranea al conflitto e destinato ad impressionare gli eserciti nemici, era un evento inedito. I bombardamenti servono ad abbattere le difese allo scopo di conquistare una citt\u00e0 pi\u00f9 o meno intatta, o ancora a distruggere delle infrastrutture militari o strategiche come i porti. Come ammettere che nessuna capitale sar\u00e0 pi\u00f9 al riparo dalle bombe lanciate da sopra i bastioni al solo scopo di distruggere? Il rifiuto di Villeroy di aspettare, sia la risposta del governatore della citt\u00e0, che il tentativo di intervento del principe elettore nei confronti del re d'Inghilterra, di ottenere la cessazione degli attacchi contro le coste francesi, fu un atto di vera barbarie. I ministri delle nazioni coalizzate si riunirono a L'Aia e giurarono di vendicare Bruxelles.\nIl papa Innocenzo XII, ricevendo la lista dei danni subiti dalle chiese e dalle istituzioni religiose che occupavano quasi un quinto della citt\u00e0, disse: \u00ab\"Questa guerra mi ha fatto gemire\"\u00bb.\nOltre alle proteste ufficiali, vi fu una grande diffusione di libelli anonimi che circolarono per l'Europa. Fra questi vi fu un attacco, \"incendiario\" contro la Francia, che diceva \"La barbarie minaccia tutta l'Europa\" o degli scritti pi\u00f9 umoristici o cinici, come questa lettera di congratulazione del diavolo ai francesi nella quale comunica loro la sua gioia e la sua ammirazione ed assicura che li accoglier\u00e0 con piacere pi\u00f9 tardi , o quest'altro firmato da Manneken Pis in persona, che si burla della rabbia di Luigi XIV e si lamenta che questo bombardamento gli abbia tolto la voglia di pisciare: \u00ab\" [...] se vedessi innestare Villeroy a qualche albero, riderei cos\u00ec tanto che piscerei di nuovo\"\u00bb.\nInutile da un punto di vista militare, poich\u00e9 non serv\u00ec a spostare le truppe alleate dalla cittadella di Namur, che si arrender\u00e0 il 5 settembre dopo che l'esercito di Villeroy venne fermato nella pianura, il bombardamento di Bruxelles contribu\u00ec a fare impallidire in Europa la stella del Re Sole. Napoleone, un secolo pi\u00f9 tardi, giudicher\u00e0 questa azione \u00ab\"tanto barbara quanto inutile\"\u00bb.\nLa ricostruzione.\nLe prime misure.\nFin dai giorni che seguirono il bombardamento, e durante i mesi seguenti, le differenti autorit\u00e0 della citt\u00e0 presero una serie di misure per soddisfare i bisogni pi\u00f9 urgenti della popolazione ed iniziare la ricostruzione. La divisione delle competenze, molto complessa, tra i poteri centrali ed il potere municipale provoc\u00f2 numerosi conflitti di competenza e contestazioni.\nIl potere centrale rappresentato dal re era personificato dal principe governatore assistito dall'\"amman\" e da diverse amministrazioni fra le quali il Consiglio di stato, il Consiglio delle Finanze, il Tribunale delle Foreste e soprattutto la \"Camera dei Tonlieu\" . \nIl potere municipale era assicurato dai rappresentanti dei \"Lignages\" (patrizi) e dei \"Nations\" (mestieri) nominati per formare il \"Magistrato\", consiglio costituito dal sindaco e dagli assessori. La citt\u00e0 e le sue corporazioni conservarono gran parte dei loro privilegi e della autonomia acquisita nel Medioevo, rinforzata dall'indebolimento del potere centrale dovuto alle guerre.\nIl problema cruciale dell'approvvigionamento dei viveri venne risolto in alcuni giorni grazie alle citt\u00e0 vicine; il \"Magistrato\" sospese i dazi sulle derrate e sulla birra e fece appello alle autorit\u00e0 delle altre citt\u00e0 del Brabante come Lovanio, Anversa e Malines che intervennero immediatamente ed approntarono dei convogli di cibo. I numerosi senzatetto si accamparono nel parco del palazzo, le autorit\u00e0 requisirono tutti i locali disponibili nei quartieri preservati dall'incendio, e promulgarono il blocco di ogni aumento delle pigioni. Per fermare i saccheggi e ristabilire l'ordine, la citt\u00e0 form\u00f2 delle \"milizie borghesi\" incaricate di pattugliare i quartieri sinistrati, mentre Massimiliano Emanuele fece porre delle sentinelle giorno e notte, prima di tornare a prendere il suo posto nella sede di Namur.\nOccorsero parecchi mesi per sgomberare le macerie, tutte le classi sociali della popolazione vennero \"requisite\", non senza malumore, ed obbligate a fornire cavalli, carri e mano d'opera. \nPer favorire la ricostruzione, vennero autorizzati tutti gli operai stranieri a lavorare, per un periodo di due anni, in citt\u00e0. Il governatore ordin\u00f2 il libero ingresso dei materiali da costruzione ed il blocco dei loro prezzi . Venne vietato anche agli operai di chiedere degli stipendi pi\u00f9 elevati di quelli che ottenevano prima del bombardamento.\nDue progetti.\nFin dai primi mesi che seguirono il bombardamento, vennero ad essere in opposizione due concezioni urbanistiche totalmente divergenti.\nMassimiliano Emanuele di Baviera principe ambizioso ed illuminato, appassionato d'arte e di architettura, voleva approfittare della ricostruzione per modificare profondamente la pianta della citt\u00e0 ed il suo stile architettonico.\nContrariamente ai numerosi ed effimeri notabili spagnoli che si erano succeduti nel corso di sessant'anni nell'incarico di governare i Paesi Bassi spagnoli, Massimiliano Emanuele era spinto da grande ambizione. Sostenuto dall'imperatore Leopoldo I e da Guglielmo III d'Orange, sognava di fare del paese il suo Stato ereditario. Questa idea che era stata esaminata gi\u00e0 favorevolmente a Madrid nel 1685 fu per la Spagna, indebolita, l'opportunit\u00e0 di disimpegnarsi da una regione che non arrivava pi\u00f9 ad amministrare pur mantenendovi un principe cattolico alleato agli Asburgo. Soltanto l'opposizione della Francia aveva impedito la sua realizzazione. Il suo primo matrimonio con Maria Antonietta d'Austria, figlia dell'imperatore e nipote di Filippo IV di Spagna rinforz\u00f2 le sue alleanze. Il loro figlio Giuseppe Ferdinando nato a Bruxelles nel 1692 era dunque pretendente alla \"Successione della Spagna\" (1680-1701). \nIl suo progetto era di imprimere profondamente il suo influsso sulla capitale, trasformando la citt\u00e0 medievale in una delle citt\u00e0 barocche, alla nascita delle quali aveva assistito all'epoca dei suoi frequenti soggiorni alla corte imperiale di Vienna, o all'epoca dei suoi viaggi a Milano e Torino. Il consiglio di emergenza, istituito dal governatore, venne incaricato di badare a che \"gli edifici e le vie siano realizzati secondo una proporzione regolare che d\u00e0 migliore apparenza alla citt\u00e0\".. Il principe elettore insistette anche su questo punto con il \"Magistrato\" della citt\u00e0 in una lettera che gli invi\u00f2 all'inizio di ottobre dal campo dove aveva raggiunto il suo esercito: \"... ci augureremmo fortemente che si osservasse nella progettazione degli edifici una certa unit\u00e0 stilistica, e che si volesse, per la bellezza e la comodit\u00e0 della citt\u00e0, allargare le vie che erano troppo strette. \"\nPer gli abitanti e le autorit\u00e0 della citt\u00e0, in compenso, le precedenze erano molto differenti. La rapidit\u00e0 della ricostruzione era vitale per permettere la ripresa delle attivit\u00e0 economiche ed evitare l'esodo della popolazione. Le autorit\u00e0 della citt\u00e0, senza risorse, non avevano i mezzi finanziari per assumere in proprio tali progetti che avrebbero comportato inoltre il risarcimento dei proprietari e un certo dispendio di tempo. Non poterono contare su alcun aiuto finanziario dalla Spagna o dal governatore in quanto tutti i mezzi finanziari disponibili erano stati inghiottiti dalla guerra. L'imperativo fu pertanto la ricerca dell'economia e dell'efficacia basata sulle tradizioni, dunque, il recupero dei materiali e la riutilizzazione delle vecchie fondazioni da parte dei proprietari. Gli abitanti e le corporazioni, ancora potenti e gelose della loro indipendenza e delle loro particolarit\u00e0, non videro di un buono occhio l'imposizione di una nuova architettura uniforme. In quanto agli artigiani ed architetti, dimostrarono le loro conoscenze delle risorse e dei bisogni locali, cos\u00ec come la loro inventiva, ma la loro arte era molto lontana dall'urbanistica barocca.\nLa debolezza del potere centrale e l'assenza del governatore ripartito per la guerra durante l'inizio della ricostruzione, l'autonomia della borghesia e la necessit\u00e0, imposero il mantenimento della struttura della citt\u00e0, seguendo dunque una sceneggiatura abbastanza comparabile a quella sopraggiunta all'epoca della ricostruzione di Londra a seguito del Grande incendio del 1666.\nL'azione visibile del principe nella ricostruzione, della quale oggi rimane molto poco, si concentr\u00f2 in alcuni punti destinati a simboleggiare il suo potere. Il primo fu il Th\u00e9\u00e2tre de la Monnaie, per la costruzione del quale furono chiamati degli architetti e decoratori veneziani, la \"Grande Boucherie\" del mercato alle Erbe, la piazza e la via della Baviera, l'unico nuovo varco realizzato nei vecchi bastioni delle prime mura della citt\u00e0, e sulla Grand Place nella quale il progetto prevedeva di riunire le costruzioni dietro le facciate unificate, del quale per\u00f2 solo un lato venne realizzato, chiamato \"Case dei duchi di Brabante\" e disegnato da Guillaume de Bruyn. Anche la sua statua equestre realizzata in pietra e bronzo, che venne collocata in cima alla \"Casa della Corporazione dei Birrai\", venne sostituita nel 1752 con quella di Carlo Alessandro di Lorena.\nGli eventi internazionali impedirono a Massimiliano Emanuele di Baviera di imporre le sue idee. Alcuni anni pi\u00f9 tardi, vide le sue ambizioni crollare, in quanto suo figlio, il giovane Giuseppe Ferdinando, mor\u00ec il 6 febbraio 1699, poco dopo essere stato designato ufficialmente erede della corona di Spagna. Alla morte del re, l'anno seguente, fu il nipote di Luigi XIV, Filippo d'Angi\u00f2 a succedergli. L'elettore lasci\u00f2 il suo ruolo di governatore e fece della Baviera un'alleata della Francia, il nemico di ieri, durante la guerra di successione spagnola. Riprese il suo incarico a Bruxelles nel 1704 prima di dovere lasciare definitivamente la citt\u00e0 dopo la vittoria inglese nella battaglia di Ramillies due anni pi\u00f9 tardi\nLa riedificazione del centro della citt\u00e0.\nSe il piano generale della citt\u00e0 venne conservato, questo non venne comunque realizzato in maniera perfetta. Malgrado la necessit\u00e0 di ricostruire velocemente e la mancanza di mezzi finanziari, le autorit\u00e0 avevano la volont\u00e0 di migliorare la circolazione, la sicurezza e la salubrit\u00e0 delle strade, cos\u00ec come l'estetica generale della citt\u00e0. Guillaume de Bruyn, architetto-ingegnere della citt\u00e0 e geometra giurato, che si distinguer\u00e0 come autore di parecchie case della Grand Place, venne incaricato di stabilire il tracciato delle reti viarie raddrizzandole ed allargandole per quanto possibile. Esistono ancora una ventina di suoi progetti su altrettante strade della citt\u00e0. A partire dal tracciato antecedente al bombardamento, rialline\u00f2 le costruzioni, fino ad allora affiancate senza alcun ordine, miglior\u00f2 alcune curve, ed allarg\u00f2 gli incroci disegnando delle case con gli angoli smussati. Ogni modifica, anche se insignificante, indicava i nomi dei proprietari ed era commentata e giustificata nei minimi dettagli, probabilmente allo scopo di evitare contestazioni.\nVennero elaborati dei nuovi regolamenti urbanistici ed architettonici. Innanzitutto, l'uso e la regolamentazione dello spazio pubblico, dove attivit\u00e0 pubbliche e private venivano in contatto: circolazione, commercio, depositi di merci. Strade e piazze vennero dichiarate appartenere al re. Le attivit\u00e0 e gli straripamenti sulla via pubblica di botteghe, scalinate, entrate di cantina o insegne vennero regolamentate. La citt\u00e0 si dot\u00f2 di nuovi poteri giuridici per imporre l'osservanza di misure gi\u00e0 esistenti ma poco applicate come l'interdizione delle coperture in stoppia e delle costruzioni tradizionali in legname dotate di pensiline, di piani a strapiombo e di coperture in sporgenza destinate a proteggere la facciata. Venne vietata questa tipologia di costruzioni che favorivano la propagazione degli incendi. La collocazione di grondaie e condotte di acqua piovana divenne obbligatoria. Ogni costruzione non conforme doveva essere abbattuta.\nLa ricostruzione della Grand Place e delle vie adiacenti, centro economico, politico e simbolico della citt\u00e0, fu oggetto di un'attenzione particolare e di misure d'eccezione. Il consiglio comunale finanzi\u00f2 la ricostruzione del municipio con la vendita di parecchie case e terreni. Le corporazioni dei mestieri vennero incoraggiate a ricostruire con accuratezza gli edifici di loro propriet\u00e0, i cui progetti dovevano essere tassativamente sottoposti all'approvazione del \"Magistrato\" prima della loro esecuzione. L'emulazione fu molto importante, le facciate fastose delle case delle corporazioni utilizzarono tutti gli stili decorativi dell'epoca con l'intento di distinguersi dalle altre. Anche se la loro influenza politica ed economica era in declino, le \"Corporazioni dei Mestieri\" ne fecero le loro vetrine e si indebitarono per parecchi decenni. Certe corporazioni in difficolt\u00e0 finanziarie si videro costrette a vendere i loro beni e non conservarono, nella \"loro\" casa, che una sala di riunioni.\nCinque anni dopo la catastrofe, Bruxelles era stata ricostruita quasi integralmente, pi\u00f9 bella di prima. La ricostruzione, di una rapidit\u00e0 eccezionale, ebbe luogo in un'atmosfera di speranza di pace suscitata dalla caduta della cittadella di Namur e dalla firma del trattato di Ryswick. Questi due avvenimenti divennero oggetto di importanti commemorazioni nella citt\u00e0 di Bruxelles. Nel 1696, la citt\u00e0 fece coniare una medaglia che rappresentava una fenice cinta dalle parole COMBUSTA INTEGRIOR EXSURGO MDCIVC (rinasco pi\u00f9 bella dalle mie ceneri). Lo stesso simbolo, la Fenice rinascente dalle sue ceneri ed estratta dalle fiamme, sovrasta una delle case della Grand Place (\"La Lupa\") rievocando la ricostruzione della citt\u00e0."}
{"id": "2341694", "revid": "69815", "url": "https://it.wikipedia.org/wiki?curid=2341694", "title": "Wie weit", "text": ""}
{"id": "2341695", "revid": "825935", "url": "https://it.wikipedia.org/wiki?curid=2341695", "title": "Fiat 500 Lucertola", "text": "La Ferrario Lucertola 500, meglio conosciuta come Fiat 500 Lucertola, \u00e8 un fuoristrada spiaggina costruita dalla ditta Ferrario di Albavilla, dal 1969 al 1974.\nIl prototipo, fu realizzato come veicolo personale a scopo ludico dai fratelli Carlo Ferrario (classe 1900), Giuseppe Ferrario (classe 1916), ex fabbri e titolari di un distributore di benzina ad Albavilla (CO), ed ideato con la collaborazione di Giuseppe Mauri (classe 1940). Il prototipo si rivel\u00f2 ben presto un automezzo particolarmente interessante per le originali soluzioni tecniche e per l'estrema adattabilit\u00e0 alle mulattiere alpine, tanto che ne furono costruiti 24 esemplari, tutti su ordinazione.\nVa ricordato, che molte delle soluzioni tecniche adottate sulla Lucertola, furono prese da quelle di un altro veicolo realizzato precedentemente (1967-1968), in esemplare unico, da Euticchio Taroni e Mario Taroni di Carate Urio (CO) ed ideato espressamente per poter percorrere la ripida mulattiera che sale dal paese di Carate Urio (CO), alla localit\u00e0 \"Monti di Carate\".\nIl prototipo della Lucertola dei F.lli Ferrario, fu testato e perfezionato, dopo numerose escursioni sui sentieri e mulattiere nelle zone montuose del Bollettone e Palanzone, che si trovano non lontano da Albavilla.\nLa carrozzerie, furono realizzate dalla carrozzeria \"Introzzi\" di Lipomo (CO) e dalla \"Carrozzeria Alta Brianza\"\nLa singolarit\u00e0 della vettura \u00e8 principalmente determinata dalle 6 ruote indipendenti, 4 delle quali motrici, poste al retrotreno e regolate longitudinalmente da un bilanciere. Il moto alle coppie di ruote posteriori, \u00e8 trasmesso dai due semiassi che, a loro volta, muovono corte catene collegate ai mozzi delle ruote retrostanti. Le catene lavorano allo scoperto, protette solo da carter, esattamente come nelle moto.\nIl corpo vettura fu totalmente realizzato dai Ferrario che utilizzarono sia il propulsore da 500 cm\u00b3 a \"sogliola\" a cilindri orizzontali della Fiat 500 Giardiniera, che il motore della Fiat 500 F a cilindri verticali, ed il cambio modificato della Fiat 600, soluzione precedentemente sperimentata con successo sulla Ferves Ranger.\nGrazie alla trasmissione sulle 4 ruote posteriori ed alle ridotte dimensioni, la \"Lucertola\" \u00e8 in grado di destreggiarsi sugli stretti viottoli di montagna e di superare pendenze notevoli, con un peso complessivo di 1.160\u00a0kg a pieno carico. I freni a doppio circuito sulle 6 ruote vengono azionati contemporaneamente dalla pompa idraulica, mentre due comandi manuali agiscono separatamente sulle ruote di destra e di sinistra, surrogando la manovrabilit\u00e0 degli ATV.\nNonostante le spiccate caratteristiche da fuoristrada, la \"Lucertola\" \u00e8 anche in grado di trasportare 4 persone e 50\u00a0kg di bagaglio, viaggiando ad una velocit\u00e0 massima di 80 km/h sulle normali strade.\nUno degli ultimi esemplari realizzati \u00e8 custodito presso il Lane Motor Museum di Nashville."}
{"id": "2341698", "revid": "1418004", "url": "https://it.wikipedia.org/wiki?curid=2341698", "title": "B\u00f4cher Memorial Prize", "text": "Il B\u00f4cher Memorial Prize \u00e8 un riconoscimento assegnato dall'American Mathematical Society in memoria di Maxime B\u00f4cher, per lavori nell'ambito dell'analisi pubblicati nei sei anni precedenti da membri della societ\u00e0 oppure pubblicati nell'America del Nord.\nIl premio, assegnato dal 1923, \u00e8 il pi\u00f9 antico offerto dall'AMS; originariamente era assegnato ogni cinque anni, mentre dal 1999 \u00e8 conferito ogni tre anni. Al vincitore spettavano in origine 1.450 dollari, mentre attualmente il premio \u00e8 salito a 5.000 dollari."}
{"id": "2341699", "revid": "212348", "url": "https://it.wikipedia.org/wiki?curid=2341699", "title": "B\u00f4cher Prize", "text": ""}
{"id": "2341700", "revid": "212348", "url": "https://it.wikipedia.org/wiki?curid=2341700", "title": "Premio B\u00f4cher", "text": ""}
{"id": "2341701", "revid": "212348", "url": "https://it.wikipedia.org/wiki?curid=2341701", "title": "Premio Bocher", "text": ""}
{"id": "2341703", "revid": "287204", "url": "https://it.wikipedia.org/wiki?curid=2341703", "title": "Bocher Memorial Prize", "text": ""}
{"id": "2341704", "revid": "129019", "url": "https://it.wikipedia.org/wiki?curid=2341704", "title": "Drassanes Reials de Barcelona", "text": "Le Drassanes Reials de Barcelona (in spagnolo \"Atarazanas Reales de Barcelona\") sono un edificio gotico che si trova sul lato marittimo della citt\u00e0 di Barcellona. La costruzione delle \"drassanes\", che vuol dire \"cantieri navali\", \u00e8 iniziata nel XIII secolo durante il regno di Pietro III di Aragona, detto Pietro il Grande.\nStoria.\nQuesti cantieri navali non sono i primi di cui si abbia notizia nella storia di Barcellona. Si \u00e8 a conoscenza, infatti, della presenza di altre \"drassanes\" dal lato della porta Regomir, accanto alle mura. Durante la conquista di Maiorca e di Valencia da parte di Giacomo I, nel 1243, gi\u00e0 \u00e8 documentata la presenza di altri cantieri navali situati \"verso ponente\". A partire dalla costruzione delle nuove mura, durante il XIV secolo, i cantieri navali situati ai piedi del Montju\u00efc diventano gli unici della citt\u00e0.\nAlle origini, le \"drassanes\" vengono destinate alla costruzione delle galee della flotta aragonese. Durante il regno di Alfonso V d'Aragona, detto Alfonso il Magnanimo, si verifica il periodo di maggiore attivit\u00e0. Nel 1423 vengono costruite dodici galee. Nel 1571 \u00e8 in questi cantieri navali che viene costruita la galea di Don Giovanni d'Austria, nave ammiraglia durante la Battaglia di Lepanto. Nel secolo XVIII, l'attivit\u00e0 di cantieristica navale viene spostata a Cartagena. Dopo la sconfitta contro i Borbone, durante la guerra di successione spagnola del 1714, nell'edificio viene installata una caserma di artiglieria dell'Esercito spagnolo, fino all'anno 1935, anno in cui viene ceduto al comune, che vi install\u00f2 il Museu Mar\u00edtim de Barcelona inaugurato il 18 gennaio 1941.\nA ottobre del 2010 il Museu Mar\u00edtim de Barcelona venne chiuso al pubblico per permettere una serie di estesi lavori di ristrutturazione e di ricerche archeologiche approfondite, che si situano nel solco degli studi iniziati nel 1941. Queste nuove indagini hanno permesso di portare alla luce due aspetti molto importanti dell'edificio e della storia della citt\u00e0: il ritrovamento di una necropoli romana all'interno del recinto e il fatto che la struttura del cantiere, pur essendo stata iniziata nel secolo XIII, risalga per la maggior parte al secolo XVI.\nIl Museu Mar\u00edtim de Barcelona ha riaperto le sue porte al pubblico il 16 febbraio 2013. Ospiter\u00e0 esposizioni temporanee fino al completamento definitivo del percorso museale.\nCostruzione.\nDurante il regno di Pietro il Grande tra 1280 e 1300, inizia la costruzione dei cantieri navali, in un ampio edificio di pianta rettangolare con quattro torri agli angoli, delle quali oggi ne esistono ancora due.\nAlfonso IV di Aragona, detto Alfonso il Benigno, nel 1328 ordina la costruzione della copertura, ma per alcuni contrattempi, tra i quali alcune forti tempeste, i lavori proseguono molto lentamente e continuano con l'avvento di Pietro IV di Aragona, detto Pietro il Cerimonioso, che cerca di trasferire le \"Drassanes\" presso La Ribera. Il Consell de Cent, pur deplorando la mancanza di copertura, impedisce questo trasferimento, offrendo al re la partecipazione al progetto con un contributo di 10000 fiorini in sette anni e chiedendo al monarca un contributo di 7000 fiorini, oltre al permesso di tenere al coperto le galee appartenenti alla citt\u00e0.\nSecondo l'unico registro conservato, vengono costruiti quattro magazzini e vengono eseguiti altri lavori di pavimentazione della met\u00e0 settentrionale. I materiali impiegati derivavano dalla cava del Montju\u00efc, la sabbia dalla stessa spiaggia vicina ai lavori, la legna dal Baix Ebre e dai Gavarres e il cordame e le mattonelle da Valencia.\nUn grande ampliamento viene realizzato sotto il regno di Giovanni I di Aragona, detto il Cacciatore, a causa delle necessit\u00e0 navali dei commercianti catalani e della corona catalano-aragonese. Viene firmato un nuovo accordo tra il re e la citt\u00e0 nel 1390, per l'ampliamento dei cantieri e la creazione di un palazzo reale adiacente, con una piazza aperta al mare, sul modello di Piazza San Marco e del Palazzo Ducale di Venezia. La realizzazione del palazzo non viene portata a termine. Scavi condotti di recente hanno mostrato la presenza delle sole fondazioni.\nTra le modificazioni pi\u00f9 importanti ai cantieri, si ricordano la copertura del giardino centrale e la costruzione del Porxo Nou (portico nuovo).\nL'aggiunta gotica (dell'anno 1381), consiste di otto navate e di diciotto sezioni separate da colonne di pianta quadrata, che misurano 77 centimetri di lato e 6 metri d'altezza. Da ogni colonna partono gli archi che sostengono le travi del tetto. Alla fine del XV secolo le navate costruite erano sedici.\nLa Generalitat de Catalunya si \u00e8 fatta carico della sua amministrazione a partire dal 1578, facendo costruire, nel 1618 tre nuove navate, di disegno e materiali identici a quelle d'epoca medievale, di dimensioni, per\u00f2, diverse e disposte trasversalmente rispetto alle altre. Tra 1641 e 1644 vengono fortificate le mura, a causa della sollevazione della Catalogna (\"Guerra dels Segadors\").\nNel XVIII secolo viene ampliata la navata centrale. Contemporaneamente, una fila di colonne viene distrutta per far spazio ai nuovi modelli di nave."}
{"id": "2341707", "revid": "51323", "url": "https://it.wikipedia.org/wiki?curid=2341707", "title": "Cantieri navali reali di Barcellona", "text": ""}
{"id": "2341708", "revid": "51323", "url": "https://it.wikipedia.org/wiki?curid=2341708", "title": "Atarazanas Reales de Barcelona", "text": ""}
{"id": "2341709", "revid": "287204", "url": "https://it.wikipedia.org/wiki?curid=2341709", "title": "Jazeera Airways", "text": "Jazeera Airways (in arabo -\u0637\u064a\u0631\u0627\u0646 \u0627\u0644\u062c\u0632\u064a\u0631\u0629) \u00e8 una compagnia aerea low-cost avente base in Kuwait; gestisce i servizi di linea per Medio Oriente, Europa ed India. Il suo hub principale \u00e8 l'Aeroporto Internazionale del Kuwait mentre il secondo \u00e8 l'Aeroporto Internazionale di Dubai. La compagnia aerea si \u00e8 sviluppata, sin dal suo lancio, per diventare la seconda compagnia aerea nazionale del Kuwait ed ha fatto da apri pista alla diffusione di vettori a basso costo nel Medio Oriente.\nStoria.\nNel 2004, il governo del Kuwait ha acconsentito alla creazione della compagnia aerea che divenne la compagnia satellite della Kuwait Airways. Dal 2007, la \"Jazeera Airways\", \u00e8 diventata una compagnia indipendente.\nLa compagnia aerea \u00e8 la prima di propriet\u00e0 privata in Kuwait e in Medio Oriente.\nJazeera Airways opera sul mercato, al 30 ottobre 2005, con una flotta di otto Airbus A320."}
{"id": "2341713", "revid": "729019", "url": "https://it.wikipedia.org/wiki?curid=2341713", "title": "Ferrovia Soverato-Chiaravalle Centrale", "text": "La ferrovia Soverato-Chiaravalle Centrale \u00e8 stata una linea a scartamento ridotto (950\u00a0mm) delle Ferrovie Calabro Lucane che collegava la Ferrovia Jonica delle Ferrovie dello Stato ai centri dell'interno.\nIl prolungamento della linea fino a Mileto, dove si sarebbe congiunta alla linea da Vibo Valentia costituendo un collegamento fra i due mari, non fu mai realizzato.\nStoria.\nLa Soverato-Chiaravalle venne costruita dalla Mediterranea Calabro Lucane nell'ambito del suo vasto progetto di costruzioni ferroviarie tra Puglia, Lucania e Calabria che era stato approvato dal governo con la legge 580 del 21 luglio 1910; i lavori tuttavia, iniziati molto pi\u00f9 tardi, andarono a rilento e venne aperta soltanto il 15 dicembre 1923.\nLa tratta in questione era infatti parte del pi\u00f9 ampio progetto di costruzione di una linea trasversale che, attraverso il percorso Vibo Valentia-Mileto-Soriano-Simbario-Chiaravalle-San Vito sullo Ionio-Soverato, con diramazione a Simbario per Serra San Bruno e Mongiana, avrebbe congiunto i due mari, Tirreno e Jonio, innestandosi sulle stazioni delle due grandi direttrici ferroviarie nazionali tirrenica e jonica; era inoltre previsto l'impianto di una terza rotaia tra Soverato e Catanzaro Lido, per collegare la linea alla costruenda ferrovia per Cosenza.\nAl tempo in cui venne ideata era notevole la richiesta di trasporto merci (soprattutto del legname dei boschi delle Serre e del quarzo estratto a Davoli, trasportato dalla cava alla stazione con una teleferica) e di trasporto passeggeri. Venne per\u00f2 realizzato solo il tronco d'inizio dai due lati e in forte ritardo sull'occorrente, mentre rimase priva del tronco centrale, Mileto-Chiaravalle, perch\u00e9 alla fine degli anni venti il governo blocc\u00f2 ogni ulteriore realizzazione. Anche a causa di ci\u00f2, non ha mai rappresentato un adeguato servizio, data la scarsa popolazione dei centri attraversati e la loro esigua economia. Gli anni trenta portarono il miglioramento delle condizioni di esercizio con l'immissione in servizio delle automotrici Emmine, che ridussero anche i tempi di percorrenza rispetto ai treni a vapore. Verso la fine degli anni sessanta venne istituito un servizio automobilistico integrativo della Gestione commissariale governativa delle Ferrovie Calabro Lucane (subentrata dal 1\u00ba gennaio 1964 alla MCL) che il 1\u00ba settembre 1969, con la chiusura della linea e la sua dismissione, divenne interamente sostituivo.\nCaratteristiche.\nLa linea era in ascesa continua dal livello del mare a Soverato e presentava, come del resto le altre linee calabresi, curve di stretto raggio e pendenze fino al 35 per mille; venne armata con binari da 27\u00a0kg/m montati su traverse di legno a modulo largo, quindi adatta a bassi pesi assiali, e a scartamento ridotto 0,95 m. La trazione fu classica, a vapore, e in seguito con automotrici. La circolazione dei treni avveniva a dirigenza unica con giunto telefonico. Le stazioni erano munite di segnalamento a disco girevole.\nPercorso.\nLa linea partiva da Soverato, stazione raccordata a quella sulla ferrovia Jonica; la linea quindi si affiancava al percorso dell'odierna strada statale 182 delle Serre Calabre fino al capolinea di Chiaravalle Centrale."}
{"id": "2341718", "revid": "149727", "url": "https://it.wikipedia.org/wiki?curid=2341718", "title": "San Vito sullo Jonio", "text": ""}
{"id": "2341722", "revid": "599013", "url": "https://it.wikipedia.org/wiki?curid=2341722", "title": "Palazzo Spinola (Isola del Cantone)", "text": "Il palazzo Spinola \u00e8 un edificio civile situato lungo la strada provinciale 35 dei Giovi nella frazione di Pietrabissara ad Isola del Cantone, in alta valle Scrivia, poco lontano dal confine amministrativo tra la citt\u00e0 metropolitana di Genova e la provincia di Alessandria.\nStoria.\nVenne costruito nel 1648 dal marchese Luciano Spinola, feudatario di Dernice e Pietrabissara, vicino alla mulattiera che riprendeva l'antica via Postumia anteriore, con la costruzione della Strada Regia nel 1820, poi diventata strada statale 35.\nDopo anni di abbandono, venne acquistata da Lorenzo Tacchella, partigiano e membro dell'Ordine di Malta e poi sede dell'Accademia Olubrese."}
{"id": "2341726", "revid": "67839843", "url": "https://it.wikipedia.org/wiki?curid=2341726", "title": "Gaio Minucio Fundano", "text": ""}
{"id": "2341728", "revid": "149727", "url": "https://it.wikipedia.org/wiki?curid=2341728", "title": "Ferrovia Soverato-Chiaravalle", "text": ""}
{"id": "2341734", "revid": "1603714", "url": "https://it.wikipedia.org/wiki?curid=2341734", "title": "Classe F (sommergibile)", "text": "La classe F \u00e8 stata una classe di sommergibili della Regia Marina.\nProgetto e caratteristiche.\nProgettata dall'ingegner Cesare Laurenti, maggiore del Genio Navale, derivava dalla classe Medusa. \nCostitu\u00ec la miglior classe di sommergibili italiani del primo conflitto mondiale, presentando buone caratteristiche di manovrabilit\u00e0 ed affidabilit\u00e0, e risultando peraltro di costi limitati. Risultarono ideali per l'impiego in bacini ristretti, come l'Adriatico. L'unico loro limite consisteva nella quota operativa non molto profonda, che comunque non era necessaria in un mare come l'Adriatico.\nAvevano struttura \u00aba doppio scafo totale\u00bb: lo scafo interno, resistente, era costituito da sezioni trasversali la cui forma variava a seconda degli apparati collocati nei vari locali; lo scafo esterno aveva invece la forma di uno scafo da torpediniera. Lo spazio tra lo scafo resistente ed il ponte di coperta poteva essere trasformato in una cassa d'immersione aggiuntiva, mediante l'uso di serrande stagne. I doppifondi erano quattro.\nFurono tra i primi sommergibili italiani ad imbarcare un apparato radio ed un idrofono tipo \u00abFessenden\u00bb.\nFu la pi\u00f9 numerosa classe di sommergibili italiani, con ben 21 unit\u00e0 completate, cui se ne aggiunsero numerose altre costruite per altri Paesi, quali Spagna, Portogallo, Brasile, Svezia e Russia.\nStoria.\nEbbero largo ed intenso impiego in Adriatico a partire dal 1916, cogliendo anche alcuni risultati, quali gli affondamenti dei piroscafi \"Pelagosa\" ed \"Euterpe\" (ad opera dell'\"F 7\") e del sommergibile \"U 20\" (ad opera dell'\"F 12\").\nNessuna unit\u00e0 and\u00f2 perduta per cause belliche, ma tre affondarono accidentalmente: l'\"F 4\" e l'\"F 8\" per manovre errate, nel 1917, senza vittime e venendo poi recuperati e rimessi in servizio; l'\"F 14\" nel 1928 per collisione con il cacciatorpediniere \"Missori\", e con la morte dell'intero equipaggio nonostante i disperati tentativi di soccorso.\nImpiegate intensamente nell'addestramento, le unit\u00e0 della classe furono progressivamente radiate negli anni venti e trenta (le ultime nel 1935)."}
{"id": "2341736", "revid": "76963", "url": "https://it.wikipedia.org/wiki?curid=2341736", "title": "Michelle Stafford", "text": "\u00c8 nota per il ruolo di Phyllis Summers in \"Febbre d'amore\".\nCarriera.\nFra i suoi molti ruoli, sicuramente quello pi\u00f9 noto \u00e8 quello di Phyllis Summers nella soap opera \"Febbre d'amore\". Quando fu aggiunta al cast nel 1994, fu presentata nel ruolo di una fan accanita della rock star Danny Romalotti (Michael Damian), che rapisce Danny dalla moglie Christine Blair (Lauralee Bell).\nStafford lasci\u00f2 lo show nel 1997 e il personaggio di Phyllis ritorn\u00f2 nel 2000 con un comportamento pi\u00f9 maturo. \nQuesto ruolo procur\u00f2 a Michelle un Daytime Emmy nel 2003. Vinse lo stesso premio anche nel 2004 e fu poi nominata nuovamente nel 2006. \nDal dicembre del 2006 al febbraio del 2007, Stafford ottenne il ruolo di Sheila Carter che prima aveva Kimberlin Brown.\nNel 2007, la Stafford apparve nel talk show di Tyra Banks come sostegno nella di lei \"soap opera school\"\nMichelle apparve anche in una pubblicit\u00e0 della Toyota.\nDoppiatrici italiane.\nNelle versioni in italiano dei suoi lavori, Michelle Stafford \u00e8 stata doppiata da:"}
{"id": "2341739", "revid": "287204", "url": "https://it.wikipedia.org/wiki?curid=2341739", "title": "Georg von Speyer", "text": "Biografia.\nVon Speyer fu tra i giovani in cerca di fortuna spronati dalle famiglie ricche di Anton e Bartholomeus Welser, abitanti ad Augusta, a colonizzare la Venezuela nel 1534. Fu messo a capo di un gruppo di coloni che arrivarono nelle Americhe nel 1535, per scoprirsi governatore della concessione Welser, dato che il predecessore Ambrosius Ehinger era morto nel 1533. Tra il 1535 ed il 1538 setacci\u00f2 il Venezuela sud-occidentale e la Colombia settentrionale in cerca di El Dorado, prima nella compagnia di Nikolaus Federmann e poi con Philipp von Hutten. A causa dei problemi fisici dovette dimettersi da governatore nel 1539.\nLa sua prima spedizione alla ricerca di El Dorado fu richiesta da Nikolaus Federmann, che era gi\u00e0 stato in passato in quella regione. Partendo dalla citt\u00e0 di Rio Hacha, costeggiarono il versante orientale della cordigliera seguendo la rotta del sale nel punto in cui attraversa le Ande entrando nella terra dei Chibcha. I Chibcha erano una cultura avanzata il cui regno era gi\u00e0 stato parzialmente conquistato da Gonzalo Jim\u00e9nez de Quesada partendo da Santa Marta, nell'attuale Colombia, sotto gli ordini di Pedro Fern\u00e1ndez de Lugo. Tornarono a Coro a mani vuote. La seconda spedizione non ebbe successo e Speyer mor\u00ec a Coro nel 1540."}
{"id": "2341745", "revid": "19933", "url": "https://it.wikipedia.org/wiki?curid=2341745", "title": "Georg Hohermuth", "text": ""}
{"id": "2341746", "revid": "19933", "url": "https://it.wikipedia.org/wiki?curid=2341746", "title": "Jorge de la Espira", "text": ""}
{"id": "2341748", "revid": "287204", "url": "https://it.wikipedia.org/wiki?curid=2341748", "title": "Mangiafegato Johnson", "text": "Sulla sua vita \u00e8 stato modellato il personaggio immaginario \"Jeremiah Johnson\", protagonista del film western \"Corvo rosso non avrai il mio scalpo\".\nBiografia.\nSi dice che Johnson sia nato vicino a Little York, nel New Jersey, con il cognome \"Garrison\". Entr\u00f2 nella Marina degli Stati Uniti nel 1846 e, dopo aver percosso un ufficiale, disert\u00f2, cambi\u00f2 il suo nome in \"John Johnson\" e viaggi\u00f2 verso ovest a cercare l'oro a Alder Gulch, nel Montana, dove divenne un \"Woodhawk\", fornendo di legna i battelli a vapore. Viene descritto come un uomo grosso, alto circa 1,90 m e di circa 120\u00a0kg, seppur di corporatura asciutta.\nCi sono diverse leggende e racconti su John Johnson: la pi\u00f9 importante racconta che nel 1847 la moglie indiana fu uccisa dai Crow e che Johnson cominci\u00f2 una vendetta durata vent'anni contro quella trib\u00f9. Di ogni uomo ucciso Johnson ne avrebbe mangiato il fegato; da ci\u00f2 deriv\u00f2 il soprannome \"Mangiafegato Johnson\". Questa storia fu riportata da un giornalista dell'epoca.\nBoone Helm, un altro uomo di frontiera, racconta che Johnson fu catturato da un gruppo di Piedi neri mentre andava in visita dei suoi parenti tra le Teste piatte. I Piedi neri lo legarono dentro un teepee, con una guardia posta a sorvegliarlo, per venderlo successivamente ai suoi nemici Crow. Dopo essersi liberato con i denti dai legacci, Johnson usc\u00ec dalla tenda colp\u00ec la guardia negli occhi e le fece lo scalpo, dopo di che prese un coltello e le tagli\u00f2 una gamba, che port\u00f2 con s\u00e9 per nutrirsi durante la fuga. Riusc\u00ec a fuggire dai Piedi neri e, dopo un viaggio di oltre 300 chilometri, raggiunse la capanna di Del Gue, suo compagno di caccia.\nNel 1864 si arruol\u00f2 nell'Esercito dell'Unione a Saint Louis come soldato e fu congedato con onore l'anno seguente. Durante gli anni 80 fu nominato vicesceriffo a Coulson e maresciallo di paese a Red Lodge. La sua ultima residenza fu appena fuori da Red Lodge nel Montana."}
{"id": "2341749", "revid": "124317603", "url": "https://it.wikipedia.org/wiki?curid=2341749", "title": "Ferrovia Gioiosa Jonica-Mammola", "text": "La ferrovia Gioiosa Ionica-Mammola era una linea a scartamento ridotto (950\u00a0mm) delle Ferrovie Calabro Lucane che collegava la Ferrovia Jonica delle Ferrovie dello Stato ai centri dell'interno della Vallata del Torbido.\nIl previsto prolungamento della linea fino a Cinquefrondi, dove si sarebbe congiunta alla linea per Gioia Tauro, costituendo un collegamento fra i due mari, non fu mai realizzato.\nStoria.\nNei progetti originari della Mediterranea Calabro Lucana la Gioiosa\u2013Mammola era solo una sezione del previsto collegamento trasversale tra la zona Jonica della Locride (da Marina di Gioiosa Jonica) e quella Tirrenica della Piana di Gioia Tauro. I lavori di costruzione del tronco ferroviario iniziarono nel 1920, dopo uno storico sciopero e venne aperta all'esercizio ferroviario il 1\u00ba agosto del 1931. Il progetto prevedeva che si dovesse proseguire per Cinquefrondi connettendosi con il tratto Cinquefrondi-Gioia Tauro gi\u00e0 aperto il 28 marzo 1929 ma per mutate disposizioni governative non venne pi\u00f9 realizzato.\nLa tratta tra Marina di Gioiosa e Mammola, di circa 15\u00a0km, fu inaugurata con un treno effettuato dalla locomotiva a vapore MCL 203 alla testa di un convoglio di carrozze a terrazzini. Il convoglio, che portava il nome di San Nicodemo in onore del Santo patrono di Mammola, part\u00ec dalla stazione di Gioiosa Jonica.\nIn seguito il servizio passeggeri si avvalse di piccole automotrici, chiamate dalla gente \"a Littorina\" (le famose Emmine MCL).\nA partire dal 1\u00ba settembre 1968 il servizio ferroviario fu sostituito con un servizio automobilistico sostitutivo delle stesse FCL (Ferrovie Calabro Lucane), oggi Ferrovie della Calabria.\nCaratteristiche.\nLa linea venne costruita, come tutta le rete delle FCL, a scartamento ridotto 950\u00a0mm, con rotaie da 27\u00a0kg/m poste su traverse in legno."}
{"id": "2341750", "revid": "729019", "url": "https://it.wikipedia.org/wiki?curid=2341750", "title": "Torre di Belloluogo", "text": "Le torre di Belloluogo \u00e8 un'antica torre fortificata di Lecce.\nStoria e descrizione.\nSecondo la tradizione la torre di Belloluogo sarebbe stata costruita nel Trecento da Gualtiero (o da Ugo) di Brienne, ma non vi sono fonti certe che attestino tale tradizione trecentesca. Certo che l'architettura \u00e8 molto simile alla sua gemella Torre del Parco, posta all'altro capo della citt\u00e0 e questo porrebbe dei dubbi sulla sua edificazione trecentesca.\nIl complesso \u00e8 un importante esempio di architettura militare tardo-angioina. La torre di forma cilindrica \u00e8 ancora circondata dal fossato originario pieno d'acqua. Fonti certe raccontano che fu dimora di Maria d'Enghien, contessa di Lecce e Regina di Napoli, nella quale vi trascorse gli ultimi anni della vita.\nAl suo interno conserva alcune stanze e un'interessante cappella riccamente affrescata. Gli affreschi, sono da ascriversi agli inizi del Quattrocento e rimanderebbero alla 'Scuola galatinese' e raffigurano scene della vita di Santa Maria Maddalena, i quattro evangelisti, un Cristo benedicente e sette profeti. All'esterno presenta un'architettura simile a quella della Torre del Parco, con merli, saettiere e caditoie, nella maggior parte scomparse, ma rimangono alcune tracce ancora in situ, sul coronamento sommitale."}
{"id": "2341751", "revid": "767487", "url": "https://it.wikipedia.org/wiki?curid=2341751", "title": "Movimento della Dea", "text": "Con l'espressione movimento della Dea (dall'inglese \"Goddess movement\") si indica un movimento religioso sorto intorno agli anni '60 negli Stati Uniti come confluenza di pratiche religiose neopagane e pratiche spirituali proprie di una parte del movimento femminista. Tale denominazione abbraccia quindi un vasto gruppo di fenomeni sociali e religiosi usciti dalla seconda ondata di femminismo degli anni sessanta.\nAll'interno di questo movimento si collocano le Femministe della Dea, le quali si caratterizzano nel sottolineare gli aspetti femministi di questa pratica religiosa.\nStoria.\nAll'origine di questo movimento si collocano i lavori di alcune teoriche del femminismo quali Mary Daly, Merlin Stone, Naomi Goldenberg e Carol Christ, che sottolinearono come le religioni tradizionali fossero condizionate dal vissuto \"maschile\", individuando quindi il sacro in un principio femminile detto anche \"Dea\". A questi contributi si unirono, successivamente, quello di autori di fede Wicca, ma il movimento della Dea si distingue da esso per la scarsa, o nulla, attenzione, prestata al principio \"maschile\" delle divinit\u00e0.\nNel corso degli anni questo movimento religioso si \u00e8 sviluppato rapidamente nelle societ\u00e0 occidentali e asiatiche.\nCaratteristiche.\nLe credenze del \"Movimento della Dea\" consistono nel ritenere che il principio femminile del sacro (la c.d. \"religione della Dea\") sia il pi\u00f9 antico dell'umanit\u00e0. \nFacendo riferimento ai lavori dell'archeologa lituana Marija Gimbutas, il \"movimento\" ritiene che prima dell'et\u00e0 del bronzo si praticasse il culto nei confronti di una grande \"Dea\", responsabile del nutrimento e della rigenerazione della vita nelle sue molteplici forme: vegetali, animali e umane. La terra, e la vita in essa contenuta, era considerata sacra. I culti si riferivano alla rigenerazione stagionale. In questi periodo, inoltre, le societ\u00e0 erano pacifiche, non erano divise gerarchicamente e vigeva la parit\u00e0 di genere. Il \"movimento\" ritiene che tale quadro sia drasticamente cambiato con le invasioni, avvenute lungo l'et\u00e0 del bronzo, dei clan indoeuropei, portatori di divinit\u00e0 maschili, patriarcali e guerriere. Va tuttavia ricordato che i lavori di Marija Gimbutas sono stati oggetto di critiche da parte di altri archeologi, tra questi anche di archeologhe femministe.\nL'esponente ecofemminista e neopagana Miriam Simos (conosciuta anche come Starhawk) in \"The Spiral Dance: A Rebirth of the Ancient Religion of the Great Goddess\" riassume in tre gli aspetti principali della fede nella \"Dea\": immanenza, interconnessione e comunit\u00e0. L'\"immanenza\" indica la credenza che la \"Dea\" sia presente in tutta la natura, incarnata in ogni persona. L'\"interconnessione\" indica il fatto che tutti gli esseri siano interdipendenti nel cosmo, creando nell'insieme un unico sistema vivente. \"Comunit\u00e0\" intende includere non solo gli esseri umani, ma anche gli animali, le piante, la terra in senso lato con i suoi oceani, i suoi fiumi e i suoi specchi d'acqua, intendendo con questo la grave responsabilit\u00e0 di vivere preservando la natura, condizione indispensabile per preservare la stessa vita umana.\nLe pratiche religiose del \"Movimento della Dea\" si richiamano alle antiche forme di sciamanesimo.\nIl movimento risulta comunque del tutto eclettico: tutte le divinit\u00e0 femminili considerate archetipi, modelli, della Dea possono essere invocate per ristabilire il principio sacro femminile, siano esse appartenenti alle antiche religioni come quella greca o celtica, o alle religioni contemporanee come quelle native americane o allo hinduismo. Quest'ultimo aspetto \u00e8 stato tuttavia criticato in quanto appropriandosi di altre culture e tradizioni religiose, spesso indigene, ha contribuito alla loro reinterpretazione riducendo questi antichi o indigeni credi a un programma di tipo sociale e spirituale contemporaneo."}
{"id": "2341752", "revid": "729019", "url": "https://it.wikipedia.org/wiki?curid=2341752", "title": "Tranvia Cremona-Casalmaggiore", "text": "La tranvia Cremona-Casalmaggiore, attiva tra il 1888 e il 1954, collegava la cittadina di Casalmaggiore al suo capoluogo di provincia, Cremona.\nDue diramazioni, con servizio viaggiatori autonomo e distinto, affiancavano la linea principale. La prima si diramava da Ca de' Soresini e proseguiva lungo la strada provinciale Giuseppina per assestarsi nei pressi della stazione ferroviaria di San Giovanni in Croce, sulla ferrovia Parma-Brescia. L'altra era l'ideale prosecuzione della linea principale, collegando Casalmaggiore alla localit\u00e0 di Ponte Majocche, dove transitava la tranvia Mantova-Viadana.\nStoria.\nProgettazione e costruzione.\nNel 1879 la Casa Levi di Torino propose un'istanza all'amministrazione provinciale cremonese per la costruzione e l'esercizio di una linea tranviaria collegante Cremona a San Giovanni in Croce che utilizzasse il percorso della \"strada giuseppina\". Nonostante il proponente avesse contattato gli enti comunali che sarebbero stati interessati dall'infrastruttura, la proposta cadde nel vuoto. Nel 1881, il Corriere di Cremona riaccese l'interesse verso il progetto Levi e il 6 settembre il consiglio provinciale si riun\u00ec per discutere l'argomento. Fu nell'ambito di tale riunione che si propose una diramazione Ca' de Soresini-Casalmaggiore nel caso in cui fossero sopraggiunte le adesioni dei comuni interessati a questa variante. Tuttavia la Casa Levi entr\u00f2 presto in difficolt\u00e0 finanziarie per cui non pot\u00e9 proseguire nell'impegno.\nTra le proposte tranviarie presentate dalla Deputazione Provinciale nel 1883 il progetto della Casa Levi fu riadattato: la linea principale sarebbe stata la Cremona-Casalmaggiore, mentre da Ca' de Soresini si sarebbe diramata una breve linea per San Giovanni in Croce. Inoltre, stanti i progetti tranviari della vicina provincia di Mantova, la concessione prevedeva la costruzione di una linea tranviaria fra Casalmaggiore e la frazione di Ponte Majocche, dove la tranvia Mantova-Viadana effettuava un breve transito nel territorio cremonese.\nAlla fine del 1886, la Piacenza-Bettola-Cremona Tramways Company, concessionaria di alcune linee tranviarie piacentine, avanz\u00f2 richiesta per l'ottenimento della concessione della Cremona Casalmaggiore. Essa chiedeva ventiquattro mesi di tempo e un sussidio di 7.000 Lire a chilometro.\nPochi mesi dopo il Consorzio dei comuni per la Cremona-Casalmaggiore e diramazioni, nato quattro anni prima in seguito alla proposta della Deputazione, propose come concessionario la ditta Giovanni Biglia di Torino. Questa societ\u00e0 chiedeva 9.500 Lire impegnandosi a realizzare l'opera in sei mesi. Il Consorzio si assunse la differenza di contributo rispetto a quanto avanzato dalla societ\u00e0 tranviaria piacentina e diede inizio ai lavori sulle strade di propria competenza gi\u00e0 nel marzo 1887. Dopo poche settimane, la Deputazione firm\u00f2 con il Biglia l'atto preliminare di concessione la quale fu approvata definitivamente il 13 giugno.\nI lavori di posa dei binari iniziarono nel gennaio 1888, concludendosi nel luglio dello stesso anno. Il giorno 13 ci fu l'inaugurazione ufficiale, mentre l'esercizio fu aperto il 16. La tranvia si attestava a Cremona presso la stazione di via Dante, nei pressi della stazione ferroviaria, mentre a Casalmaggiore era situata presso quella che in seguito fu denominata via Petofi.\nDalla ditta Biglia alla SNFT.\nIl 4 settembre 1892 il Biglia cedette la concessione ad una societ\u00e0 anonima che aveva sede a Torino, la Societ\u00e0 tranvie nella provincia di Cremona (STPC), di propriet\u00e0 della Banca Manzi di Roma. La STPC nel 1899 rilev\u00f2 anche la tranvia per Ostiano unificando la gestione delle due linee che gi\u00e0 condividevano la stazione tranviaria di Cremona.\nNel 1900 gli impianti furono rilevati alla Societ\u00e0 Nazionale Ferrovie e Tramvie (SNFT), fino a quel momento operante sulle linee tranviarie extraurbane del parmigiano. La societ\u00e0 oper\u00f2 per una completa revisione del materiale rotabile esistente e per l'acquisto di nuove locomotive. I lavori furono svolti presso le Officine Meccaniche Piacentine e le officine sociali di Parma e Cremona.\nL'amministrazione delle Tramvie Provinciali Cremonesi.\nNel 1917 le Tramvie Provinciali Cremonesi (TPC) ottennero la gestione dell'intera rete di linee tranviarie extraurbane di Cremona, programmando un vasto processo di ristrutturazione della stessa che non fu realizzato a causa delle scarse disponibilit\u00e0 finanziarie dell'amministrazione provinciale.\nTra il 1923 e il 1927 la linea per Casalmaggiore fu interessata da alcuni lavori di rettifica del tracciato presso San Martino del Lago e Scandolara Ravara, dove il percorso fu trasferito in sede propria. Nei pressi di Gussola, Martignana e Torricella le rettifiche furono realizzate nel corso di lavori di risistemazione delle strade ordinarie. Nel 1930 fu attivata una rettifica di tracciato in uscita da Cremona, in modo da evitare la localit\u00e0 San Sebastiano e una doppia curva.\nNel 1928 fu chiuso l'esercizio della breve diramazione Ca' de Soresini-San Giovanni in Croce, mentre la Casalmaggiore-Ponte Majocche fu mantenuta fino al luglio del 1934, quando vennero soppresse le tranvie mantovane.Tra il 1934 e il 1936 furono operate nuove rettifiche di tracciato tra Ca' de Soresini, Castelponzone e Scandolara Ravara.\nDurante la seconda guerra mondiale, alcune corse della linea subirono mitragliamenti da parte delle forze aeree alleate. Oltre al bombardamento della stazione centrale di Cremona avvenuto il 10 luglio 1944, la linea sub\u00ec danni anche nell'altra stazione capolinea. Lo scalo di Casalmaggiore sorgeva nei pressi del Consorzo Agrario e fu parzialmente danneggiato dal bombardamento alleato del 14 aprile 1945.\nLa linea fu ricostruita nel dopoguerra perch\u00e9 la giunta provinciale era intenzionata a mantenere il servizio. La concessione sarebbe scaduta il 30 luglio 1948 e fu prorogata prima fino al 31 luglio 1950 e poi fino al 31 luglio 1952. Data l'impossibilit\u00e0 finanziaria per attuare un progetto di trasformazione della linea in una ferrovia, l'amministrazione provinciale dovette chiuderne l'esercizio. Il 14 marzo 1954 la Cremona-Casalmaggiore fu sostituita da un autoservizio gestito dalla stessa TPC.\nCaratteristiche.\nLa linea era a binario singolo con scartamento standard di 1.445\u00a0mm posto su sede promiscua per gran parte del suo percorso. La lunghezza complessiva, al momento della costruzione, era di 42,087\u00a0km; A seguito delle rettifiche di tracciato effettuate dalla Tramvie Provinciali Cremonesi il percorso si era ridotto, stando ai dati del 1950, a 41,535\u00a0km di cui 0,961 in comune con la tranvia Cremona-Ostiano e 2,460 in sede propria.\nLe rotaie erano di tipo Vignoles. Al momento della costruzione fu deciso di adottare un tipo di rotaia dal peso di 17 kg/m adatta a sopportare una velocit\u00e0 commerciale di 18\u00a0km/h. Tra il 1923 e il 1927, la TPC procedette a sostituire parzialmente l'armamento con nuove rotaie da 27,7\u00a0kg/m. Nel 1935 furono sostituite le rotaie da 17\u00a0kg/m non rinnovate in precedenza con quelle a 23\u00a0kg/m provenienti dalla rete tranviaria extraurbana mantovana, in quel periodo in via di smantellamento.\nPercorso.\nIl percorso della linea tranviaria era prevalentemente pianeggiante con pendenza massima era del 7 per mille e si svolgeva quasi interamente su sede stradale. Solo negli anni venti e trenta si operarono rettifiche di tracciato che permisero anche la costruzione di tratti in sede propria, i quali nel 1950 ammontavano a 2,45\u00a0km.\nLa linea partiva dalla stazione tranviaria di via Dante a Cremona, che sorgeva nei pressi della stazione ferroviaria e di quella tranviaria della rete piacentina. Il binario percorreva quindi la strada di circonvallazione per poi immettersi lungo la strada provinciale Giuseppina, poi strada provinciale 87, fino a Ca' de Soresini, frazione di San Martino del Lago. I primi 900 metri del tracciato, fino alla fermata di Porta Venezia, erano in comune con la tranvia Cremona-Ostiano.\nDa Ca' de Soresini, posta all'incrocio della strada Giuseppina con via Dante Aligheri, si diramava la linea per San Giovanni in Croce. Per questo motivo l'impianto era dotato di una rimessa locomotive, un piano caricatore e un fabbricato viaggiatori. Il piazzale era composto da tre binari ed era situato presso uno slargo a settentrione della strada provinciale. Lo scalo era inoltre dotato di un piano caricatore, posto nei pressi della Rimessa, e di un piccolo fabbricato viaggiatori il quale era posizionato a ridosso dell'edificio dell'Osteria, a meridione della strada provinciale e ad occidente di via Dante.\nDa Ca' de Soresini la tranvia abbandonava la strada provinciale per inoltrarsi su strade strette e tortuose le quali subirono diversi interventi di rettifica nel corso degli anni per migliorarne la sicurezza stradale e tranviaria. La linea attraversava il centro di San Martino del Lago, di Castelponzone e di Scandolara Ravara per poi dirigersi verso Gussola, Martignana di Po e Vico Bellignano, dove si immetteva sulla strada statale 343 Asolana, a quel tempo classificata provinciale. Proseguendo in sede promiscua lungo la Asolana, la tranvia giungeva al capolinea di Casalmaggiore, posto nel triangolo tra le vie della Repubblica, Pelofi e Matteotti.\nL'impianto era dotato di un modesto fabbricato viaggiatori, due rimesse locomotive e una piattaforma girevole. A lato di via della Repubblica usciva un raccordo diretto alla stazione ferroviaria della linea Parma\u00a0\u2013 Brescia dove era posto un piccolo scalo per il trasbordo delle merci; il traffico merci era destinato all'inoltro sulla rete statale e al locale zuccherificio, direttamente raccordato alla stazione ferroviaria. La tranvia per Ponte Majocche si diramava instradandosi verso via Cavour. Dal 1930 a seguito della costruzione della strada di circonvallazione casalasca, la linea per Ponte Majocche prese a percorrere la direttrice poi denominata via Beducchi.\nMateriale rotabile.\nPer avviare la gestione del servizio il Biglia decise di acquistare quattro nuove locomotive tranviarie prodotte dalla Henschel &amp; Sohn. Nel 1892 acquis\u00ec dalle Tramvie Interprovinciali Padane (TIP) un'altra locomotiva, sempre di produzione Henschel &amp; Sohn.\nCon l'avvento della gestione TPC sulla linea venne impiegato materiale rimorchiato e di trazione del parco sociale banalizzato rispetto a quello utilizzato sull'intera rete della provincia, ivi comprese le automotrici a benzina prodotte dalla FIAT immesse nel parco sociale a partire dal 1934.\nSulle corse miste passeggeri e merci la trazione rimase a vapore fino alla fine degli anni trenta quando si acquistarono locomotive Badoni, con alimentazione a benzina e predisposizione per quella a metano."}
{"id": "2341754", "revid": "729019", "url": "https://it.wikipedia.org/wiki?curid=2341754", "title": "Lepus sinensis", "text": "La lepre cinese (\"Lepus sinensis\" Gray, 1832) \u00e8 un mammifero lagomorfo della famiglia dei Leporidi.\nDistribuzione.\nCon tre sottospecie (\"Lepus sinensis formosus\", \"Lepus sinensis sinensis\" e \"Lepus sinensis yuenshanensis\") la specie \u00e8 diffusa lungo la fascia costiera della Cina meridionale (a sud dello Yangtze), oltre che a Taiwan ed in Vietnam settentrionale: si hanno notizie di ritrovamenti di esemplari ascrivibili a questa specie ritrovati pi\u00f9 ad ovest rispetto a questi limiti, tuttavia molti studiosi sono propensi a credere che si tratti di esemplari della congenere lepre birmana (\"Lepus peguensis\").\nIl suo \"habitat\" \u00e8 costituito dalle aree aperte erbose o cespugliose fino a 5000 m di quota.\nDescrizione.\nDimensioni.\nMisura fino a mezzo metro di lunghezza, per un peso massimo che pu\u00f2 sfiorare i 2 kg.\nAspetto.\nIl corpo \u00e8 tozzo e massiccio, con grossa testa ed orecchie piuttosto corte.\nIl pelo \u00e8 di color bruno-rossiccio, con tendenza a schiarirsi lungo i fianchi, dove diventa di color ruggine, mentre il ventre ed i cerchi perioculari sono di colore giallo ocra.\nBiologia.\nSi tratta di animali dalle abitudini solitarie e notturne, anche se \u00e8 possibile talvolta vederli in coppie o durante il giorno, situazione quest'ultima tipica delle giornate nuvolose. Durante il giorno, tuttavia, l'animale \u00e8 solito in condizioni normali riposarsi nel folto della vegetazione, restando tuttavia sempre in allerta per percepire (mediante il finissimo udito) eventuali rumori sospetti, che potrebbero significare la presenza nei paraggi di qualche potenziale pericolo.\nAlimentazione.\nSi tratta di animali vegetariani, che consumano qualsiasi tipo di pianta commestibile, oltre a funghi ed altri materiali di origine vegetale.\nCOme gli altri lagomorfi, inoltre, la lepre cinese pratica la coprofagia al fine di ridigerire le proprie feci ed estrarre il massimo nutrimento possibile dal proprio cibo.\nRiproduzione.\nLa stagione riproduttiva cade fra aprile ed agosto: l'accoppiamento \u00e8 piuttosto promiscuo, nel senso che ciascun maschio cerca di accoppiarsi col maggior numero di femmine possibile, cos\u00ec che ciascuna femmina ricettiva viene montata da pi\u00f9 maschi.\nLa gestazione dura circa 5 settimane, al termine delle quali la femmina d\u00e0 alla luce in media tre cuccioli gi\u00e0 ricoperti di pelo ed in grado di vedere: comune nella lepre cinese \u00e8 il fenomeno della superfetazione, ossia la capacit\u00e0 della femmina di essere nuovamente fecondata durante la gestazione. I piccoli sono in grado di seguire la madre gi\u00e0 poche ore dopo la nascita, e diventano indipendenti appena dopo lo svezzamento (che avviene solitamente attorno al mese d'et\u00e0)."}
{"id": "2341755", "revid": "149727", "url": "https://it.wikipedia.org/wiki?curid=2341755", "title": "Ferrovia Marina di Gioiosa-Mammola", "text": ""}
{"id": "2341756", "revid": "648716", "url": "https://it.wikipedia.org/wiki?curid=2341756", "title": "Villa Savonarola", "text": "Villa Savonarola si trova a Firenze nel viuzzo di Monteripaldi 2.\nIl nome fu scelto nel XIX secolo dalla coppia inglese Adams, che vi abitava, in onore del predicatore ferrarese. La costruzione risale al XVI secolo ed ha la facciata principale sul grandioso giardino, mentre all'esterno ha un aspetto pi\u00f9 spoglio, con due portali incorniciati da pietra serena e finestre inginocchiate. Un'edicola contiene un bassorilievo in terracotta invetriata nello stile dei Della Robbia, raffigurante l\"'Adorazione del Bambino\"."}
{"id": "2341758", "revid": "122315", "url": "https://it.wikipedia.org/wiki?curid=2341758", "title": "Sinolagus", "text": ""}
{"id": "2341766", "revid": "104485", "url": "https://it.wikipedia.org/wiki?curid=2341766", "title": "Electron", "text": ""}
{"id": "2341767", "revid": "123412649", "url": "https://it.wikipedia.org/wiki?curid=2341767", "title": "Argel Fucks", "text": "Carriera.\nClub.\nDurante la sua carriera ha giocato in Brasile, Giappone, Portogallo e Spagna. Ha vinto vari titoli a livello nazionale e internazionale, specialmente in Portogallo..\nUna parte della popolarit\u00e0 di Fucks \u00e8 dovuta proprio al suo cognome, che \u00e8 identico alla terza persona singolare del verbo inglese \"fuck\", dal significato volgare. Questo origin\u00f2 vari titoli a doppio senso in lingua inglese, tra cui \"Fucks off to Benfica\", pubblicato su Eurosport.com.\nNazionale.\nCon la Nazionale di calcio del Brasile ha giocato e vinto il .\nAllenatore.\nDopo essersi ritirato, ha iniziato la carriera di allenatore. Assunto dal Guaratinguet\u00e1 l'8 febbraio 2008, venendo licenziato il 5 febbraio 2009. Tre giorni dopo \u00e8 stato assunto dal Caxias, sostituendo Ren\u00ea Weber."}
{"id": "2341770", "revid": "287204", "url": "https://it.wikipedia.org/wiki?curid=2341770", "title": "Villa di Monteripaldi", "text": "La Villa di Monteripaldi si trova a Firenze in via San Michele a Monteripaldi 12-14.\nLa villa si form\u00f2 attorno a un'antica torre fortificata, ancora visibile, rosalente al medioevo, mentre la facciata \u00e8 cinquecentesca. La villa appartenne alla famiglia dei Bardi, che in questa zona aveva numerosi possedimenti."}
{"id": "2341776", "revid": "174925", "url": "https://it.wikipedia.org/wiki?curid=2341776", "title": "Putti", "text": ""}
{"id": "2341780", "revid": "71433", "url": "https://it.wikipedia.org/wiki?curid=2341780", "title": "San Valentino di sangue", "text": ""}
{"id": "2341789", "revid": "198277", "url": "https://it.wikipedia.org/wiki?curid=2341789", "title": "Festivalbar 2000", "text": "Il trentasettesimo Festivalbar si svolse durante l'estate del 2000 in 10 puntate, registrate presso Piazza del Plebiscito a Napoli, Piazza Santa Croce a Firenze, Capoliveri, l'Arena Alpe Adria di Lignano Sabbiadoro e con la finale nel consueto scenario dell'Arena di Verona.\nVenne condotto da Fiorello e Alessia Marcuzzi.\nVincitori assoluti dell'edizione furono i L\u00f9napop con la canzone \"Qualcosa di grande\", mentre Ligabue vinse la sezione album con \"Miss mondo\", i Bon Jovi la sezione international con \"It's My Life\" e Paola &amp; Chiara quella tormentone radiofonico con \"Vamos a bailar\"."}
{"id": "2341791", "revid": "1982", "url": "https://it.wikipedia.org/wiki?curid=2341791", "title": "Domenico Dall'Oglio", "text": "Biografia.\nDall'Oglio fu probabilmente allievo di Giuseppe Tartini nel 1721, quando costui divenne \"primo violino\" e \"capo di concerto\" presso la Basilica di Sant'Antonio di Padova, o forse dopo la fondazione della cosiddetta \"scuola di Tartini\" di violino. Nel 1732 fu nominato violinista presso la Basilica di Sant'Antonio, ma nel 1735 lasci\u00f2 questo posto per recarsi in Russia con il fratello Giuseppe, un violoncellista. Ambedue i fratelli rimasero a San Pietroburgo per ben 29 anni al servizio della corte imperiale. Le varie registrazioni di corte fanno frequente riferimento alle attivit\u00e0 di Domenico come violinista virtuoso, compositore, nonch\u00e9 come partecipe agli intrighi di corte. Per diletto egli amava costruire strumenti musicali, precisamente violini e liuti. Mor\u00ec a Narva, in Estonia, nel viaggio di ritorno verso l'Italia.\nConsiderazioni sull'artista.\nLa maggior parte dei lavori scritti di Dall'Oglio sono composizioni strumentali, tuttavia presso la corte imperiale di San Pietroburgo, in assenza del maestro di cappella Francesco Araja, fu chiamato pi\u00f9 volte a produrre musica per il teatro. Dall'esame della sua musica per strumenti ad arco \u00e8 possibile constatare che egli fu un maestro dello stile virtuosistico italiano del XVIII secolo: infatti nei suoi lavori frequentissimo \u00e8 l'uso della corda doppia e dei passaggi alle alte posizioni. Strutturalmente le sue sonate per violino seguono la forma Adagio-Allegro-Allegro, invece nei concerti predilesse la tipica struttura in voga, ossia Allegro-Grave/Largo-Allegro; degni di nota sono i movimenti lenti delle composizioni, i quali presentavano elaborati abbellimenti tipici della scuola di Tartini."}
{"id": "2341792", "revid": "287204", "url": "https://it.wikipedia.org/wiki?curid=2341792", "title": "Gil Gonz\u00e1lez D\u00e1vila", "text": "Biografia.\nGonz\u00e1lez D\u00e1vila appare per la prima volta negli annali storici nel 1508, quando riceve l'incarico reale di esaminare i registri delle imposte sulle propriet\u00e0. Probabilmente viaggi\u00f2 poco dopo fino a Santo Domingo per svolgere il compito. Nel 1511, da Valladolid, gli fu assegnato il titolo di \nragioniere di Hispaniola, prendendo il posto di Crist\u00f3bal de Cu\u00e9llar. La sua posizione gli permise di diventare un proprietario terriero, e ben presto si ritrov\u00f2 a gestire una propriet\u00e0 con oltre 200 schiavi indiani.\nNel 1518 Gonz\u00e1lez invi\u00f2 un resoconto a re Carlo V in cui si elencavano i gravi problemi della gestione coloniale di Hispaniola. Si trovava ad Avila, in Spagna, quando fu avvicinato da Andr\u00e9s Ni\u00f1o. Ni\u00f1o era un pilota esperto residente sulla costa atlantica delle Americhe spagnole. Era tornato in Spagna per chiedere l'aiuto della Corte nel finanziamento di una spedizione esplorativa delle coste del Pacifico. Il suo primo tentativo era fallito, ma qui incontr\u00f2 Gonz\u00e1lez, un servitore del vescovo di Palencia. Il vescovo, Juan Rodr\u00edguez de Fonseca, era presidente del Consiglio delle Indie. Con il suo aiuto Gonz\u00e1lez e Ni\u00f1o ottennero l'approvazione di re Carlo per la spedizione. Il viaggio pianificato prevedeva Gonz\u00e1lez come capitano, Ni\u00f1o come pilota, ed Andr\u00e9s de Cereceda come tesoriere.\nScoperta e conquista del Nicaragua.\nNel giugno del 1519 re Carlo acconsent\u00ec alla spedizione. Gonz\u00e1lez e Ni\u00f1o partirono immediatamente per le Indie, giungendo ad Acla (Panama), nel gennaio del 1520. Gonz\u00e1lez present\u00f2 il suo incarico reale al governatore di Panama, grazie al quale era autorizzato ad esaminare i registri delle tasse della colonia e a preparare la spedizione per l'esplorazione del Pacifico e dell'America centrale. Il governatore, Pedro Arias D\u00e1vila, prese male questo controllo della gestione erariale. Ferm\u00f2 l'analisi delle tasse, e imped\u00ec a Gonzalez di ottenere navi, rifornimenti e uomini per il viaggio. Impossibilitati a requisire le navi, Gonz\u00e1lez e Ni\u00f1o iniziarono la costruzione di quattro brigantini a Terarequi, nell'arcipelago delle Perle.\nIl 26 gennaio 1522 la spedizione lasci\u00f2 Terarequi ma fu obbligata ad attraccare nella parte occidentale di Panama dopo quattro giorni, a causa di alcune falle. Gonz\u00e1lez sbarc\u00f2 con buona parte dell'equipaggio, e marci\u00f2 a nord lungo la costa entrando nel Nicaragua meridionale. Ni\u00f1o, dopo aver fatto le riparazioni, lo segu\u00ec via mare raggiungendo un golfo della costa nicaraguense, dove l'esercito e la flotta si riunirono. Fu deciso che Ni\u00f1o sarebbe partito con due navi proseguendo a nord, mentre le altre due avrebbero cercato uno stretto o un canale che avrebbe unito Atlantico e Pacifico. Alla fine scopr\u00ec la baia di Corinto ed il Golfo di Fonseca, cui diede il nome di colui che gli aveva permesso il viaggio, il vescovo Juan Rodriguez de Fonseca.\nGonz\u00e1lez continu\u00f2 ad esplorare le fertili vallate occidentali, stupito dalla civilt\u00e0 indiana che ci trov\u00f2. Scopr\u00ec i laghi che in seguito furono chiamati Nicaragua e Managua. Lui ed il suo piccolo esercito raccolsero oro e battezzarono gli indiani lungo la strada. Alla fine approfittarono talmente tanto della bont\u00e0 degli indiani che finirono con l'essere attaccati e annichiliti. Nonostante questo Gonz\u00e1lez riusc\u00ec a ritirarsi fino al golfo, dove erano ancorate le navi. Salirono a bordo dirigendosi a sud.\nNel giugno del 1523 Gonz\u00e1lez torn\u00f2 a Panama con 3 navi malridotte, 100 uomini stanchi ed una considerevole quantit\u00e0 di oro. Parl\u00f2 della sua scoperta del Nicaragua e del suo popolo, citt\u00e0 e ricchezze. Il nome del luogo deriva da quello di un capo indiano, \"Nic-atl-nauac\", tradotto in spagnolo come \"Nicarao\".\nConquista dell'Honduras.\nIl governatore Pedro Arias D\u00e1vila intravide per un'opportunit\u00e0 per se stesso in Nicaragua, e decise di prendere il controllo della situazione. Tent\u00f2 di arrestare Gonz\u00e1lez confiscandone il tesoro. Gonz\u00e1lez riusc\u00ec ad evitare la cattura fuggendo alla sua base di Santo Domingo. Qui us\u00f2 la fortuna accumulata per organizzare una nuova spedizione di ritorno in Nicaragua.\nAlla fine del 1523 Gonz\u00e1lez torn\u00f2 a reclamare i territori garantitigli tramite decreto reale; ovvero Honduras e Nicaragua. Decise di evitare uno scontro diretto con Pedro Arias sbarcando una grande forza in un porto sulle coste settentrionali dell'Honduras. Organizz\u00f2 qui la base chiamando il posto St. Gil de Buena Vista. Nell'estate del 1524 raggrupp\u00f2 un buon gruppo iniziando la marcia verso sud, in direzione delle vallate occidentali del Nicaragua, dove era stato in passato. Sulla strada incontr\u00f2 un plotone spagnolo e seppe che la sua terra era stata invasa da un esercito inviato dal governatore Pedro Arias da Panama. Il comandante di quell'esercito era Francisco Hern\u00e1ndez de C\u00f3rdoba.\nIl plotone fu costretto a tornare verso sud con l'avviso di liberare la zona. C\u00f3rdoba invi\u00f2 un piccolo gruppo guidato da Hernando de Soto a discutere con Gonz\u00e1lez. Soto fu preso in un attacco a sorpresa, ma riusc\u00ec difendersi. Poi i due chiesero una tregua, e Soto pens\u00f2 che si potesse raggiungere un accordo, ma Gonz\u00e1lez lo imbrogli\u00f2. Con i rinforzi attacc\u00f2 e cattur\u00f2 gli uomini di Soto. Come gesto di buona volont\u00e0, e forse temendo la grande armata di C\u00f3rdoba, rilasci\u00f2 i prigionieri tornando a Buena Vista.\nNel 1523 Crist\u00f3bal de Olid giunse con un esercito agli ordini di Hern\u00e1n Cort\u00e9s per creare una colonia per conto suo. Olid fond\u00f2 la colonia nei pressi dell'odierna Trujillo, autonominandosi governatore in spregio a Cort\u00e9s e Gonz\u00e1lez. Nel 1524 Cort\u00e9s decise che era necessario mandare Francisco de las Casas con altri uomini a correggere la situazione. Invece Olid cattur\u00f2 sia las Casas sia Gonz\u00e1lez. Alla fine fu tradito dai suoi stessi uomini, e liber\u00f2 i prigionieri. Si tenne un processo sommario in cui Olid fu riconosciuto colpevole di tradimento, e decapitato.\nLas Casas e Gonz\u00e1lez decisero di unire le loro forze, dichiarando la loro lealt\u00e0 a Cort\u00e9s. Las Casas fond\u00f2 la colonia richiesta con il quartier generale a Trujillo. Gonz\u00e1lez incaric\u00f2 un tenente di gestire la sua base a Buena Vista. Quindi i due capitani tornarono in Messico per ottenere rifornimenti e rinforzi per la colonia. Nel frattempo lo stesso Cort\u00e9s aveva deciso di viaggiare in Honduras per assicurarsi del fatto che la nuova colonia fosse al sicuro.\nEpilogo.\nQuando Las Casas e Gonz\u00e1lez giunsero in Messico trovarono Salazar de la Pedrada al comando, nominato da Cort\u00e9s. Si rifiutarono di riconoscerne l'autorit\u00e0, giurando fedelt\u00e0 a Cort\u00e9s o, se questi fosse morto, a Pedro de Alvarado. Salazar li fece arrestare e processare per l'omicidio di Olid. Era deciso a giustiziarli, ma alla fine fu costretto a mandarli in Spagna come prigionieri.\nNon si conosce il destino di Gonz\u00e1lez dopo l'arrivo in Spagna. Il suo vecchio finanziatore, il vescovo de Fonseca, era morto nel 1524, e quello nuovo, Hern\u00e1n Cort\u00e9s, aveva i suoi problemi che lo obbligarono a tornare in Spagna per chiedere l'aiuto del re. Gil Gonz\u00e1lez D\u00e1vila mor\u00ec nel 1543. Tutto quello che avrebbe potuto convincerlo a tornare in Messico era un figlio. Gil Gonz\u00e1lez de \u00c1vila, Alonso de \u00c1vila, e Martin Cort\u00e9s furono coinvolti in una cospirazione contro il vicer\u00e9 della Nuova Spagna. Furono arrestati e giustiziati in Messico nel 1566."}
{"id": "2341793", "revid": "88812", "url": "https://it.wikipedia.org/wiki?curid=2341793", "title": "Compassione radicale", "text": ""}
{"id": "2341794", "revid": "1924342", "url": "https://it.wikipedia.org/wiki?curid=2341794", "title": "The Loving Kind", "text": "The Loving Kind \u00e8 il secondo singolo estratto dal quinto album di inediti del gruppo musicale pop britannico Girls Aloud, \"Out of Control\".\nIl singolo \u00e8 stato pubblicato 12 gennaio 2009 dall'etichetta discografica Fascination e ha riscosso un discreto successo in Gran Bretagna, raggiungendo tuttavia la posizione pi\u00f9 bassa tra tutti i singoli ufficiali pubblicati dal gruppo fino a quel momento, la decima. \u00c8 stato anche l'ultimo di venti singoli consecutivi ad aver raggiunto le prime dieci posizioni della classifica britannica; il successivo \"Untouchable\", infatti, \u00e8 arrivato all'undicesima posizione.\nLa canzone \u00e8 stata scritta e prodotta dai popolari Pet Shop Boys insieme a Miranda Cooper, Brian Higgins e Tim Powell, ed \u00e8 stato prodotto dagli Xenomania insieme a Brian Higgins, come tutte le canzoni del gruppo.\nTra le varie edizioni del singolo erano contenute le b-side \"Girls on 45\" e \"Memory of You\"."}
{"id": "2341801", "revid": "216401", "url": "https://it.wikipedia.org/wiki?curid=2341801", "title": "Mirjam Melchers-Van Poppel", "text": ""}
{"id": "2341805", "revid": "768068", "url": "https://it.wikipedia.org/wiki?curid=2341805", "title": "Les P'tits Mots/Mourir sur sc\u00e8ne", "text": "Les P'tits Mots \u00e8 un singolo della cantante italo-francese Dalida, pubblicato in 7\" nel 1983 da Carrere. Sul lato B del disco, \u00e8 presente la celebre e iconica Mourir sur sc\u00e8ne, che riscontrer\u00e0 un grandissimo successo nel repertorio di Dalida e che canter\u00e0, dal 1983 sino alla sua morte, in quasi tutti i suoi spettacoli.\nMourir sur sc\u00e8ne.\nIl brano \"Mourir sur sc\u00e8ne\", riportato sul lato B del singolo, \u00e8 uno dei due estratti dell'album \"Les P'tits Mots,\" uscito nel 1983. Autori del pezzo sono Michel Jouveaux, Jeff Barnel e N. Newell. \nIl testo di questa canzone, esprime il desiderio di un'artista di terminare la propria vita sul palcoscenico, davanti al suo pubblico, prima che la fama la abbandoni. Il testo, inoltre, allude al suicidio, anche se in modo indiretto. La canzone, nel complesso, \u00e8 un monologo alla morte personificata: a essa viene infatti indirizzata la continua richiesta \"vieni!\" e Dalida le ricorda, evocando il primo tentativo di suicidio, che si sono gi\u00e0 viste da vicino.\nA dispetto dell'argomento \u2013 tutt'altro che allegro \u2013 trattato nel brano, la melodia non \u00e8 affatto malinconica, anzi \u00e8 molto vivace e unisce ritmi pop a ritmi quasi della disco music o dance music.\nIl brano \u00e8 stato registrato da Dalida anche in lingua inglese, in italiano e in spagnolo con i seguenti titoli: \"Born to sing\", \"Quando nasce un nuovo amore\" (con un testo completamente diverso, pubblicato postumo nel 1991) e \"Morir cantando\". Il brano \u00e8 stato ripreso anche da altri cantanti, come Julien Dor\u00e9 e Shirley Bassey (nel 1986, come lato B di \"There's No Place Like London\").\n\"Mourir sur sc\u00e8ne\" ottenne sin da subito un grande successo tant\u2019\u00e8 che Dalida interpreter\u00e0 il brano, dal 1983 in poi, fino al suo ultimo concerto ad Adalia in Turchia il 29 aprile 1987. La canzone suon\u00f2 come un'eco alla sua scomparsa, il 3 maggio del 1987, e divent\u00f2 ben presto il pezzo pi\u00f9 emblematico del repertorio, segnante la fine della sua carriera musicale.\nTracce.\nLato A\nLato B"}
{"id": "2341806", "revid": "287204", "url": "https://it.wikipedia.org/wiki?curid=2341806", "title": "Coppa Italia 2000-2001 (calcio a 5)", "text": "La prima fase della sedicesima Coppa Italia, ovvero ottavi e quarti di finale, si \u00e8 svolta tra il 10 ottobre e il 12 dicembre del 2000; la fase finale denominata \"Final Four\" si \u00e8 svolta il 26 e 27 marzo 2001 ad Augusta.\nFase finale.\nIl sorteggio si \u00e8 svolto a Roma il 5 marzo 2001; la fase finale si \u00e8 disputata presso il PalaJonio di Augusta il 26 e il 27 marzo 2001."}
{"id": "2341808", "revid": "19933", "url": "https://it.wikipedia.org/wiki?curid=2341808", "title": "Vescovo di Palencia", "text": ""}
{"id": "2341809", "revid": "767487", "url": "https://it.wikipedia.org/wiki?curid=2341809", "title": "Mims (rapper)", "text": "Biografia.\nMims si laure\u00f2 alla Westbury High School a New York e si iscrisse al Nassau Community College. Lasci\u00f2 l'istituto dopo un solo due mesi di lezioni per perseguire una carriera nella musica rap. Cominci\u00f2 la sua carriera ad Harlem con il conoscente Cam'ron. Nel 2001, fu notato da Quincy S/Duq Entertainment e subito dopo apparve in una compilation canadese intitolata \"Private Party Collectors Edition Vol. 2\". La sua apparizione nel singolo \"Love Em' All\", insieme a Choclair, lo rese noto in Canada. Il video della canzone fu anche nominato per gli Much Music Video Awards. La canzone non fu mai realmente pubblicata negli Stati Uniti. Mims pubblic\u00f2 anche un proprio singolo intitolato \"L.O.V.E.\", che non ebbe successo commerciale.\nPoco dopo il suo riconoscimento in Canada, volle incrementare i collegamenti con i produttori della Blackout Movement. Egli usc\u00ec con il suo primo singolo negli Stati Uniti, \"I Did You Wrong\" ottenendo un discreto guadagno. Questo non fu sufficiente a concretizzare un contratto discografico. Nel 2006, cominci\u00f2 a registrare per l'etichetta Latin hip hop, \"Urban Box Office\". Il rapper decise di riconsiderare il suo rapporto con l'industria discografica e cre\u00f2 l'American King Music con Corey Llewellyn &amp; Erik Mendelson come partners d'affari.\nMims debutt\u00f2 con il singolo \"This Is Why I'm Hot\". La canzone a sorpresa divenne una hit raggiungendo il #1 nelle U.S. Billboard Hot 100 e nelle U.S. Billboard Pop 100 grazie al massiccio aumento di downloads, che porta al singolo l'eventuale Platinum Certification dalla RIAA. La canzone ebbe anche recensioni positivi. Dopo il grande successo del singolo, Mims firm\u00f2 un contratto discografico con la Capitol Records, pubblicando il suo primo album \"Music Is My Savior\", sotto la sigla \"American King Music\".\nFirm\u00f2 ufficialmente nel Novembre 2006.\nDurante l'estate del 2007, Mims pubblic\u00f2 il suo secondo singolo, \"Like This\".. La canzone divent\u00f2 una hit tramite il passaggio in radio e raggiunse il #32 nelle U.S. Hot 100 chars. Pubblic\u00f2 anche, dal suo secondo album, la canzone \"Just Like That\"..\nIl secondo album fu pubblicato in seguito, arrivando ad essere il #4 nelle U.S. Billboard 200.\nMims pubblic\u00f2 il suo secondo tentativo il 7 aprile, 2009, intitolato \"Guilt\". Nell'Ottobre del 2008, \"Move (If You Wanna)\" divenne il primo singolo ufficiale dal nuovo album, raggiungendo il #63 nelle Hot 100 charts.. Il secondo singolo fu trasmesso in radio insieme al suo album a partire dal 7 aprile, 2009, intitolato \"Love Rollercoaster\" featuring LeToya Luckett.."}
{"id": "2341817", "revid": "104458", "url": "https://it.wikipedia.org/wiki?curid=2341817", "title": "Aleksandr Legkov", "text": "Biografia.\nIn Coppa del Mondo ha esordito il 4 gennaio 2003 nella 10\u00a0km a tecnica libera di Kavgolovo (48\u00b0), ha ottenuto il primo podio il 19 novembre 2006 nella staffetta di G\u00e4llivare (2\u00b0) e la prima vittoria il 17 dicembre successivo nella staffetta di La Clusaz. In carriera ha preso parte a tre edizioni dei Giochi olimpici invernali, (20\u00b0 nella 50 km, 27\u00b0 nell'inseguimento), (15\u00b0 nella 15 km, 14\u00b0 nella 50 km, 4\u00b0 nell'inseguimento, 8\u00b0 nella staffetta) e (1\u00b0 nella 50 km, 11\u00b0 nell'inseguimento, 2\u00b0 nella staffetta), e a sei dei Campionati mondiali, vincendo due medaglie.\nNell'ambito delle inchieste sul doping di Stato in Russia, il 1\u00ba novembre 2017 il Comitato Olimpico Internazionale ha accertato una violazione delle normative antidoping da parte di Legkov in occasione delle Olimpiadi di So\u010di, annullando conseguentemente i risultati ottenuti, revocando le medaglie vinte e proibendogli di partecipare a future edizioni dei Giochi olimpici. Conseguentemente, anche la Federazione Internazionale Sci ha aperto un'inchiesta sulla posizione di Legkov, escludendolo dalle competizioni a partire dal 30 novembre. Il 1\u00ba febbraio 2018 il Tribunale Arbitrale dello Sport ha per\u00f2 accolto il ricorso presentato da Legkov contro tale decisione; conseguentemente, anche la Federazione Internazionale Sci ha revocato la propria sospensione.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nTC = tecnica classica\nTL = tecnica libera"}
{"id": "2341818", "revid": "339392", "url": "https://it.wikipedia.org/wiki?curid=2341818", "title": "FMJ", "text": ""}
{"id": "2341820", "revid": "1543377", "url": "https://it.wikipedia.org/wiki?curid=2341820", "title": "Anno internazionale delle fibre naturali", "text": "L'ONU ha dedicato il 2009 come anno internazionale delle fibre naturali (IYNF) incaricando la FAO di sviluppare iniziative in ogni nazione riguardanti il tema.\nPer coordinare al meglio le attivit\u00e0, la FAO ha incaricato la Fondazione delle Industrie Cotone e Lino di raccogliere enti ed istituzioni interessate a partecipare alla promozione dell'anno internazionale. \u00c8 quindi nata la \"Commissione per la Promozione dell'Anno internazionale delle fibre naturali\" attualmente composta da 20 enti, fondazioni, associazioni e universit\u00e0. La sede della Commissione in Italia \u00e8 in viale Sarca 223 a Milano.\nLe iniziative relative all'IYNF sono state inoltre diffuse dalla rivista \"Naturalmente Tessile\" edita dalla fondazione.\nObiettivo.\nL'obiettivo principale dell'Anno internazionale delle fibre naturali \u00e8 stato quello di migliorare il livello del tenore di vita delle persone che producono le fibre naturali, sensibilizzando i consumatori in merito all'importanza che queste fibre ricoprono nelle economie di alcuni paesi in via di sviluppo.\nIniziative.\nQuesti temi hanno alimentato le iniziative che in pi\u00f9 parti del mondo e anche in Italia si sono svolte nel corso del 2009, come suggerito dalla FAO."}
{"id": "2341822", "revid": "339392", "url": "https://it.wikipedia.org/wiki?curid=2341822", "title": "Locomotore FS E.632", "text": ""}
{"id": "2341828", "revid": "879070", "url": "https://it.wikipedia.org/wiki?curid=2341828", "title": "Lepus fagani", "text": "La lepre etiope di savana (\"Lepus fagani\" Thomas, 1903) \u00e8 un mammifero lagomorfo della famiglia dei Leporidi.\nDistribuzione.\nLa specie \u00e8 endemica di una piccola zona montuosa compresa fra l'Etiopia sud-occidentale, il Sudan sud-orientale ed il Kenya nord-occidentale.\nIl suo \"habitat\" \u00e8 costituito dalle aree erbose con qualche rado cespuglio, ad altezze comprese fra i 500 ed i 2500 m.\nDescrizione.\nDimensioni.\nMisura fino a 55 cm di lunghezza, per un peso di 2,5 kg.\nAspetto.\nL'aspetto \u00e8 allungato e slanciato, con pelo di colore bruno-giallastro sul dorso e biancastro sul ventre, mentre orecchie e coda sono neri in punta e biancastri inferiormente.\nBiologia.\nPraticamente niente si conosce delle abitudini di questa specie, al punto che ne \u00e8 stata messa in dubbio anche la validit\u00e0: sono stati infatti proposti nuovi modelli di classificazione che vedono la lepre etiope di savana come sottospecie (col nome \"crawshayi\") della lepre di savana, \"Lepus microtis\" o \"Lepus victoriae\"(pertanto \"Lepus victoriae crawshayi\"), o della lepre di boscaglia, \"Lepus saxatilis\" (quindi \"Lepus saxatilis crawshayi\")."}
{"id": "2341829", "revid": "883940", "url": "https://it.wikipedia.org/wiki?curid=2341829", "title": "Alessandro Crescenzi", "text": ""}
{"id": "2341832", "revid": "216401", "url": "https://it.wikipedia.org/wiki?curid=2341832", "title": "Giro di Drenthe", "text": ""}
{"id": "2341834", "revid": "228587", "url": "https://it.wikipedia.org/wiki?curid=2341834", "title": "Jerzy Buzek", "text": "\u00c8 stato primo ministro della Polonia dal 1997 al 2001 ed \u00e8 membro del Parlamento europeo dal 13 giugno 2004. Dal 14 luglio 2009 al 17 gennaio 2012 \u00e8 stato Presidente del Parlamento Europeo.\nBiografia.\nFormazione e carriera accademica.\nNel 1963 Buzek si laure\u00f2 al Dipartimento di meccanica ed energia del Politecnico della Slesia a Gliwice, specializzandosi in ingegneria chimica. Nel 1969 consegu\u00ec il dottorato presso la stessa universit\u00e0 e nel 1979 ottenne il dottorato di abilitazione.\nDal 1963 Buzek frequent\u00f2 anche l'Istituto di Ingegneria Chimica dell'Accademia Polacca delle Scienze a Gliwice.\nDal 1972 al 1974 lavor\u00f2 presso l'Istituto di ricerca sui fertilizzanti di Pu\u0142awy, dal 1975 al 1985 al Politecnico della Silesia (1975-1985) e dal 1993 al Politecnico di Opole. \u00c8 stato segretario scientifico dell'Istituto di ingegneria chimica dell'Accademia polacca delle scienze dal 1982 al 1997.\nDal 1992 al 1997 Buzek rappresent\u00f2 la Polonia all'Agenzia Internazionale per l'Energia. Nel 1996 organizz\u00f2 la creazione di una rete internazionale di 19 istituzioni operanti sulla protezione ambientale e sull'energia, di cui fu eletto presidente.\nDal 1997 Buzek \u00e8 professore di scienza tecnica e direttore scientifico dell'istituto di ingegneria chimica dell'Accademia polacca delle scienze. Dopo aver perso le elezioni parlamentari del 2001, si ritir\u00f2 quasi completamente dalla scena politica e torn\u00f2 al lavoro scientifico, divenendo prorettore dell'Akademia Polonijna a Cz\u0119stochowa e professore del Dipartimento di Meccanica del Politecnico di Opole.\nBuzek \u00e8 autore di circa 200 pubblicazioni e di tre brevetti nei campi della protezione ambientale, dell'energia e dell'ingegneria dei processi.\nCarriera politica.\nJerzy Buzek proviene dalla famiglia Buzek, presente nella politica polacca a partire dalla fine della prima guerra mondiale.\nSolidarno\u015b\u0107.\nNegli anni ottanta, Buzek fu un attivista del movimenti democratico anti-comunista Solidarno\u015b\u0107, di cui fu uno dei dirigenti. Fu un organizzatore attivo delle strutture nazionali e regionali del movimento, presidente della commissione aziendale del movimento e ne presiedette quattro congressi generali (1\u00b0, 4\u00b0, 5\u00b0 e 6\u00b0).\nNel 1990 Buzek fu eletto presidente del Consiglio di programmazione per Gliwice.\nPrimo ministro, 1997-2001.\nBuzek fu membro del gruppo di esperti della coalizione politica Azione Elettorale Solidarno\u015b\u0107 (\"Akcja Wyborcza Solidarno\u015b\u0107\", AWS) e coautore del suo programma economico. Alle elezioni parlamentari del 1997 Buzek fu eletto membro del Sejm e fu nominato primo ministro della Polonia. Govern\u00f2 prima con una coalizione di governo AWS-UW, poi con un governo di minoranza di AWS.\nBuzek fu il Primo Ministro della Polonia dal 1997 al 2001. Sul piano politico interno, i principali risultati del suo governo furono la riforma dei governi locali e la nuova suddivisione amministrativa della Polonia, la riforma delle pensioni e quella del sistema sanitario. Sul piano politico esterno, il governo Buzek condusse la Polonia nella NATO e cominci\u00f2 i negoziati con l'Unione europea in vista dell'adesione, promuovendo una serie di riforme.\nNel 1999 Buzek divenne presidente del Movimento Sociale AWS (Ruch Spo\u0142eczny AWS). Nel 2001 fu eletto presidente della coalizione Azione elettorale \"Solidariet\u00e0 della Destra\" (\"Akcja Wyborcza Solidarno\u015b\u0107 Prawicy\", AWSP), che per\u00f2 fu sconfitta alle elezioni dello stesso anno e non riusc\u00ec ad ottenere seggi in Parlamento.\nMembro del Parlamento Europeo.\nIl 13 giugno 2004 Jerzy Buzek fu eletto membro del Parlamento europeo in rappresentanza della circoscrizione del Voivodato della Slesia. Grazie alla sua popolarit\u00e0, ricevette il numero pi\u00f9 elevato di voti in tutta la Polonia (173.389, il 22,14% dei voti totali della sua regione) senza stampare nemmeno un manifesto elettorale.\nBuzek \u00e8 stato membro della delegazione per la cooperazione parlamentare tra UE ed Ucraina, sostituto per la commissione parlamentare sull'ambiente, la salute pubblica e la sicurezza alimentare e sostituto per la delegazione per le relazioni con i paesi dell'America Centrale.\nPresidente del Parlamento Europeo.\nNel 2009 Buzek ader\u00ec al partito Piattaforma Civica (Partito Popolare Europeo), con cui venne rieletto alle elezioni europee del 2009. Alla prima riunione del nuovo Parlamento fu proposto dal PPE come presidente del Parlamento per la prima met\u00e0 della legislatura. Il 14 luglio 2009 \u00e8 stato eletto Presidente del Parlamento europeo al primo scrutinio con 555 voti su 713. Buzek \u00e8 stato il primo presidente del Parlamento originario dell'Europa centro-orientale.\nVerso la fine del suo mandato da Presidente, Buzek ha indicato come suoi maggiori successi il contributo dato all'approvazione del Trattato di Lisbona, l'affermazione del ruolo del Parlamento nei negoziati sul bilancio dell'UE, il lancio della Comunit\u00e0 energetica europea e dell'assemblea Euronest e l'approvazione di un nuovo codice di condotta per i parlamentari europei. Tra i suoi fallimenti ha indicato la mancanza di progressi nella democratizzazione della Bielorussia. Buzek \u00e8 rimasto in carica fino al 17 gennaio 2012.\nAltre attivit\u00e0.\nNel 1998 Buzek ha istituito con la moglie la Fondazione Famiglia, che offre aiuto ai bisognosi.\nVita privata.\nSposato con Ludgarda Buzek, \u00e8 padre dell'attrice e modella Agata Buzek."}
{"id": "2341838", "revid": "23549577", "url": "https://it.wikipedia.org/wiki?curid=2341838", "title": "Legislatori", "text": ""}
{"id": "2341841", "revid": "71433", "url": "https://it.wikipedia.org/wiki?curid=2341841", "title": "Filth and Wisdom", "text": ""}
{"id": "2341849", "revid": "1745361", "url": "https://it.wikipedia.org/wiki?curid=2341849", "title": "Inferno e paradiso", "text": ""}
{"id": "2341852", "revid": "71433", "url": "https://it.wikipedia.org/wiki?curid=2341852", "title": "Inferno e Paradiso", "text": ""}
{"id": "2341854", "revid": "45927", "url": "https://it.wikipedia.org/wiki?curid=2341854", "title": "Odonimo", "text": ""}
{"id": "2341855", "revid": "118696248", "url": "https://it.wikipedia.org/wiki?curid=2341855", "title": "IBM AT", "text": "L'IBM Personal Computer AT (abbreviazioni diffuse: IBM PC AT, IBM AT, PC AT, AT) o IBM 5170, \u00e8 un personal computer dell'IBM di seconda generazione commercializzato dal 1984 al 1987.\n\"AT\" \u00e8 sigla dell'inglese \"advanced technology\" che in italiano significa \"tecnologia avanzata\". Il riferimento \u00e8 alle soluzioni tecniche adottate nell'IBM Personal Computer AT che innovavano profondamente l'architettura del precedente IBM Personal Computer XT."}
{"id": "2341856", "revid": "275619", "url": "https://it.wikipedia.org/wiki?curid=2341856", "title": "Sora (Naruto)", "text": ""}
{"id": "2341857", "revid": "890639", "url": "https://it.wikipedia.org/wiki?curid=2341857", "title": "Toma del Mottarone", "text": "La Toma del Mottarone \u00e8 un formaggio realizzato con latte crudo intero vaccino proveniente dall'alto Piemonte, nella zona del Mottarone. Questo prodotto \u00e8 considerato uno tra i migliori formaggi d'alpeggio della Regione Piemonte.\nLa toma, con una caratteristica pasta morbida occhiata, viene fatta stagionare negli alpeggi per un periodo compreso tra 2 e 3 mesi. Il colore finale \u00e8 giallo paglierino e le forme hanno un peso di circa 4 chili.\nLe antiche tradizioni.\nLa produzione di questa toma risale almeno al periodo Medievale. Il latte del Mottarone, particolarmente ricco di betacarotene (vitamina A), regala al consumatore una toma dal colore giallo paglierino\nPer quanto riguarda il processo di lavorazione, il latte vaccino non subisce alcuna pastorizzazione e viene cagliato alla temperatura di 36 \u00b0C. Una volta lasciata riposare, la cagliata \u00e8 portata alla temperatura di 42 \u00b0C, messa in appositi stampi e posta sotto salamoia per 24 ore.\nCon le antiche tecniche tradizionali, la Toma del Mottarone viene fatta stagionare, almeno per un periodo da 2 a 3 mesi, in alcuni alpeggi sottostanti la vetta del Mottarone (alta 1491 m s.l.m.) come ad esempio l\"'Alpe della Volpe\".\nOltre che nell'Alpe della Volpe la Toma viene prodotta anche sul Monte Cornaggia, sul Monte del Fal\u00f2 e negli alpeggi circostanti e nella Valle dell'Agogna.\nVi sono poi una serie di caseifici ad Armeno, Ameno, nel Vergante e nella bassa Val d'Ossola che producono la Toma del Mottarone in maggiori quantit\u00e0, destinandola agli esercizi commerciali di Piemonte e Lombardia."}
{"id": "2341859", "revid": "237256", "url": "https://it.wikipedia.org/wiki?curid=2341859", "title": "Dialetto Palermitano", "text": ""}
{"id": "2341869", "revid": "1543377", "url": "https://it.wikipedia.org/wiki?curid=2341869", "title": "Municipalit\u00e0 locale di Siyathemba", "text": "Siyathemba \u00e8 una municipalit\u00e0 locale (in inglese Siyathemba Local Municipality) appartenente alla municipalit\u00e0 distrettuale di Pixley ka Seme della Provincia del Capo Settentrionale in Sudafrica. \nIn base al censimento del 2001 la sua popolazione \u00e8 di 17.512 abitanti.\nLa sede amministrativa e legislativa \u00e8 la citt\u00e0 di Prieska e il suo territorio si estende su una superficie di ed \u00e8 suddiviso in 4 circoscrizioni elettorali (\"wards\"). Il suo codice di distretto \u00e8 NC077.\nGeografia fisica.\nConfini.\nLa municipalit\u00e0 locale di Siyathemba confina a nord, con quella di !Kheis (Siyanda), a nord, a est e a sud con il District Management Areas NCDMA07, a est con quella di Thembelihle e a ovest con il District Management Areas NCDMA08."}
{"id": "2341870", "revid": "165042", "url": "https://it.wikipedia.org/wiki?curid=2341870", "title": "Licciarola", "text": ""}
{"id": "2341879", "revid": "110157", "url": "https://it.wikipedia.org/wiki?curid=2341879", "title": "Interior Music", "text": "Interior Music \u00e8 un album di Jean-Michel Jarre, pubblicato nel 2001 in esclusiva per Bang &amp; Olufsen. Consiste in due lunghe tracce d'atmosfera: la prima, \"Bonjour, Hello\", \u00e8 un collage di suoni e parti vocali che ripetono alcune brevi frasi (tra cui frasi provenienti da pubblicit\u00e0 della Bang &amp; Olufsen) in inglese, francese e danese. Il secondo brano, \"Whispers Of Life\", \u00e8 la versione strumentale del primo. Sebbene nel retro del cd era dichiarato che questi due brani erano estratti di un album futuro, quell'album non \u00e8 ancora stato pubblicato. Di questo disco sono state pubblicate solo 1000 copie."}
{"id": "2341883", "revid": "729019", "url": "https://it.wikipedia.org/wiki?curid=2341883", "title": "Norma Mascellani", "text": "Allieva di Giorgio Morandi, Alfredo Protti, Guglielmo Pizzirani e Giovanni Romagnoli, \u00e8 stata una pittrice figurativa (ritratti, nature morte, paesaggi) con qualche risvolto metafisico.\nHa partecipato alla Biennale di Venezia (XXII, 1939; XXV, 1950) e alla Quadriennale di Roma (III, 1939; VI, 1951; VII, 1955), e varie personali in Italia e nel 2005 al Parlamento europeo di Bruxelles.\nHa ottenuto diversi riconoscimenti, sia artistici che per meriti sociali (ha fatto numerose opere di beneficenza), fra cui la \"Stella d'oro della bont\u00e0\" conferitale dal cardinale Giacomo Lercaro nel (1962), il titolo di Cavaliere ricevuto dal Presidente della Repubblica Italiana Giuseppe Saragat (1967), e altri, il \"Premio due torri d'oro\" dall'Unicef nel 1980, il \"Nettuno d'oro\" da Renzo Imbeni nel 1987, la nomina ad \"Accademico effettivo nella classe di pittura\" da parte dell'Accademia di belle arti di Bologna nel 1994 e il \"Premio provincia di Bologna\" conferitole dal Presidente della Provincia di Bologna, Vittorio Prodi nel 1997, insieme a vari rilievi critici\n(tra gli altri di Cesare Zavattini, Giuseppe Raimondi, Marilena Pasquali, Vittorio Sgarbi).\n\u00c8 morta, centenaria, il 7 dicembre 2009 dopo una breve malattia."}
{"id": "2341886", "revid": "1372005", "url": "https://it.wikipedia.org/wiki?curid=2341886", "title": "Theodor Lessing", "text": "\u00c8 noto soprattutto per il saggio \"L'odio di s\u00e9 ebraico\" (1930). I suoi ideali politici e la sua adesione al Sionismo ne fecero una figura scomoda della Germania nazista.\nLessing emigr\u00f2 nell'allora Cecoslovacchia, dove fu assassinato da sicari nazisti nell'estate del 1933.\nFu il primo omicidio politico di un oppositore del regime nazista fuori dai confini della Germania, e suscit\u00f2 l'indignazione mondiale."}
{"id": "2341890", "revid": "287204", "url": "https://it.wikipedia.org/wiki?curid=2341890", "title": "Bill Mitchell (designer)", "text": "Biografia.\nWilliam L. Mitchell, pi\u00f9 noto con il diminutivo Bill, nacque da una famiglia abbastanza agiata, ma che ben presto fin\u00ec per separarsi. Il padre era proprietario di un concessionario Buick in Pennsylvania, mentre la madre era impiegata in un'agenzia pubblicitaria a New York. Da parte del padre, Bill eredit\u00f2 la passione per le automobili, mentre dal lato materno, egli riprese la passione per il disegno. Questi due fattori si combinarono in maniera decisiva nel giovane Bill, il quale prese a cimentarsi proprio a New York, sotto gli occhi della madre, nel disegno di autovetture. Nei primi anni trenta, Bill cominci\u00f2 a lavorare proprio in tale agenzia, dove svilupp\u00f2 il suo talento per il disegno. Inoltre, non va dimenticato che i fratelli Collier, figli del padrone di questa agenzia pubblicitaria, finirono per trascinare Bill nel mondo delle corse automobilistiche. Durante una di queste esperienze con i fratelli Collier, Bill conobbe un tale, legato da un rapporto di affari con la General Motors, che gli consigli\u00f2 di spedire alcuni dei suoi disegni presso la sede della societ\u00e0 americana, che all'epoca aveva il suo vertice del settore design in Harley Earl, noto oggigiorno agli appassionati di design automobilistico per le linee opulente e vistose delle sue creazioni degli anni cinquanta (per esempio la Cadillac Eldorado).\nHarley Earl, visti i disegni di Bill, non esit\u00f2 a chiamarlo con s\u00e9. Siamo nel 1935: Bill Mitchell comincia la sua carriera alla General Motors, ed in particolare viene assunto al reparto \"Art &amp; Colour\" GM, dove fece sfoggio di tutto il suo talento, conquistando immediatamente la stima di Earl.\nParticolarmente significative in questo primo periodo furono le carrozzerie delle Cadillac Serie 60 e Serie 62, ufficialmente attribuite ad Earl, ma accreditate di un grande contributo stilistico da parte di Mitchell. Questi modelli, rispettivamente del 1938 e del 1941, riscossero tra l'altro un successo commerciale. Nei successivi anni del periodo bellico, Earl assegn\u00f2 a Mitchell il compito di dirigere una societ\u00e0 privata di diesegno industriale, di propriet\u00e0 dello stesso Earl. Tale esperienza infuse in Mitchell anche nuove e valide capacit\u00e0 di dirigente, mai sperimentate in precedenza.\nPoco dopo il termine del conflitto, Mitchell torn\u00f2 alla General Motors, ma stavolta come direttore dello stile, ancora una volta scelto da Harley Earl alle sue dipendenze.\nNel 1958, Harley Earl, patito delle linee opulente e vistose, comprese che il suo stile era ormai datato e fuori moda: la concorrenza (tra cui il gruppo Chrysler) stava gi\u00e0 proponendo modelli dalle linee pi\u00f9 moderne e il gruppo GM non poteva permettersi di rimanere indietro. Fu cos\u00ec che, al termine di una brillante carriera, Harley Earl si ritir\u00f2 dagli affari designando come suo successore proprio Bill Mitchell. Questi si era sempre distinto da Earl per il suo stile meno vistoso, meno esagerato e meno pomposo, ma non per questo pi\u00f9 banale. Tra l'altro, colui che per primo si rese conto dei \"tempi che cambiano\", fu un giovane Chuck Jordan, considerato a pieno titolo l'erede di Mitchell.\nUno dei primi lavori di Bill Mitchell come capo del design GM fu la carrozzeria della Chevrolet Corvair, vettura di dimensioni pi\u00f9 compatte, valida esteticamente, ma un disastro dal punto di vista meccanico, tanto da renderla molto insicura su strada e decretarne un insuccesso commerciale. Nello stesso periodo nacque anche la Chevrolet Corvette Stingray, dapprima impiegata non ufficialmente e con successo nel torneo \"SCCA C-Modified\" del 1960. Bill Mitchell \u00e8 considerato in particolare il vero padre dell'evoluzione stilistica della Corvette, proponendo nel tempo soluzioni estetiche che in parte si ritroveranno anche nelle Corvette degli anni 2000.\nAlla fine degli anni sessanta, Mitchell firm\u00f2 le linee di altri importanti modelli, come la terza generazione della Corvette e la Oldsmobile Toronado.\nBill Mitchell si ritir\u00f2 dall'attivit\u00e0 nel 1977 per andare in pensione. La morte arriv\u00f2 undici anni pi\u00f9 tardi."}
{"id": "2341891", "revid": "74801", "url": "https://it.wikipedia.org/wiki?curid=2341891", "title": "Andy Griffith", "text": "\u00c8 noto soprattutto per aver interpretato l'avvocato \"Matlock\" nell'omonima serie televisiva statunitense.\nBiografia.\nGriffith nacque a Mount Airy, Carolina del Nord, figlio unico di Geneva (nata Nunn) e Carl Lee Griffith. Frequent\u00f2 l'Universit\u00e0 della Carolina del Nord a Chapel Hill e si laure\u00f2 in storia della musica nel 1949 alla North Carolina University. Successivamente insegn\u00f2 inglese al \"Goldsboro High School\" di Goldsboro (Carolina del Nord), per alcuni anni, prima di avere i primi ruoli televisivi in celebri trasmissioni come l'Ed Sullivan Show e di iniziare una carriera da cantante gospel.\nInterprete per il grande schermo del film \"Un volto nella folla\" (1957) di Elia Kazan, Griffith conquist\u00f2 il definitivo successo grazie al ruolo di protagonista nella serie \"Andy Griffith Show\", in cui dal 1960 interpret\u00f2 il saggio sceriffo della piccola cittadina immaginaria di Mayberry, nella Carolina del Nord. Lo show si protrasse per otto stagioni, generando diversi spin-off e rendendo Griffith un divo del piccolo schermo. \nDopo aver superato una grave malattia, dal 1986 Griffith produsse e interpret\u00f2 la fortunata serie \"Matlock\", nella quale imperson\u00f2 l'omonimo avvocato dal cuore d'oro, amante degli hot dog e impegnato a riflettere sui casi nel proprio studio legale mentre suona il banjo o lucida le scarpe. Al termine della nona stagione, Griffith lasci\u00f2 la serie e pertanto venne cancellata.\nGrazie all'album \"I Love to Say the Story: 25 Timeless Hymns\", pubblicato nel 1996, Griffith vinse il Premio Grammy nel 1997. Mor\u00ec il 3 luglio 2012, all'et\u00e0 di 86 anni."}
{"id": "2341893", "revid": "181699", "url": "https://it.wikipedia.org/wiki?curid=2341893", "title": "Area monetaria comune", "text": "L'Area monetaria comune (in inglese: \"Common Monetary Area\" - CMA) unisce il Sudafrica, il Lesotho e lo Swaziland in un'unione monetaria. \u00c8 collegata alla Unione doganale dell'Africa meridionale (\"Southern African Customs Union\" - SACU). La Namibia ne divenne automaticamente membro dall'indipendenza, ma ne usc\u00ec con l'introduzione del dollaro namibiano nel 1993. La Namibia ha scelto di non proseguire la propria politica di tassi di cambio flessibili, agganciando il dollaro namibiano alla pari con il rand sudafricano; decisione per la quale non sussistono prospettive per un cambiamento. Lo stesso vale per il lilangeni dello Swaziland e per il loti lesothiano. Il rand circola infatti liberamente in questi paesi. I controlli sui tassi di cambio e la politica monetaria della CMA continuano a riflettere l'influenza della banca centrale sudafricana.\nTra i membri della SACU solamente il Botswana non fa parte al momento della CMA, avendo sostituito il rand con il pula nel 1976.\nLa CMA, entrata in vigore nel luglio 1986, derivava dalla Area monetaria del Rand (\"Rand Monetary Area\" - RMA), che era stata istituita nel dicembre 1974; i firmatari di quest'ultima erano Sudafrica, Lesotho e Swaziland. La CMA \u00e8 stata poi sostituita dall'attuale Area monetaria multilaterale (\"Multilateral Monetary Area\" - MMA) dal febbraio 1992, quando la Namibia ha formalmente aderito all'unione monetaria."}
{"id": "2341896", "revid": "170823", "url": "https://it.wikipedia.org/wiki?curid=2341896", "title": "Theodor lessing", "text": ""}
{"id": "2341897", "revid": "122443013", "url": "https://it.wikipedia.org/wiki?curid=2341897", "title": "Piperidina", "text": "La piperidina \u00e8 un composto organico di formula (CH2)5NH. \u00c8 un'ammina eterociclica secondaria con un anello a sei termini con cinque unit\u00e0 ponte metilene (-CH2-) e un atomo di azoto. \u00c8 un liquido incolore, fumante, con un odore descritto come ammoniacale, pepato; il nome deriva dal genere \"Piper\", che \u00e8 la parola latina per \"pepe\". La piperidina \u00e8 molto usata come sintone e reagente chimico per la sintesi di vari composti organici, anche farmaceutici.\nProduzione.\nLa piperidina si produce industrialmente per idrogenazione della piridina, di solito con un catalizzatore di solfuro di molibdeno:\nLa piperidina si pu\u00f2 ottenere anche riducendo la piridina con sodio in etanolo.\nPresenza in natura della piperidina e di suoi derivati.\nLa piperidina \u00e8 stata ricavata dal pepe, dalla \"Psilocaulon absimile\" N.E.Br (\"Aizoaceae\") e dalla \"Petrosimonia monandra\".\nL'anello della piperidina \u00e8 presente in molti alcaloidi naturali, tra i quali:\nConformazione.\nLa piperidina preferisce la conformazione a sedia, analogamente al cicloesano. A differenza del cicloesano, la piperidina possiede due diverse conformazioni a sedia: in una il legame N\u2013H \u00e8 in posizione assiale, e nell'altra in posizione equatoriale.\nDopo una lunga controversia nel periodo 1950\u20131970, si \u00e8 trovato che la conformazione equatoriale \u00e8 pi\u00f9 stabile di 0,72 kcal/mol in fase gassosa. In solventi non polari si \u00e8 valutato un intervallo tra 0,2 e 0,6 kcal/mol, ma in solventi polari potrebbe essere pi\u00f9 stabile il conformero assiale..\nI due conformeri si interconvertono rapidamente per inversione dell'azoto; la barriera energetica per questo processo \u00e8 stimata 6,1 kcal/mol, un valore sostanzialmente minore delle 10,4 kcal/mol necessarie per l'inversione dell'anello. Nel caso della \"N\"-metilpiperidina la conformazione equatoriale \u00e8 preferita per 3,16 kcal/mol, un valore molto maggiore di quello del metilcicloesano, 1,74 kcal/mol.\nReazioni.\nLa piperidina \u00e8 una ammina secondaria molto usata. Si usa per convertire chetoni in enammine. Le enammine derivate dalla piperidina si possono usare nell'alchilazione delle enammine di Stork.\nLa piperidina si pu\u00f2 convertire nella clorammina C5H10NCl con ipoclorito di calcio. La clorammina risultante perde HCl formando l'immina ciclica.\nUsi.\nLa piperidina \u00e8 usata sia come solvente che come base. Lo stesso vale per alcuni derivati: la \"N\"-formilpiperidina (C5H10N\u2212CH=O) \u00e8 un solvente polare aprotico in grado di sciogliere idrocarburi meglio di altri solventi ammidici, e la 2,2,6,6-tetrametilpiperidina \u00e8 una base con alto ingombro sterico, utile per la bassa nucleofilia e alta solubilit\u00e0 in solventi organici. Un'importante applicazione industriale della piperidina \u00e8 nella sintesi di prodotti acceleranti per la vulcanizzazione della gomma. La piperidina e i suoi derivati sono inoltre comunissimi sintoni nella sintesi di farmaci e prodotti della chimica fine. L'anello della piperidina si trova ad esempio nei farmaci paroxetina, risperidone, raloxifene, minoxidil, aloperidolo, petidina, e in tanti altri. La piperidina \u00e8 anche comunemente impiegata in reazioni chimiche di degradazione, come nel sequenziamento del DNA per rompere specifici nucleotidi modificati. \u00c8 usata anche come base per deproteggere amminoacidi FMOC nella sintesi dei peptidi in fase solida."}
{"id": "2341905", "revid": "287204", "url": "https://it.wikipedia.org/wiki?curid=2341905", "title": "Festival Elsy Jacobs", "text": "Il Festival Luxembourgeois du Cyclisme F\u00e9minin Elsy Jacobs \u00e8 una corsa a tappe femminile di ciclismo su strada che si tiene annualmente nel territorio di Garnich, in Lussemburgo. Fa parte del Calendario internazionale femminile UCI, come prova di classe 2.1, ed \u00e8 intitolato alla ciclista Elsy Jacobs, prima campionessa del mondo su strada.\nOrganizzato per la prima volta nel 2008, fino al 2011 era disputato come prova in linea (classe UCI 1.1); dal 2012 si tiene invece come corsa a tappe di tre giorni. Fino al 2012 era noto come Grand Prix Elsy Jacobs, ha assunto la denominazione di Festival Elsy Jacobs a partire dall'edizione 2013.\nAlbo d'oro.\n\"Aggiornato all'edizione 2019.\""}
{"id": "2341907", "revid": "92723", "url": "https://it.wikipedia.org/wiki?curid=2341907", "title": "Liutprando di Benevento", "text": "Biografia.\nApparteneva alla stirpe dei Gausi, essendo un discendente diretto di Audoino. Fu duca sotto la reggenza della madre, Scauniperga, che sosteneva re Astolfo, fino al 756. \nRaggiunta la maggiore et\u00e0, mise il suo ducato sotto la protezione di Pipino il Breve, re dei Franchi, probabilmente persuaso da papa Stefano II, e si ribell\u00f2 contro il re Desiderio, venendo quindi deposto nel 758 per essere sostituito da Arechi II. \nL'imperatore bizantino Costantino V si offr\u00ec di catturare Liutprando in fuga se Desiderio avesse attaccato il papato, in attesa dell'arrivo di un esercito bizantino dalla Sicilia. Il re longobardo tuttavia rifiut\u00f2 e cos\u00ec si persero le tracce di Liutprando."}
{"id": "2341910", "revid": "287204", "url": "https://it.wikipedia.org/wiki?curid=2341910", "title": "Gran Premio di Francia 1990", "text": "Il Gran Premio di Francia 1990 \u00e8 stato un Gran Premio di Formula 1 disputato l'8 luglio 1990 al Circuito Paul Ricard di Le Castellet. La gara \u00e8 stata vinta da Alain Prost su Ferrari.\nQualifiche.\nNigel Mansell conquista la pole position davanti a Berger, Senna, Prost, Nannini, Patrese, Capelli, Boutsen, Piquet e Gugelmin, che completa la top ten.\nGara.\nAl via Berger conquista la testa della corsa davanti a Mansell, Senna, Nannini, Patrese, Prost, Boutsen, Piquet ed Alesi. Pi\u00f9 avanti nella gara i piloti di testa si fermano a cambiare le gomme, non cos\u00ec le Leyton House: Capelli sale cos\u00ec al comando davanti al compagno di squadra Gugelmin. Quest'ultimo viene sopravanzato da Prost al 54\u00ba giro, dovendosi ritirare tre tornate pi\u00f9 tardi per problemi al motore. Anche Capelli \u00e8 costretto a rallentare per problemi al propulsore Judd; questo consente a Prost di avvicinarsi e superare il pilota italiano a tre passaggi dal termine. \u00c8 la centesima vittoria della Ferrari in un Gran Premio di Formula 1."}
{"id": "2341912", "revid": "1811078", "url": "https://it.wikipedia.org/wiki?curid=2341912", "title": "Lepus microtis", "text": "La lepre di savana (\"Lepus microtis\" Heuglin, 1865) \u00e8 un mammifero lagomorfo della famiglia dei Leporidi.\nUn tempo classificata come una serie di sottospecie di \"Lepus saxatilis\", attualmente molti studiosi sono pi\u00f9 propensi a classificare questo animale come specie a s\u00e9 stante: dopo vari cambi di nome (\"Lepus crawshayi\", \"Lepus whytei\", \"Lepus victoriae\") la specie \u00e8 stata classificata col nome attuale ed addirittura ascritta ad un diverso sottogenere rispetto alla specie nella quale era precedentemente inclusa.\nDistribuzione.\nCon quattro sottospecie accertate (\"Lepus microtis angolensis\", \"Lepus microtis microtis\", \"Lepus microtis senegalensis\" e \"Lepus microtis whytei\", mentre la sottospecie \"crawshayi\" \u00e8 attualmente classificata come \"Lepus fagani\") occupa un ampio areale che si estende nel Sahel dall'estremit\u00e0 meridionale del Sahara occidentale all'Etiopia occidentale, prolungandosi poi verso sud lungo la costa orientale africana fino al Sudafrica. Popolazioni isolate sono presenti anche in Angola ed Algeria centro-occidentale.\nIl suo \"habitat\" \u00e8 costituito dalle aree cespugliose con ampi spazi aperti e ricoperti dall'erba alta: nelle aree dove c'\u00e8 simpatria con altre specie congeneri (\"Lepus saxatilis\", \"Lepus fagani\", \"Lepus capensis\") la lepre di savana si stabilisce in aree pi\u00f9 elevate o pi\u00f9 cespugliose rispetto alle altre, evitando cos\u00ec di entrare in competizione.\nDescrizione.\nDimensioni.\nMisura fino a 60 cm di lunghezza, per un peso massimo che pu\u00f2 sfiorare i 3 kg.\nAspetto.\nL'aspetto nel complesso \u00e8 allungato e slanciato, con orecchie lunghissime e strette.\nIl pelo \u00e8 bruno dorsalmente, con brizzolature bianche particolarmente evidenti sul quarto posteriore: bianchi sono anche la gola, le guance, la zona perioculare, il basso ventre, l'interno delle zampe, le orecchie e la parte inferiore della coda, mentre petto e fianchi sono di colore bruno-rossiccio. La punta di orecchie e coda \u00e8 nera.\nBiologia.\nCome tutte le lepri, ha abitudini principalmente solitarie, crepuscolari e notturne, ma la si pu\u00f2 vedere anche durante il giorno in giornate particolarmente nuvolose: trascorre i periodi di inattivit\u00e0 riposando nel folto della vegetazione, confidando nella sua assoluta mobilit\u00e0 e nel manto estremamente mimetico per non essere vista. In caso di pericolo, si d\u00e0 alla fuga solo se l'aggressore si avvicina troppo, in caso contrario rimane perfettamente immobile fino a quando esso non si sia allontanato abbastanza.\nAlimentazione.\nSi tratta di un animale esclusivamente erbivoro: la percentuale di foglie, germogli, erbe ed altro materiale di origine vegetale nella sua dieta varia a seconda della zona presa in considerazione, in ogni caso la lepre di savana mangia qualsiasi parte di pianta riesca a trovare e sminuzzare coi forti denti. Come tutti i lagomorfi, la lepre di savane \u00e8 inoltre solita praticare la coprofagia, per ridigerire il cibo ed estrarne la maggiore quantit\u00e0 possibile di nutrienti.\nRiproduzione.\nIl periodo riproduttivo si concentra nei mesi caldi, che sono diversi a seconda della porzione di \"habitat\" di questa specie presa in considerazione, anche se in genere si possono trovare femmine con cuccioli durante tutto l'arco dell'anno: in ogni caso, la gestazione dura attorno alle sei settimane ed il numero di cuccioli \u00e8 compreso fra uno e quattro. I piccoli, gi\u00e0 ricoperti di pelo ed in grado di vedere alla nascita, restano con la madre fino allo svezzamento, dopodich\u00e9 si allontanano, ma anche se acquistano l'indipendenza non sono in grado di riprodursi prima dell'anno circa d'et\u00e0, quando raggiungono la maturit\u00e0 sessuale."}
{"id": "2341914", "revid": "1543377", "url": "https://it.wikipedia.org/wiki?curid=2341914", "title": "Ict\u00edneo II", "text": "Il sommergibile Ict\u00edneo II, progettato e costruito nel 1856 da Narciso Monturiol I Estarriol (1819-1885), socialista ed utopista spagnolo, fu uno dei precursori dei sottomarini. Costruito a Barcellona, in legno e con calafataggio in pece, fu varato il 28 giugno e 23 settembre riusc\u00ec a rimanere sommerso per pi\u00f9 di 2 ore; l'obiettivo era quello di costruire un battello per scopi scientifici ed esplorativi, ma non convinse i potenziali acquirenti e venne infine rottamato. A differenza del suo predecessore Ictineo I, propulso dall'uomo, questo aveva un motore a vapore."}
{"id": "2341917", "revid": "729019", "url": "https://it.wikipedia.org/wiki?curid=2341917", "title": "Battaglia di Sadras", "text": "La battaglia di Sadras fu combattuta il 17 febbraio 1782 tra la flotta inglese capitanata da Edward Hughes e la flotta francese capitanata da Bailli de Suffren al largo delle coste indiane durante la Rivoluzione americana."}
{"id": "2341923", "revid": "287204", "url": "https://it.wikipedia.org/wiki?curid=2341923", "title": "Gil Gonzalez Davila", "text": ""}
{"id": "2341925", "revid": "287204", "url": "https://it.wikipedia.org/wiki?curid=2341925", "title": "Gil Gonzalez de Avila", "text": ""}
{"id": "2341926", "revid": "19933", "url": "https://it.wikipedia.org/wiki?curid=2341926", "title": "Gil Gonz\u00e1lez de \u00c1vila", "text": ""}
{"id": "2341929", "revid": "92723", "url": "https://it.wikipedia.org/wiki?curid=2341929", "title": "Chiesa di Santa Teresa (Lecce)", "text": "La chiesa di Santa Teresa \u00e8 una chiesa barocca del centro storico di Lecce. Insieme all'attiguo convento dei Carmelitani Scalzi, fu fondata nel 1620.\nStoria.\nLa chiesa venne realizzata da Giuseppe Zimbalo e richiama un'altra costruzione del maestro leccese, la chiesa dell'Annunziata di Galugnano. Sorge sull'area occupata da due antiche cappelle dedicate a san Nicola e a santa Venera. Fu ultimata nel 1630.Dopo la soppressione dell'ordine avvenuta nel 1807, il convento divenne sede della caserma dei Carabinieri (1831) e successivamente di una scuola. La chiesa venne invece trasformata in deposito di tabacco. Nel 1831 vi si stabil\u00ec l'arciconfraternita del SS. Crocifisso e del Gonfalone che provvide a restaurarla.\nDescrizione.\nEsterno.\nLa facciata, rimasta incompiuta, si articola in due ordini ed \u00e8 caratterizzata da un interessante impegno volumetrico esaltato dall'esuberanza decorativa delle colonne corinzie e dei festoni.L'ordine inferiore \u00e8 scandito da colonne a fusto scanalato e da due nicchie che ospitano le statue in pietra di san Giovanni Battista e di san Giovanni Evangelista. Il portale d'ingresso \u00e8 sormontato dallo stemma dell\"'Arciconfraternita del Crocifisso\". L'ordine superiore, privo del fastigio di coronamento, presenta un ampio finestrone e decorazioni a composizioni floreali che richiamano il prospetto della Chiesa del Rosario.\nInterno.\nL'interno, a navata unica e a croce latina, presenta un breve transetto e profonde cappelle aperte ai lati della navata. Quest'ultima possiede una copertura a volta lunettata, mentre le cappelle sono coperte da una cupoletta ovale.\nTre altari per lato arricchiscono il patrimonio artistico dell'edificio. Sul lato sinistro della navata si susseguono gli altari dei santi Medici, di santa Venera e di santa Teresa d'Avila. Sulla parete destra sono addossati gli altari dell'Immacolata, della Dormitio (con affresco del XVI secolo) e del Crocifisso.\nIl transetto ospita nel braccio destro le tele di \"Sant'Anna\", de \"L'Adorazione dei Magi\", di \"San Giovanni Battista\" e di \"Sant'Antonio da Padova\"; in quello sinistro quelle de \"L'Adorazione dei Pastori\", di \"Giuditta col capo di Oloferne\" e di \"Salom\u00e8 con il capo del Battista\".\nNel presbiterio, dietro l'altare maggiore in marmo commissionato nell'Ottocento dall'arciconfraternita del Crocifisso, \u00e8 collocato l'antico coro ligneo. Sulle pareti sono posizionate varie tele, tra le quali l\"'Annunciazione della Vergine\", il \"Riposo in Egitto\" e la pala centrale della \"Vergine col Bambino e Santi\".\nSulla porta d'ingresso troneggia una gigantesca statua in cartapesta di sant'Oronzo, opera realizzata nel 1869 dal leccese Achille de Lucrezi."}
{"id": "2341931", "revid": "43530", "url": "https://it.wikipedia.org/wiki?curid=2341931", "title": "Gianpaolo Giuliani", "text": ""}
{"id": "2341942", "revid": "36426", "url": "https://it.wikipedia.org/wiki?curid=2341942", "title": "Fondazione Spadolini", "text": ""}
{"id": "2341946", "revid": "287204", "url": "https://it.wikipedia.org/wiki?curid=2341946", "title": "Odd-Bj\u00f8rn Hjelmeset", "text": "Biografia.\nOriginario di Nordfjordeid, in Coppa del Mondo esord\u00ec il 13 marzo 1993 nella 50\u00a0km a tecnica classica di Oslo (29\u00b0), ottenne il primo podio il 14 marzo 1998 nella medesima gara (2\u00b0) e la prima vittoria il 27 novembre 1999 nella 10\u00a0km a tecnica classica di Kiruna.\nLa stagione 1999-2000 fu la prima che vide Hjelmeset costantemente ai vertici nelle gare di Coppa del Mondo, tanto da classificarsi terzo nella classifica generale vinta da Johann M\u00fchlegg, secondo in quella di sprint e quinto in quella di media distanza. Ottenne risultati di rilievo anche nelle stagioni 2000-2001 (5\u00b0 nella Coppa del Mondo generale, 13\u00b0 in quella di sprint) e 2006-2007 (5\u00b0 nella Coppa del Mondo generale, 3\u00b0 in quella di sprint).\nIn carriera prese parte a tre edizioni dei Giochi olimpici invernali, (20\u00b0 nella 15\u00a0km, 3\u00b0 nella 50\u00a0km), (27\u00b0 nella 15\u00a0km, 5\u00b0 nella staffetta) e (17\u00b0 nella 50 km, 2\u00b0 nella staffetta) e a sei dei Campionati mondiali, vincendo otto medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:TC = tecnica classicaTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:MS = partenza in lineaTC = tecnica classicaTL = tecnica libera\nRiconoscimenti.\nHjelmeset \u00e8 stato insignito della Medaglia Holmenkollen nel 2007."}
{"id": "2341949", "revid": "1543377", "url": "https://it.wikipedia.org/wiki?curid=2341949", "title": "Gonzalo L\u00f3pez de Haro", "text": "Effettu\u00f2 spedizioni nel Pacifico nord-occidentale alla fine del XVIII secolo.\nBiografia.\nNel 1790 e nel 1791 fu ufficiale nella spedizione comandata ad Francisco de Eliza. Si pensa che Haro sia stato il primo a scoprire San Juan Islands.\nNel 1821, in seguito alla guerra d'indipendenza del Messico, Haro fu incarcerato a Puebla, in Messico. Mor\u00ec a Puebla nel 1823.\nLo stretto di Haro e l'isola di Lopez prendono da lui il nome."}
{"id": "2341950", "revid": "287204", "url": "https://it.wikipedia.org/wiki?curid=2341950", "title": "Gonzalo Lopez de Haro", "text": ""}
{"id": "2341961", "revid": "824029", "url": "https://it.wikipedia.org/wiki?curid=2341961", "title": "Lepus yarkandensis", "text": "La lepre di Yarkand (\"Lepus yarkandensis\" G\u00fcnther, 1875) \u00e8 un mammifero lagomorfo della famiglia dei Leporidi.\nDistribuzione.\nLa specie \u00e8 endemica della zona meridionale del Turkestan orientale, in Cina, dove abita le zone in prossimit\u00e0 dell'acqua alle pendici delle montagne Kunlun, che delimitano a sud il deserto del Taklimakan.\nDescrizione.\nDimensioni.\nMisura fino a 45 cm di lunghezza, per un peso medio di 2 kg circa.\nAspetto.\nL'aspetto \u00e8 massiccio e squadrato.\nIl pelo, lungo e sericeo, \u00e8 di colore grigiastro su dorso e nuca, mentre il ventre, la gola, la faccia e le zampe sono bianchastri. Su petto, i fianchi e zampe sono presenti sfumature di color arancio. Le orecchie a forma di racchetta presentano sulla parte interna, verso la punta, una caratteristica macchia nera a forma di goccia. Nera \u00e8 anche la parte superiore della coda, mentre quella inferiore \u00e8 bianca.\nBiologia.\nSi tratta di animali dalle abitudini strettamente notturne, che durante il giorno cercano riparo dal sole cocente nel folto della vegetazione. Durante la notte si muovono saettando da un'oasi verde all'altra, attraverso le aree desertiche.\nAlimentazione.\nSi nutrono di qualsiasi materiale di origine vegetale riescano a trovare, in quanto esclusivamente erbivori. Praticano inoltre la coprofagia, ingerendo le cosiddette \"feci molli\" per ridigerirle ed estrarne altri nutrienti sfuggiti al primo processo digestivo, in quanto la cellulosa (componente predominante in una dieta vegetariana come quella della lepre di Yarkand) \u00e8 assai difficile da scindere in zuccheri metabolizzabili.\nRiproduzione.\nLa stagione riproduttiva pare cominciare in febbraio e finire a settembre, con due o tre nidiate l'anno composte da 3-5 cuccioli ciascuna: si conosce tuttavia assai poco riguardo alle abitudini riproduttive di questa specie."}
{"id": "2341963", "revid": "729019", "url": "https://it.wikipedia.org/wiki?curid=2341963", "title": "Battaglia di Providien", "text": "La battaglia di Providien fu la seconda, di una serie di battaglie navali, combattute tra la flotta britannica, capitanata da Edward Hughes, e la flotta francese, capitanata da Pierre Andr\u00e9 de Suffren de Saint Tropez, durante la rivoluzione americana. La battaglia venne combattuta il 12 aprile 1782 al largo delle coste indiane del golfo del Bengala."}
{"id": "2341965", "revid": "122315", "url": "https://it.wikipedia.org/wiki?curid=2341965", "title": "Tarimolagus", "text": ""}
{"id": "2341967", "revid": "1272592", "url": "https://it.wikipedia.org/wiki?curid=2341967", "title": "Palazzo Boselli", "text": "Il Palazzo Boselli \u00e8 un edificio dalle forme rinascimentali situato in strada XXII Luglio 44 a Parma; rappresenta uno dei pochi palazzi cittadini del XIV-XV secolo.\nStoria.\nIl palazzo fu edificato tra il XIV ed il XV secolo da parte della famiglia dei marchesi Bergonzi, presente a Parma gi\u00e0 da tempo nella zona della chiesa di San Quintino.\nIntorno al 1688 l'edificio fu acquistato dai Cerati, conti di Viarolo e Vicomero; probabilmente il primo residente del \"palazzo di borgo San Quintino\" (oggi strada XXII Luglio) in angolo con borgo Reale (oggi borgo Regale) fu il conte Valerio, podest\u00e0 di Fiesso nel 1713.\nL'importante casata si estinse con il conte Antonio Cerati, illustre letterato, che mor\u00ec senza figli nel 1816, lasciando il suo patrimonio alla nipote Chiara Mazzucchini, moglie del conte Philip Magawly, che assunse il nome di Filippo Magawly Cerati e fu presidente del Consiglio di Stato durante il governo della duchessa Maria Luigia.\nNel 1854, al decesso della contessa, il palazzo fu acquistato dal ramo parmense dei Pavesi Negri, marchesi di Castelnovo a sera, di origine pontremolese.\nNel 1885 il marchese Fabio Pavesi Negri vendette il palazzo al conte Raffaele Boselli, al quale subentr\u00f2 nel 1917 il figlio Franco.\nL'edificio, ancora in parte appartenente alla famiglia Boselli, fu sottoposto a partire dal 2007 a un complesso intervento di restauro conservativo.\nDescrizione.\nIl palazzo si sviluppa attorno ad un cortile centrale rettangolare, su un lotto di forma pressoch\u00e9 trapezoidale ad angolo con borgo Regale.\nLe facciate, annerite dal tempo, sono interamente rivestite in laterizio e risultano piuttosto spoglie, ad eccezione della cornice marcapiano a livello terreno e del portale d'ingresso incorniciato.\nAll'interno il cortile, intonacato, presenta sul lato dell'ingresso un colonnato con eleganti pilastri e capitelli in arenaria, ancora siglati con gli stemmi dei marchesi Bergonzi.\nLa scala che conduce al piano nobile si sviluppa all'interno di un vano quadrato ricoperto da volta ad ombrello decorata, mentre il pianerottolo di arrivo \u00e8 ricoperto da una volta a botte affrescata con motivo a cassettoni. Altre decorazioni sono presenti in vari ambienti del palazzo."}
{"id": "2341978", "revid": "729019", "url": "https://it.wikipedia.org/wiki?curid=2341978", "title": "Assedio di Rodi (1522)", "text": "Lassedio di Rodi fu un episodio militare che si svolse tra il 26 giugno e il 22 dicembre 1522 e vide impegnati i Cavalieri Ospitalieri e l'Impero Ottomano. Dopo quasi sei mesi di resistenza gli Ospedalieri accettarono le condizioni del sultano Solimano il Magnifico e abbandonarono l'isola.\nAntefatti.\nAll'inizio del XIV secolo i Cavalieri Ospitalieri catturarono Rodi dopo che nel 1291 persero Acri, ultima fortezza crociata in Palestina, in favore dei Mamelucchi. Nel 1480 l'Impero Ottomano pose un primo assedio all'isola ma gli Ospedalieri riuscirono a respingerli. Tuttavia per gli Ottomani l'isola di Rodi, vicina alla costa meridionale dell'Anatolia e base per le operazioni di pirateria cristiane, rappresentava una spina nel fianco alla loro espansione.\nNel 1521 Philippe Villiers de L'Isle-Adam venne eletto Gran Maestro dell'Ordine e sbarc\u00f2 a Rodi nove giorni dopo l'annuncio della vittoria di Belgrado da parte di Solimano. Aspettandosi un nuovo attacco ottomano a Rodi, continu\u00f2 a rinforzare le fortificazioni della citt\u00e0 e richiam\u00f2 a Rodi cavalieri dell'Ordine provenienti da tutta l'Europa per difendere l'isola. Le sue richieste aiuto ai sovrani europei giungeranno a Corf\u00f9 solo il 30 luglio ma nessuno invier\u00e0 soccorsi se non la Repubblica di Venezia.\nLe prime avvisaglie.\nDall'inizio del maggio del 1522 il Gran Maestro degli Ospedalieri era al corrente di un possibile attacco su Rodi da parte della flotta turca ed era stato avvisato dell'adunanza presso Diggune, vicino a Bursa, di un esercito di circa 100.000 asapi al comando del sultano Solimano il Magnifico in persona. I suoi contatti a Bodrum, tuttavia, lo informarono che tali forze si sarebbero dirette in parte a Karahisar per una campagna contro i Safavidi e in parte verso Costantinopoli per una campagna contro il Regno d'Ungheria e che al contempo trenta galee sarebbero entrate nel Mar Nero per poi risalire il Danubio in appoggio all'esercito. In effetti in quei giorni parte delle forze turche erano accampate presso L\u00fcleburgaz e gli ungheresi, dopo la perdita di Belgrado dell'anno precedente, avevano respinto con successo alcune scorrerie turche. Vi era comunque il timore che il grosso della flotta turca potesse puntare verso l'isola sebbene in apparenza non vi fossero preparativi per il vettovagliamento e l'armamento di un ulteriore esercito sulle coste turche.\nIl 29 maggio il nuovo governatore veneziano di Pera, Andrea Priuli, sbarc\u00f2 a Costantinopoli per sostituire Tommaso Contarini. Fu ben accolto dal kapudan pasci\u00e0 Kurto\u011flu Muslihiddin Reis che gli disse che per ordine del sultano sarebbe partito insieme alla flotta il 3 giugno ma che i possedimenti veneziani sarebbero stati tutelati. Nei giorni successivi venne informato degli effettivi della flotta turca e della loro intenzione di catturare a tutti i costi la citt\u00e0 di Rodi e nel caso in cui ci\u00f2 non fosse possibile, di stabilire di una testa di ponte fortificata sull'isola.\nIl 3 giugno da Rodi fu avvistato un fuoco di segnalazione sulla costa turca, metodo che le spie al servizio degli Ospitalieri erano solite utilizzare quando volevano passare informazioni. Fu pertanto inviata una fusa guidata da un certo Antonio Giassi che soleva occuparsi di questo tipo di missioni. Giunta sul luogo trov\u00f2 accampati due o tre mercanti turchi insieme ad altri sette uomini armati che chiesero al capitano di scendere dalla nave dal momento che volevano parlargli. Il Giassi titub\u00f2, poi accett\u00f2 a patto che fossero fatti salire sulla sua fusta due dei turchi quali ostaggi. Non appena scese fu catturato mentre uno dei due ostaggi, che si era precedentemente accordato con i compagni, riusc\u00ec a fuggire gettandosi in acqua. Il secondo tuttavia venne trattenuto dall'equipaggio e quelli sulla spiaggia per cercare di liberarlo iniziarono a tirare frecce e scagliare pietre uccidendo un marinaio e ferendone sei, finch\u00e9 la fusta fu costretta a salpare. Non ci fu modo di riscattare il Giassi che venne torturato e confess\u00f2 informazioni preziose riguardanti le difese della citt\u00e0; d'altra parte anche gli Ospedalieri costrinsero il prigioniero turco a parlare ed ebbero la conferma che la flotta ottomana puntava su Rodi e che al Flisco erano gi\u00e0 arrivati trecento cavalieri e migliaia di fanti.\nLa partenza della flotta turca.\nLa sera del 6 giugno il grosso della flotta turca, guidato da Kurto\u011flu Muslihiddin Reis e da Caramamuth lasci\u00f2 il Bosforo, dirigendosi verso Gallipoli per imbarcare altre truppe accampate presso \u0130psala. La flotta turca era composta da 60-70 galee sottili, 40 galee grosse, 50 palandre, 20 navi grosse e 140 tra grippi, fuste e brigantini.\nL'8 giugno l'avanguardia della flotta turca, costituita da 10 galee sottili e 9 fuste al comando di Suleiman Reis, raggiunse Chio per convincere i corsari turchi operanti nella zona, tra cui Surisan e compagni, ad unirsi alla flotta con le loro fuste dal momento che il sultano aveva concesso loro l'amnistia in cambio della partecipazione all'operazione su Rodi. Il 14 giugno 40 navi turche oltrepassarono Kos.\nIl 16 giugno Lala Kara Mustafa Pasci\u00e0, dopo aver avuto un incontro con il Priuli, si imbarc\u00f2 da Costantinopoli per raggiungere il resto della flotta mentre le prime trenta galee sottili guidate da Kurto\u011flu raggiunsero Rodi e iniziarono a pattugliare il mare attorno all'isola facendo base a Fethiye. Il 17 giugno l'esercito turco in Anatolia, guidato dal sultano, raggiunse Flisco e in quel luogo attese l'arrivo delle forze navali. Il 18 giugno il grosso della flotta oltrepass\u00f2 i Dardanelli, nei giorni successivi fu rinforzata da 14 galee a Smirne e da un gran numero di fuste dei corsari locali. Il 23 giugno la flotta turca, divisa in un gruppo principale di circa 250 navi seguito da una retroguardia di 50 navi, fu avvistata per la prima volta nei pressi di Simi e il 25 arriv\u00f2 davanti alle coste di Rodi. Il 26 giugno da Fethiye e da Marmaris salparono circa 150 navi della flotta turca i cui soldati verso le tre del pomeriggio sbarcarono rapidamente nei pressi di Ialiso e della collina di Filerimos. Prima ancora di aver predisposto un accampamento iniziarono a compiere scorrerie mettendo a ferro e fuoco la campagna circostante ed occupando alcuni castelli abbandonati. Dal porto di Rodi furono tirati una decina di colpi d'artiglieria ma le navi turche si mantennero fuori portata. Allora il Gran Maestro invi\u00f2 un brigantino per avvertire gli altri possedimenti cristiani nell'Egeo dell'assedio imminente.\nLe difese di Rodi.\nLa citt\u00e0 di Rodi era difesa da una cinta di mura doppia o tripla che, dall'interno all'esterno, era costituita da un doppio muro di pietra contenente un terrapieno centrale e provvisto di una scarpa esterna, ulteriormente fortificato da bastioni, un fossato, una controscarpa e un glacis. Sul lato sud della fortificazione vi erano poi tre terrapieni esterni, quello d'Aragona (o di Spagna), d'Inghilterra e d'Italia, posti davanti alle rispettive \"langues\". Il perimetro esterno delle mura era lungo circa 3,5\u00a0km e circondava una superficie di poco meno di cinquanta ettari. Le mura erano provviste di svariate torri delle quali la Torre di Naillac e la Torre dei Mulini difendevano l'ingresso al Porto di Colona mentre il forte di San Nicola difendeva quello al Porto di Mandraki. Le mura erano attraversate da undici porte delle quali quelle verso la terraferma erano maggiormente fortificate rispetto a quelle affacciate sul mare.\nA partire dall'inizio di giugno il Gran Maestro si prepar\u00f2 a difenderla contro i turchi. Fece ripulire i fossati dalla terra, supervision\u00f2 il posizionamento dell'artiglieria, fece spianare ogni albero entro tre miglia dalla citt\u00e0, in modo da avere la visuale libera e cos\u00ec da non fornire al nemico alcun riparo in prossimit\u00e0 delle mura; in tutti questi lavori diedero il loro contributo anche le donne. Gli schiavi turchi presenti sull'isola vennero messi in ceppi per timore che potessero dar manforte agli assalitori, poi furono condotti in un luogo chiamato \"fossa del mare\"; da l\u00ec venivano prelevati a gruppi di cinquanta uomini per aiutare nei di lavori di preparazione all'assedio. Assold\u00f2 l'equipaggio di una nave veneziana all'ancora e sequestr\u00f2 una caracca genovese che era da poco giunto da Alessandria e trasportava 2.000 botti di polvere da sparo oltre ad avere un complemento di circa duecento uomini con armi bianche. In seguito tolse tutte le guarnigioni presenti nei castelli dell'isola riuscendo a radunare circa 16.000 uomini. Divise la citt\u00e0 di Rodi in quattro quadranti, ciascuno dei quali presidiato da una forza di 2.000 uomini al comando di un capitano che avrebbe dovuto mantenere la propria posizione a qualunque costo, pena la testa. Di questi, circa 3.000 furono assegnati alla difesa dei bastioni, divisi in otto squadre fondate sulle suddivisioni amministrative dell'Ordine, dette \"lingue\" (\"langues\") e cos\u00ec chiamate perch\u00e9 si basavano lingua parlata dai cavalieri che ne facevano parte. In senso antiorario, a partire dal lato occidentale del Porto di Colona, si distinguevano cos\u00ec la Lingua di Francia, che presidiava il tratto di mura dalla Torre di Naillac alla Torre di San Paolo, la Lingua di Germania dalla Porta d'Amboise al Bastione di San Giorgio, la Lingua di Alvernia dal Bastione di San Giorgio alla Torre di Spagna, la Lingua d'Aragona dalla Torre di Spagna alla Torre della Vergine, la Lingua d'Inghilterra dalla Torre della Vergine a Porta San Giovanni, la Lingua di Provenza da Porta San Giovanni al Bastione del Carretto, la Lingua d'Italia dal Bastione del Carretto a Porta di Santa Caterina e la Lingua di Castiglia dalla Porta di Santa Caterina a Porta San Paolo. Altri due o quattro capitani, con 1.000-2.000 uomini ciascuno, avrebbero dovuto soccorrere i quadranti in difficolt\u00e0. I restanti 6.000 uomini, costituiti dagli Ospitalieri e dalle truppe meglio addestrate, sarebbero rimaste al diretto comando del Gran Maestro nei dintorni del Palazzo. La citt\u00e0 disponeva di 3.000 pezzi d'artiglieria di ogni dimensione, da piccole colubrine sino ad un'enorme bombarda dal calibro di 510\u00a0mm. Dal momento che non c'era pi\u00f9 spazio per alloggiarne altri sulle fortificazioni, altri 300 pezzi vennero tenuti come riserva insieme agli artiglieri necessari per operarli in modo da sostituire quelli danneggiati al bisogno. Le munizioni e la polvere da sparo erano sufficienti per poter sparare 25 colpi con ciascun pezzo per tre anni. La flotta degli Ospedalieri fu ancorata nel porto commerciale che venne poi chiuso da due pesanti catene, l'una tra la Torre di Naillac e la Torre dei Mulini, l'altra tra questa e Forte San Nicola. Vi era cibo per poter resistere per un anno e mezzo tra cui una grande quantit\u00e0 di miglio e 8.000 botti di vino.\nIl 23 giugno il Gran Maestro venne informato dell'avvistamento della flotta turca. La mattina stessa fece un discorso di incoraggiamento ai propri soldati poi ordin\u00f2 di abbandonare la citt\u00e0 a tutti coloro che non erano in grado di imbracciare le armi. Il 26 giugno gli fu consegnata una lettera contenente la dichiarazione di guerra di Solimano il Magnifico. Il sultano si diceva contrariato e umiliato per l'atteggiamento degli Ospedalieri verso l'Impero dal momento che compivano continuamente scorrerie a danno di imbarcazioni turche, era tuttavia pronto a concedere il salvacondotto a chiunque se ne fosse voluto andare, permettendogli di portare con s\u00e9 quanto era in grado di trasportare a patto che gli fosse consegnata l'isola. Chi avesse voluto restare, ne avrebbe avuta facolt\u00e0. Se per\u00f2 si fossero rifiutate le sue proposte, avrebbe ucciso e schiavizzato tutti i difensori e gli abitanti.\nAssedio.\nI primi attacchi.\nI turchi, dopo aver bloccato i due porti, iniziarono a disporre le truppe, realizzare le batterie d'artiglieria e ad erigere gli accampamenti. I giannizzeri, a nord-ovest della citt\u00e0, si sarebbero occupati della Lingua di Francia, Kurto\u011flu Mushliddin Reis e Ayad Mehmed Pasci\u00e0, a ovest, delle Lingue di Germania e d'Alvernia, Ahmed Pasci\u00e0, a sud-ovest, della Lingua d'Aragona, Qasim Pasha, a sud, della Lingua d'Inghilterra, Lala Mustaf\u00e0 Pasha, a sud-est, della Lingua di Provenza e Piri Pash\u00e0, a est, della Lingua d'Italia. Il 28 giugno giunse sull'isola Lala Mustaf\u00e0 Pasci\u00e0. Il 29 giugno si verificarono i primi scambi di frecce e colpi d'archibugio mentre proseguivano le operazioni di sbarco dalle navi turche che andarono avanti anche nei primi dieci giorni di luglio. Squadre di guastatori, in gran parte cristiani reclutati nei Balcani iniziarono a scavare lunghi tunnel ma vennero decimati dall'artiglieria nemica che riusc\u00ec anche a danneggiare i ripari in legno realizzati per alloggiare l'artiglieria e coprire i soldati nemici. Tra il 30 giugno e la prima settimana di luglio si susseguirono sette assalti di fanteria, nessuno dei quali riusc\u00ec e in cui morirono un gran numero di uomini. I turchi tentarono anche di attaccare il porto ma i difensori riuscirono ad affondare da sei a quattordici galee nemiche. Ricorsero allora ad uno stratagemma: riuscirono a catturare cinque o sei galee di Nicol\u00f2 Querini di ritorno da Cipro e facendo sventolare il Leone di San Marco cercarono di fingersi una squadra di soccorso ma l'inganno fu scoperto e le navi affondate. Il 7 luglio i turchi avevano scaricato 15 pezzi d'artiglieria leggera che il 12 luglio esplosero i primi undici colpi su Rodi.\nOperazioni di soccorso.\nIl 13 luglio giunse a Creta un brigantino inviato dal Gran Maestro due settimane prima con la richiesta di inviare in aiuto Gabriele Tadino, governatore di Retimno. Il duca Marco Minio rispose che avrebbe voluto acconsentire alla richiesta ma aveva timore che i turchi potessero attaccare la sua isola e che pertanto avrebbe aspettato l'assenso di Venezia prima di prendere una decisione e nel frattempo avrebbe migliorato le fortificazioni. Il 20 luglio, tuttavia, il duca acconsent\u00ec all'invio di Gabriele Tadino che giunse a Rodi entro il 1 agosto. Fu accolto con grandi onori e nominato sovrintendente alla difesa della citt\u00e0 poi gli furono consegnati il mantello crociato degli Ospedalieri e il bastone di comando. Il 18 luglio la Repubblica di Venezia invi\u00f2 Giovanni Venturi con 4 galee verso i propri possedimenti nel Mediterraneo orientale e il 27 luglio ordin\u00f2 l'armamento immediato di altre 25 galee per potenziare le difese navali delle citt\u00e0 nell'Egeo. Il Venturi ripart\u00ec da Corf\u00f9 l'8 agosto alla volta di Creta seguito da 18 galee. Il 7 agosto Adriano VI sollecit\u00f2 l'invio a Rodi di galee genovesi con un complemento di 1.500-2.000 soldati spagnoli nonch\u00e9 cariche di viveri e polvere da sparo; queste navi partirono il 10 ottobre da Genova. Verso fine agosto 18 galee sottili e 4 galee grosse al comando di Andrea Doria si trovavano nel Golfo di Squillace in attesa di altre tre o quattro navi cariche di fanti e munizioni che dovevano raggiungerle da Napoli; una volta riunitasi, la piccola flotta avrebbe puntato verso Rodi. Il 15 ottobre le tre caracche genovesi arrivarono nella citt\u00e0 partenopea ma i mille fanti disertarono dal momento che non venivano pagati.\nL'arrivo del sultano.\nIl 18 luglio Solimano il Magnifico giunse al Flisco e cinque giorni dopo sbarc\u00f2 a Rodi. Dal 19 luglio iniziarono ad essere impiegate le bombarde. Tra il 20 luglio e la prima met\u00e0 di agosto i guastatori turchi cercarono di raggiungere le mura della citt\u00e0 tramite lo scavo di lunghi cunicoli e il posizionamento di mine, ma incontrarono notevoli difficolt\u00e0, dal momento che raggiunta una certa profondit\u00e0 quelli si allagavano rendendo pressoch\u00e9 impossibile proseguire. Il sultano allora divise l'esercito in tre parti affidando la prima al comando di Lala Mustaf\u00e0 Pasci\u00e0, la seconda a quello di Kurto\u011flu e la terza ad Ahmed Pasci\u00e0, \"beylerbey\" di Rumelia. I difensori permisero alla prima schiera di accostarsi alle mura per poi bersagliarla con un intenso tiro di artiglieria, uccidendo molti fanti e distruggendo i loro ripari. Anche le altre due schiere, che pure tentarono in ogni modo di scalare le mura, non ebbero miglior fortuna e riuscirono giusto a danneggiare la merlatura delle mura o poco pi\u00f9 prima di essere a loro volta respinte con molte perdite. I difensori poi schernirono il nemico mostrandosi sulle mura vestiti di scarlatto e portando collane al collo. Dopo il fallimento di questo assalto i turchi non tirarono un singolo colpo di artiglieria per tre giorni. Approfittando della tregua un gruppo di Ospedalieri si travest\u00ec al modo dei soldati turchi ed effettu\u00f2 una sortita notturna contro l'accampamento nemico riuscendo ad uccidere molti soldati e a catturare vivi 33 giannizzeri; tra i cristiani furono invece catturati tre uomini. In quei giorni gli Ospedalieri riuscirono anche ad affondare altre 7 galee sottili, una galea grossa, due navi grosse e diverse fuste. In seguito Lala Mustaf\u00e0 Pasci\u00e0 attacc\u00f2 Tilos con 22 galee dando fuoco ai villaggi ma gli abitanti riuscirono a rifugiarsi nei castelli dell'isola. All'inizio d'agosto giunsero a Rodi i primi rinforzi veneziani guidati da Gabriele Tadino, che avendo disobbedito agli ordini della Serenissima fu dichiarato ribelle. Verso la fine del mese i turchi decisero di attaccare la citt\u00e0 in cinque zone diverse ma dal momento che i cristiani danneggiavano la loro artiglieria decisero di impiegare i trabucchi. Inizialmente riuscirono a far crollare la sommit\u00e0 del campanile della chiesa di San Giovanni e i merli del bastione presso Porta San Atanasio. Verso il 27 agosto, tuttavia, riprese un intenso fuoco di artiglieria che uccise 130 difensori presso le poste d'Alvernia, Aragona e Inghilterra e danneggi\u00f2 gravemente il tratto di mura tra la Torre della Vergine e il Terrapieno di Spagna senza tuttavia riuscire ad aprire brecce. Nel frattempo squadre di genieri continuarono a scavare per cercare di riempire il fossato sul lato ovest della citt\u00e0, tra la posta d'Alvernia e la posta d'Aragona. Il giorno stesso i difensori scoprirono due cunicoli che erano riusciti ad arrivare sino al fossato. A fine mese arrivarono rinforzi da parte di Ayad Mehmed Pasci\u00e0 che giunse a Rodi con 37 galee.\nLa breccia.\nIl 3 settembre Gabriele Tadino, non potendo contrastare i minatori turchi in altro modo, fece scavare e controminare una trincea parallela alle mura e munita di traverse tra la Torre della Vergine e il bastione di Porta San Atanasio, in modo da intercettare i cunicoli nemici e ridurre il danno provocato dall'esplosione delle mine. La mattina seguente i turchi guidati da Qasim Pasci\u00e0 fecero saltare una mina sotto il bastione di San Atanasio, distruggendone una parte insieme alla trincea scavata dal Tadino e creando una breccia di 18 metri nelle mura. L'esplosione fu il segnale per l'inizio di un attacco che dur\u00f2 per circa due ore e si combatt\u00e9 nei pressi della trincea che gli uomini del Tadino non riuscirono a completare in tempo. I turchi riuscirono a portare dieci bandiere sopra il bastione di San Atanasio e a prendere il controllo delle mura attorno alla breccia ma subirono il contrattacco degli inglesi di fra' Nicholas Hussey e del Gran Maestro che li respinsero fuori dalle mura con la perdita di circa mille uomini; nella trincea morirono 20 cristiani. In seguito altre due mine esplosero una presso Porta San Atanasio e un'altra presso il bastione di San Giorgio senza provocare grandi danni e furono seguite da altrettanti attacchi ma grazie anche ai rinforzi dei cavalieri tedeschi, gli inglesi riuscirono a proteggere la breccia. I danni subiti dalle mura in quel giorno riuscirono ad essere in parte riparati durante la notte.\nAssalti al Bastione di San Atanasio.\nIl 9 settembre esplose una mina sotto il bastione di San Atanasio e altre due all'interno del fossato presso la posta d'Alvernia e d'Aragona senza causare gravi danni. I turchi riuscirono a scalare il bastione e a piantare dieci bandiere ma dovettero ritirarsi dopo la perdita di molti uomini uomini tra morti e feriti. L'11 settembre i turchi tentarono un nuovo assalto ma furono respinti. I difensori scoprirono otto cunicoli con mine pronte ad esplodere grazie a pelli di animale stese tra due pali a cui erano legati dei campanelli che venivano fatti suonare dalle vibrazioni prodotte dagli scavi. Allora realizzarono contromine che venivano riempite di polvere da sparo e fatte saltare seppellendo il nemico. L'ingresso di alcuni dei cunicoli realizzati dai turchi si trovava a quasi un miglio di distanza dalle mura della citt\u00e0 e la loro protezione dall'artiglieria nemica era fornita dalla stessa terra scavata, che veniva accumulata formando dei piccoli bastioni, oltre che da ripari in legno. I lavori di scavo proseguivano ad ogni ora del giorno e della notte e vi venivano impiegati migliaia di guastatori.\nIl 17 settembre esplosero due mine, una il bastione di San Atanasio, l'altra presso il bastione di San Giorgio ma ebbero poco effetto perch\u00e9 sfogarono contro le contromine cristiane. Segu\u00ec un attacco dove i turchi riuscirono ad innalzare 30 bandiere sopra le mura della posta d'Aragona e assaltarono anche le poste di Provenza e d'Italia e il Forte di San Nicola ma furono costretti a ritirarsi dopo un contrattacco durato due ore. Il 21 settembre ci fu un nuovo assalto generale che vide il massiccio impiego del fumo per togliere visibilit\u00e0 all'artiglieria cristiana ma fu comunque respinto. Il 22 settembre Solimano divise la flotta in tre squadre ordinandole di spostarsi al Flisco, a Calchi e a Tiro per svernare mentre egli sarebbe rimasto con l'esercito a Rodi per continuare le operazioni; in realt\u00e0 pare che lo stesso sultano vi si fermasse per qualche giorno a causa dell'insopportabile lezzo emanato dai cadaveri dei soldati caduti nei recenti assalti. Impose inoltre tasse straordinarie per far fronte agli enormi costi dell'assedio ed invi\u00f2 una nave al Negroponte per rifornirsi di pece. Lo stesso giorno gli Ospedalieri neutralizzarono cinque mine e il successivo una mina esplose danneggiando le mura presso la chiesa di San Salvatore dei Greci.\nPoco dopo l'alba del 24 settembre Mustafa Pasci\u00e0 rinnov\u00f2 le ostilit\u00e0 facendo tirare tutta l'artiglieria disponibile all'unisono e ordinando successivamente un attacco alle poste d'Alvernia, d'Aragona, d'Inghilterra, di Provenza e d'Italia. I turchi riuscirono a distruggere met\u00e0 del Terrapieno di Spagna e a portare settanta bandiere in cima alle mura difese dalla Lingua d'Aragona che tennero per pi\u00f9 di due ore. Il nemico venne respinto solo dopo quattro o cinque ore di scontri durante i quali il Tadino si distinse combattendo corpo a corpo contro i turchi con una picca in trincee e cunicoli mezzi allagati. Gli scontri costarono quaranta morti ai cristiani ma i turchi ebbero per\u00f2 perdite pari a 3.000 morti, talmente tanti che per due giorni non si pot\u00e9 combattere in quel luogo a causa dell'odore di putrefazione. Si scopr\u00ec tramite un turco fattosi cristiano, che il capo dei giannizzeri era rimasto ucciso e che sia Lala Mustaf\u00e0 Pasci\u00e0 che Piri Pasci\u00e0 erano stati feriti da colpi d'archibugio. A questo punto dell'assedio i turchi avevano perso circa 20.000 uomini. D'altra parte per\u00f2 un uomo fugg\u00ec all'accampamento turco e svel\u00f2 che i tratti pi\u00f9 deboli delle mura erano quello davanti al Palazzo e all'Ospedale ovvero tra la Torre di San Giovanni e la Torre di San Paolo e tra questa e la Porta della Libert\u00e0. Nel frattempo i turchi avevano predisposto galee sottili, brigantini, fuste e piccole barche per cercare di assaltare il Forte di San Nicola ma, malgrado il tempo fosse favorevole, vi rinunciarono. A causa dell'ennesimo fallimento Solimano decise di condannare a morte per scorticamento e decapitazione suo cognato Mustafa Pasci\u00e0 ma venne poi convinto dai suoi ufficiali a risparmiarlo.\nIl 3 e il 6 ottobre i turchi diedero il quinto e sesto attacco alla posta d'Aragona, riuscirono a risalire sopra le mura e ci furono nuovi tentativi di minarle ma le contromine cristiane riuscirono ad intercettare tutti i cunicoli nemici all'interno dei quali si combatt\u00e9 ferocemente a colpi di archibugio e anche di piccoli pezzi d'artiglieria. La mattina del 7 ottobre riuscirono a far esplodere una mina nei pressi del Bastione del Carretto, tenuto dagli italiani, e la sera attaccarono il Bastione di San Giorgio riuscendo a prendere possesso di un tratto di mura e danneggiarle senza che i difensori riuscissero a respingerli. Il 10 ottobre, dopo aver bombardato meno del solito, i turchi lanciarono cinque assalti, riuscendo a scalare le mura, a piantare sessanta bandiere e a mantenere il controllo sui bastioni presidiati dalla \"langue\" d'Aragona per circa due ore prima di essere sconfitti. Durante gli scontri gli Ospedalieri scoprirono circa cinquanta mine nemiche.\nSituazione ad ottobre.\nIl 14 ottobre il Gran Maestro reputava di poter tenere la citt\u00e0 al massimo per un altro mese in assenza di soccorsi ed era ormai consapevole che l'esercito nemico non si sarebbe ritirato per il sopraggiungere dell'inverno. Gli Ospedalieri avevano perso almeno 900 uomini senza contare i feriti e Le mura tra il bastione di San Giorgio e la Torre della Vergine erano ormai malridotte tanto che vi si poteva alloggiare con difficolt\u00e0 l'artiglieria per cui risultavano scarsamente difendibili. La breccia presso la Porta di San Atanasio era stata in parte riparata e dietro di essa era stato scavato un controfossato difeso da molti cannoni. I turchi avevano perso 50.000 uomini tra morti e feriti, le malattie tipiche di molti lunghi assedi stavano iniziando a diffondersi tra i soldati ma la logistica funzionava ancora ottimamente per cui non mancavano i rifornimenti di cibo, legname, armi e munizioni. Contro le mura di Rodi erano stati sparati 40.000 colpi d'artiglieria senza contare quelli di falconetti e sagri, 2.000 colpi di bombarda, alcune delle quali lanciavano palle di pietra del peso di 500 libbre grosse, svariati colpi di basilischi in grado di lanciare palle di bronzo del peso di 100 libbre e avevano installato 63 mine delle quali 13 erano andate a segno. Questo stesso giorno Gabriele Tadino fu ferito ad un occhio.\nIl 17 ottobre fall\u00ec un altro grande assalto in cui venne completamente distrutto quanto rimaneva del baluardo di San Atanasio. Il giorno successivo dal Negroponte arrivarono a Rodi quattro galee che scaricarono due grosse bombarde. Il 24 ottobre Solimano tent\u00f2 di nuovo di prendere la citt\u00e0 senza successo e vi furono molti morti da entrambe le parti. Sfiduciato dai continui insuccessi, dalla dissenteria che attanagliava il campo e dal basso morale dei soldati che ormai si rifiutavano di avvicinarsi alle mura, il sultano fu sul punto di ritirarsi dall'impresa. Fece costruire una fortificazione in grado di contenere fino a 2.000 uomini presso la collina di San Daniele, a circa 3 miglia dalle mura della citt\u00e0 e la utilizz\u00f2 quale nuova base per le operazioni. Il 31 ottobre il Gran Maestro fece giustiziare per decapitazione e squartamento un suo medico, Andrea Meral e tre suoi servitori poich\u00e9 passavano informazioni al nemico. Uomo molto ambizioso ed orgoglioso, il Meral aveva perso l'elezione a Gran Maestro per una manciata di voti e sin da quel momento aveva odiato il de Villiers diventando il suo principale avversario politico. Il 5 novembre la sua testa fu conficcata su una picca e posta sul bastione che difendeva e i quarti furono fissi su altrettante poste.\nLe trattative e la resa.\nAlla fine di novembre un altro massiccio attacco venne respinto ma entrambe le fazioni erano ormai esauste. Solimano, vista la situazione, in cambio della resa promise ai difensori che gli sarebbe stata risparmiata la vita e che avrebbero potuto portare con s\u00e9 tutti i beni mobili eccetto le artiglierie. L'alternativa sarebbe stata invece la morte e il saccheggio della citt\u00e0. Il Gran Maestro accett\u00f2 il negoziato. Solimano presente di persona a quasi tutto il lunghissimo assedio, condusse le trattative mescolando tratti cavallereschi, con comportamenti improntati a modelli umanistici, a spietate minacce. Apparve imperturbabile e convinse i cavalieri che nulla gli avrebbe fatto cambiare idea e l'assedio sarebbe stato tenuto per anni se necessario, anche a costo di trasferire tutta la corte ottomana a Rodi per poterlo gestire personalmente. Solimano inizialmente aveva offerto all'Ordine di diventare suoi feudatari, abbandonando per\u00f2 la guerra di corsa contro i musulmani e dedicandosi solo a opere pie e pare che proprio questa proposta fosse alla base del tradimento di Andrea Meral, che avrebbe potuto essere nominato Gran Maestro in questo rinnovato Ordine. Tra l'11 e il 13 dicembre venne dichiarata una tregua per favorire i negoziati. Quando per\u00f2 i difensori pretesero ulteriori rassicurazioni sulla loro vita, Solimano, infuriato, ordin\u00f2 di bombardare la citt\u00e0 e riprendere gli attacchi. Il 17 dicembre la posta d'Aragona risultava ormai indifendibile e il 20 dicembre il Gran Maestro chiese una nuova tregua. Il sultano era pronto a concedere ai cristiani dieci giorni di tempo per evacuare la citt\u00e0, nel frattempo si sarebbe tenuto a quattro miglia di distanza e avrebbe spostato la flotta al Flisco. Pretese quale garanzia la consegna di venticinque cavalieri e venticinque tra le pi\u00f9 importanti personalit\u00e0 dell'isola oltre all'ingresso in citt\u00e0 di venticinque capitani turchi. Lo scambio avvenne alla mezzanotte tra il 20 e il 21 dicembre. Lo stesso giorno Gabriele Tadino lasci\u00f2 Rodi a bordo di un brigantino e il 5 gennaio raggiunse Zante dove riport\u00f2 la notizia della capitolazione di Rodi. Il 22 dicembre, i rappresentanti della citt\u00e0 accettarono le condizioni del sultano, ci\u00f2 permise agli Ospedalieri di abbandonare l'isola portando con i civili cristiani e i simboli della loro religione. A seguito della battaglia, infatti, Solimano trasform\u00f2 parte delle chiese dell'isola in moschee. Il 1\u00ba gennaio 1523, gli Ospedalieri rimasti si imbarcarono su 50 navi insieme a 4.000 civili cristiani..\nConseguenze.\nLe navi dei Cavalieri Ospitalieri, dopo 212 anni, lasciarono Rodi dirigendo verso il Regno di Sicilia e verso Tripoli. Dopo sette anni di spostamenti da uno stato all'altro, nel 1530, per ordine di Papa Clemente VII e dell'imperatore Carlo V, si stabilirono a Malta, pagando annualmente un falcone maltese al Vicer\u00e9 di Sicilia."}
{"id": "2341979", "revid": "284938", "url": "https://it.wikipedia.org/wiki?curid=2341979", "title": "Ala a freccia", "text": ""}
{"id": "2341980", "revid": "125684757", "url": "https://it.wikipedia.org/wiki?curid=2341980", "title": "Simone di Cramaud", "text": "Creato (pseudo) cardinale dall'antipapa Giovanni XXIII, venne poi confermato nella carica da papa Martino V.\nBiografia.\nStudi\u00f2 a Orl\u00e9ans e successivamente a Parigi, dove ottenne una licenza (1369) e poi il dottorato (1375) in giurisprudenza, acquistandosi fama di valente canonista.\nFu nominato scolarca (\"\u00e9col\u00e2tre\") della cattedrale di Orl\u00e9ans. A partire dal 1380 ebbe alcuni incarichi alla corte di Carlo VI e nel 1382 fu nominato giudice e conservatore dei tre siniscalcati giudei della Linguadoca. Divenne abate commendatario del monastero di Notre-Dame la Grande a Poitiers e canonico di san Martino a Tours.\nFu eletto vescovo di Agen il 30 maggio 1382. Il 7 agosto dell'anno successivo fu trasferito alla sede di B\u00e9ziers. Il 24 novembre 1385 cambi\u00f2 nuovamente sede e divenne vescovo di Poitiers. Il 27 maggio 1390 l'antipapa Clemente VII lo nomin\u00f2 arcivescovo di Sens, ma la nomina non ebbe effetto e divenne allora patriarca latino di Alessandria e amministratore apostolico dell'arcidiocesi di Avignone dal 17 marzo 1391 e della diocesi di Carcassonne dal 19 settembre dello stesso anno.\nPrese posizione contro l'antipapa Benedetto XIII, con cui tratt\u00f2 chiedendone l'abdicazione e partecip\u00f2 a lunghi infruttuosi negoziati per risolvere il grande scisma d'Occidente.\nNel 1409 partecip\u00f2 al Concilio di Pisa. Il 2 luglio dello stesso anno l'antipapa Alessandro V lo nomin\u00f2 arcivescovo di Reims.\nL'antipapa Giovanni XXIII lo nomin\u00f2 cardinale nel concistoro del 13 aprile 1413 e gli confer\u00ec il titolo di San Lorenzo in Lucina il successivo 12 maggio. Nello stesso periodo ottenne anche in amministrazione apostolica perpetua la diocesi di Poitiers.\nNel 1417 partecip\u00f2 al Concilio di Costanza, in cui pronunci\u00f2 l'omelia \"Libera, Deus Israel, ex omnibus tribulationibus suis Ecclesiam\". Nello stesso anno partecip\u00f2 al conclave che elesse papa Martino V, che gli conferm\u00f2 la dignit\u00e0 cardinalizia, con la quale fece ritorno in Francia.\nFu sepolto in un'arca marmorea nella cattedrale di Poitiers, ma successivamente il suo monumento funebre fu distrutto dagli ugonotti."}
{"id": "2341981", "revid": "729019", "url": "https://it.wikipedia.org/wiki?curid=2341981", "title": "Battaglia di Negapatam (1782)", "text": "La battaglia di Negapatam fu la terza battaglia in ordine cronologico combattuta dalla flotta inglese capitanata dal viceammiraglio Edward Hughes e dalla flotta francese capitanata da Bailli de Suffren al largo della costa indiana del golfo del Bengala durante la rivoluzione americana. La battaglia venne combattuta il 6 luglio 1782."}
{"id": "2341986", "revid": "71433", "url": "https://it.wikipedia.org/wiki?curid=2341986", "title": "Drag me to hell", "text": ""}
{"id": "2341992", "revid": "767487", "url": "https://it.wikipedia.org/wiki?curid=2341992", "title": "Pepe Auth Stewart", "text": "Pepe Auth \u00e8 anche un sociologo, ditettore teatrale.\nPepe Auth nacque a Santiago del Cile ma ha trascorso la sua infanzia a Cerro Sombrero, una localit\u00e0 collocata nella Patagonia cilena. Auth si laurea in sociologia all'Universit\u00e0 di Parigi. Grande appassionato di teatro diventa direttore in molte tourn\u00e9e e nel 1997 utilizz\u00f2 come soprannome \"Pepe\" e da allora tutti lo riconoscono con questo appellativo.\nIncomincia la sua carriera politica nel Partito Socialista del Cile in particolare nelle file giovanili nel 1979 fiero oppositore di Augusto Pinochet e sostenitore dell'opposizione di centrosinistra, nel 1987 partecipa alla fondazione del Partito per la Democrazia di cui ne \u00e8 diventato segretario nel 2008.\nTra gli incarichi di prestigio che Auth ha ricoperto e il ruolo di ambasciatore del suo paese in Svezia tra il 2000-2004."}
{"id": "2341994", "revid": "3115", "url": "https://it.wikipedia.org/wiki?curid=2341994", "title": "Biglia (Merna-Castagnevizza)", "text": "Biglia (in sloveno Bilje, in tedesco \"Biglia\" o \"Videlsdorf\") \u00e8 un insediamento del Goriziano sloveno di 1.176 abitanti, frazione del comune di Merna-Castagnevizza.\nGeografia fisica.\nLa localit\u00e0 si trova nella parte occidentale della valle del Vipacco a 51,7 metri s.l.m. e a 2,3 chilometri dal confine italiano.&lt;br&gt; \n\u00c8 rappresentata nella carta IGM al 25.000: 40A-IV-SE.\nStoria.\nTra Biglia e Boccavizza in passato era localizzata la \"statio\" romana \"Ad Fornulos\".&lt;br&gt;\nDurante il dominio asburgico Biglia fu comune autonomo. Dal 1920 al 1947 fece parte del Regno d'Italia, inquadrato nella provincia di Gorizia; nel 1928 il comune fu soppresso e aggregato al comune di Ranziano da cui fu staccato nel dopoguerra per essere aggregato a Merna-Castagnevizza.\nSecondo il censimento del 1921, il 2,91% degli abitanti era di lingua italiana.\nMonumenti e luoghi d'interesse.\nLa chiesa parrocchiale dedicata a sant'Antonio (\"Sv. Anton\") durante la prima guerra mondiale venne abbattuta (il fronte passava nei pressi) ed in seguito ricostruita. Il dipinto dell'altare maggiore \u00e8 opera di Clemente Del Neri.\nGeografia antropica.\nL'insediamento (\"naselja\") \u00e8 costituito dagli agglomerati di: Biglia (\"Bilje - Vas\"), Sant'Antonio (\"Britof\"), Lasa (\"Laz\"), \"Kri\u017e\", Fornace (\"Frna\u017ea\"), \"Po\u010divala\", \"Polje\" e \"D. Konec\"."}
{"id": "2341996", "revid": "599013", "url": "https://it.wikipedia.org/wiki?curid=2341996", "title": "Zannetti", "text": ""}
{"id": "2342001", "revid": "307923", "url": "https://it.wikipedia.org/wiki?curid=2342001", "title": "Battaglia di Negapatam", "text": "Con la definizione Battaglia di Negapatam ci si pu\u00f2 riferire a tre diversi eventi bellici."}
{"id": "2342003", "revid": "228587", "url": "https://it.wikipedia.org/wiki?curid=2342003", "title": "Kontinental Hockey League 2008-2009", "text": "La stagione 2008-2009 \u00e8 stata la prima edizione della Kontinental Hockey League. La stagione regolare inizi\u00f2 il 2 settembre 2008, con ventiquattro squadre iscritte provenienti da quattro nazioni, Russia, Bielorussia, Kazakistan e Lettonia. Alle venti formazioni provenienti dalla vecchia Superliga si aggiunsero per le formazioni dell'Atlant Myti\u0161\u010di, il Barys Astana, la e la Dinamo Riga. La prima edizione del KHL All-Star Game si svolse sulla Piazza Rossa di Mosca il 10 gennaio 2010. L'Ak Bars Kazan' sconfisse la Lokomotiv Jaroslavl' nella finale della Kubok Gagarina per 4-3, conquistando il primo titolo assoluto nella storia della competizione ed il secondo titolo russo consecutivo dopo l'ultima edizione della Superliga.\nLe formazioni furono suddivise di quattro raggruppamenti, ciascuno intitolato ad una bandiera dell'hockey su ghiaccio sovietico, tuttavia non furono inquadrati in alcuna Conference. In occasione dei playoff si qualificarono le sedici formazioni con il maggior numero di punti di tutta la lega; alle squadre vincitrici delle division furono garantite le prime quattro posizioni assolute. Ciascuna delle 24 squadre gioc\u00f2 un totale di 56 partite.\nPre-season.\nContenzioso con la NHL.\nPrima dell'inizio della stagione numerosi giocatori provenienti dalla NHL hanno firmato per squadre della KHL. Tra di essi vi sono nomi famosi, come quelli di Jarom\u00edr J\u00e1gr, Aleksandr Radulov, Ray Emery, Sergej Brylin, Ladislav Nagy, Jozef St\u00fcmpel, Marcel Hossa, Ben Clymer, Aleksej \u017ditnik, Bryan Berard, e Chris Simon. Questo port\u00f2 ad una tensione fra le due leghe, risolta con un accordo in base al quale ogni lega avrebbe dovuto onorare i contratti stipulati dall'altra. Ciononostante, il passaggio di Aleksandr Radulov, avvenuto effettivamente due giorni prima dell'accordo, fu reso noto solo il giorno successivo alla conclusione dello stesso, fatto che spinse la IIHF ad un'indagine ufficiale.\nCrisi economica.\nLa lega risent\u00ec della crisi finanziaria mondiale, con problemi economici pi\u00f9 o meno seri per Metallurg Novokuzneck, HK MVD e Chimik Voskresensk. Il Metallurg Magnitogorsk dovette tagliare del 30% le spese per lo staff. All'Avangard Omsk il proprietario Roman Abramovich promise sostegno finanziario in base ai risultati ottenuti. Anche Vitjaz' \u010cechov, Atlant Myti\u0161\u010di, Lokomotiv Jaroslavl', e CSKA Mosca soffrirono limitazioni economiche.\nStagione regolare.\nKubok Otkrytija.\nLa stagione regolare prese il via il 2 settembre 2008 con la prima edizione della Kubok Otkrytija, competizione disputata dai detentori della Russian Superleague e dai finalisti dell'edizione precedente. Si contesero il titolo il Salavat Julaev Ufa, squadra campione in carica, e la Lokomotiv Jaroslavl'. La sfida fu vinta dal Salavat Julaev per 4-1.\nLa morte di Aleksej Cherepanov.\nIl 13 ottobre 2008, durante una partita tra Avangard Omsk e Vitjaz' \u010cechov, il giocatore Aleksej Cherepanov \u00e8 morto di infarto. Successive indagini hanno rivelato che il giocatore soffriva di miocardite, la qual cosa non avrebbe dovuto permettergli di diventare un giocatore professionista. \u00c8 stato scoperto, a seguito di analisi approfondite, che il giocatore faceva uso di doping, probabilmente anche prima della partita in cui mor\u00ec..\nMichail Denisov, direttore generale del club, assieme al medico sociale, al general manager Anatolij Bardin e al presidente Konstantin Potapov, \u00e8 finito sotto inchiesta da parte della commissione disciplinare della KHL.\nClassifiche.\nDivizion Bobrova\nDivizion Tarasova\nDivizion Charlamova\nDivizion \u010cerny\u0161\u00ebva\nStatistiche.\nClassifica marcatori.\nLa seguente lista elenca i migliori marcatori al termine della stagione regolare.\nClassifica portieri.\nLa seguente lista elenca i migliori portieri al termine della stagione regolare.\nPlayoff.\nAl termine della stagione regolare le migliori 16 squadre del campionato si qualificarono per i playoff. Il Salavat Julaev Ufa si aggiudic\u00f2 la regular season avendo ottenuto il miglior record della lega con 129 punti. I campioni di ciascuna Divizion conservarono il proprio ranking per l'intera durata dei playoff, mentre le altre squadre furono ricollocate nella graduatoria dopo il primo turno.\nTabellone playoff.\nIn ciascun turno la squadra con il ranking pi\u00f9 alto si sfid\u00f2 con quella dal posizionamento pi\u00f9 basso, usufruendo anche del vantaggio del fattore campo. Nella finale della Coppa Gagarin il fattore campo fu determinato dai punti ottenuti in stagione regolare dalle due squadre. Le semifinali e la finale furono al meglio delle sette gare, seguendo il formato 2\u20132\u20131\u20131\u20131: la squadra migliore in stagione regolare avrebbe disputato in casa Gara-1 e 2, (se necessario anche Gara-5 e 7), mentre quella posizionata peggio avrebbe giocato nel proprio palazzetto Gara-3 e 4 (se necessario anche Gara-6).\nCoppa Gagarin.\nLa finale della Coppa Gagarin 2009 \u00e8 stata una serie al meglio delle sette gare che ha determinato il campione della Koninental Hockey League per la stagione 2008-09. L'Ak Bars Kazan' ha sconfitto la Lokomotiv Jaroslavl' in sette partite e si sono aggiudicati la prima Kubok Gagarina della storia, bissando il successo nella Superliga ottenuto l'anno prima.\nClassifica finale.\nPremi KHL.\nIl 15 marzo 2009 la KHL tenne la sua prima cerimonia di premiazione. Furono distribuiti in totale 23 diversi premi attribuiti a squadre, giocatori e dirigenti."}
{"id": "2342004", "revid": "1222798", "url": "https://it.wikipedia.org/wiki?curid=2342004", "title": "Ala a freccia positiva", "text": "In aeronautica un'ala a freccia positiva \u00e8 la tipologia pi\u00f9 diffusa di ala a freccia, capace di viaggiare a regimi transonici o supersonici. Le estremit\u00e0 alari delle semiali di questo tipo sono rivolte in maniera pi\u00f9 o meno accentuata verso la coda dell'aeromobile a seconda dell'ampiezza del loro angolo di freccia. \nL'utilizzo di ali a freccia \u00e8 mirato a ridurre la resistenza fluidodinamica durante il volo di aeromobili a velocit\u00e0 che si aggirano intorno a quella del suono. La presenza di ali a freccia positiva aumenta inoltre il numero di Mach critico. Per i velivoli che volano a velocit\u00e0 pi\u00f9 basse (di lunga inferiori al suono) sono invece pi\u00f9 adatte le ali rettilinee.\nInizialmente utilizzate nei jet militari da caccia, sono ad oggi le ali pi\u00f9 diffuse anche nel trasporto civile, fatta eccezione nei velivoli meno veloci, soprattutto negli aerei di linea e negli aerotaxi. Esistono due varianti particolari: l'ala a freccia negativa, in cui le due estremit\u00e0 alari sono rivolte verso il muso del velivolo e l'ala a geometria variabile, in grado di variare il suo angolo di freccia nel corso del volo spostando le due semi ali.\nStoria.\nLe ali a freccia ed in particolare quella positiva furono impiegate per la prima volta da John William Dunne negli anni dieci del novecento nel suo velivolo, il primo da lui costruito, il Dunne D.1.\nTecnica.\nNei regimi transonici.\nAl momento in cui un aereo supera velocit\u00e0 transoniche inizia ad accentuarsi il fenomeno della resistenza fluidodinamica."}
{"id": "2342005", "revid": "124808", "url": "https://it.wikipedia.org/wiki?curid=2342005", "title": "Satellite Awards", "text": ""}
{"id": "2342008", "revid": "838137", "url": "https://it.wikipedia.org/wiki?curid=2342008", "title": "Covers (James Taylor)", "text": "Covers \u00e8 un album discografico di James Taylor, uscito nel 2008."}
{"id": "2342014", "revid": "284938", "url": "https://it.wikipedia.org/wiki?curid=2342014", "title": "Freccia alare positiva", "text": ""}
{"id": "2342020", "revid": "53508", "url": "https://it.wikipedia.org/wiki?curid=2342020", "title": "Carmina Burana (Orff)", "text": "Carmina burana \u00e8 una cantata scenica composta da Carl Orff tra il 1935 e il 1936, ed \u00e8 basata su 24 poemi tra quelli trovati nella raccolta medievale omonima, opera di goliardi e \"clerici vagantes\". Il titolo completo \u00e8 \"Carmina burana: Cantiones profanae cantoribus et choris, comitantibus instrumentis atque imaginibus magicis\".\nQuesta cantata appartiene al trittico teatrale di Orff \"Trionfi\", che, composto in periodi diversi, comprende anche i \"Catulli Carmina\" (1943) e il \"Trionfo di Afrodite\" (1953). Fu rappresentato la prima volta l'8 giugno 1937 a Francoforte sul Meno, mentre la prima italiana si tenne il 10 ottobre 1942 al Teatro alla Scala di Milano.\nStoria.\n\"Carmina Burana\" \u00e8 il titolo (non originale) di una raccolta di componimenti poetici medievali reperita nella \"Bura\" di San Benedetto (\"Benediktbeuern\"), in Alta Baviera, nel 1803. Alcuni di questi testi sono corredati di notazione musicale adiastematica (neumi in campo aperto), pressoch\u00e9 impossibile da interpretarsi: indagini musicologiche recenti hanno reso possibile la ricostruzione di diverse melodie, soprattutto grazie alla loro identificazione in repertori diversi (per esempio quello della cosiddetta Scuola polifonica di Notre-Dame di Parigi), ma all'epoca in cui Orff se ne occup\u00f2 nessuna delle musiche originali era nota. Il musicista tedesco fu attratto in particolare dalla variet\u00e0 degli argomenti trattati nelle poesie della silloge bavarese: inizi\u00f2 dunque a elaborarne musicalmente alcune, fino a completare 24 brani, per la maggior parte con testo latino; fanno eccezione alcuni brani in alto tedesco medio e altri in provenzale antico.\nDopo la prima rappresentazione a Francoforte, Orff ottenne un grandissimo successo, e la cantata fu eseguita in altre citt\u00e0 tedesche e, nonostante fosse molto ostacolata dal regime nazista per il tono erotico di alcuni canti, divenne l'opera musicale pi\u00f9 conosciuta tra quelle composte durante il Terzo Reich.\nStruttura e brani.\nL'opera \u00e8 strutturata in un prologo, cinque parti e un finale (ripetizione della prima sezione del prologo):\nL'opera non segue una trama precisa ma parte della struttura della composizione si basa sul concetto del giro della \"Ruota della fortuna\": infatti sulla prima pagina della raccolta dei poemi \u00e8 rappresentata la ruota con quattro frasi posizionate intorno quest'ultimo.\nIl brano \"O Fortuna\" apre e chiude il ciclo ed \u00e8 forse il brano pi\u00f9 celebre della composizione: viene sovente proposto in situazioni apocalittiche o potentemente drammatiche.\nL'organico.\nL'orchestra e il coro sono composti dai seguenti elementi:\nInoltre sono presenti anche dei mimi e dei ballerini."}
{"id": "2342026", "revid": "287204", "url": "https://it.wikipedia.org/wiki?curid=2342026", "title": "Itumbiara Esporte Clube", "text": "L'Itumbiara Esporte Clube, noto anche semplicemente come Itumbiara, \u00e8 una societ\u00e0 calcistica brasiliana con sede nella citt\u00e0 di Itumbiara, nello stato del Goi\u00e1s.\nStoria.\nIl 9 marzo 1970, l'Itumbiara Esporte Clube \u00e8 stato fondato.\nNel 1979, l'Itumbiara ha partecipato al Campeonato Brasileiro S\u00e9rie A, terminando al 64\u00ba posto.\nNel 2008, l'Itumbiara ha vinto il campionato statale per la prima volta, dopo aver sconfitto il Goi\u00e1s 1-0 e 3-0 in finale.\nNel 2010, l'Itumbiara ha terminato il campionato statale al 9\u00ba e penultimo posto ed \u00e8 retrocesso nella seconda divisione statale. Tuttavia si \u00e8 qualificato per il Campeonato Brasileiro S\u00e9rie D 2011, perch\u00e9 le squadre del Campionato Goiano 2011 decisero di non partecipare alla S\u00e9rie D."}
{"id": "2342033", "revid": "66387", "url": "https://it.wikipedia.org/wiki?curid=2342033", "title": "Operatore Nabla", "text": ""}
{"id": "2342036", "revid": "110157", "url": "https://it.wikipedia.org/wiki?curid=2342036", "title": "Hong Kong (Jean-Michel Jarre)", "text": "Hong Kong \u00e8 un album live di Jean-Michel Jarre, pubblicato nel 1994 dalla Disques Dreyfus.\nIl disco.\nNonostante l'album si chiami \"Hong Kong\" e abbia immagini del concerto cinese nel booklet, molti dei brani sono stati registrati durante il tour europeo \"Europe in Concert\". Fanno eccezione \"Souvenir Of China\", che consiste in un mix speciale fra la versione eseguita al concerto di \"Parigi la D\u00e9fense\" e quella eseguita in Hong Kong, e \"Fishing Junks at Sunset\", che \u00e8 stata registrata durante le prove del concerto di Hong Kong.\nL'album \u00e8 stato originariamente pubblicato come un doppio disco, mentre nella versione ri-masterizzata del 1997 le tracce sono state unite in un unico disco."}
{"id": "2342037", "revid": "284938", "url": "https://it.wikipedia.org/wiki?curid=2342037", "title": "HFB 320", "text": ""}
{"id": "2342038", "revid": "284938", "url": "https://it.wikipedia.org/wiki?curid=2342038", "title": "HFB 320 Hansajet", "text": ""}
{"id": "2342041", "revid": "767487", "url": "https://it.wikipedia.org/wiki?curid=2342041", "title": "Marcel Starks", "text": "Carriera.\nCentro di 203 cm, ha giocato nella Liga ACB con Barcelona, C.C. Badalona e Ferrol.\nInoltre, in Serie A ha vestito le maglie di Fortitudo Bologna, Treviso, Napoli, Pavia e Virtus Bologna e ha segnato un totale di 4105 punti."}
{"id": "2342042", "revid": "156341", "url": "https://it.wikipedia.org/wiki?curid=2342042", "title": "Marcellous Starks", "text": ""}
{"id": "2342046", "revid": "98077", "url": "https://it.wikipedia.org/wiki?curid=2342046", "title": "Locomotore FS E.636", "text": ""}
{"id": "2342050", "revid": "1856513", "url": "https://it.wikipedia.org/wiki?curid=2342050", "title": "Dolphin Air", "text": "Dolphin Air era una compagnia aerea charter fondata a Dubai e offriva il suo servizio in tutto il Medio Oriente ed in Pakistan. Il suo hub di riferimento era l'Aeroporto Internazionale di Dubai; terminate le operazioni di vettore aereo nel 2008 \u00e8 rimasta come azienda di assistenza agli aeromobili.\nStoria.\n\"Dolphin Air\" \u00e8 entrata in operativit\u00e0 sul mercato aereo nel 2002 e contava nel 2007 67 dipendenti. All'atto della fondazione, si pensava di avviarla verso una rapida crescita in tutto il mondo. Tuttavia, i capitali e la presenza sul mercato di compagnie aeree pi\u00f9 organizzate, hanno permesso il controllo del solo territorio interno.\nFlotta.\nA giugno 2008, la flotta della Dolphin Air conta solo un aeromobile, un Boeing 737-200."}
{"id": "2342059", "revid": "112891340", "url": "https://it.wikipedia.org/wiki?curid=2342059", "title": "Night Passage (album)", "text": ""}
{"id": "2342061", "revid": "287204", "url": "https://it.wikipedia.org/wiki?curid=2342061", "title": "Lepus brachyurus", "text": "La lepre giapponese (\"Lepus brachyurus\" Temminck, 1845) \u00e8 un mammifero lagomorfo della famiglia dei Leporidi.\nDistribuzione.\nCon quattro sottospecie (\"Lepus brachyurus angustidens\", \"Lepus bracyurus brachyurus\", \"Lepus brachyurus lyoni\" e \"Lepus brachyurus okiensis\") la specie \u00e8 diffusa in tutto il Giappone a sud dell'isola di Hokkaid\u014d.\nIl suo \"habitat\" \u00e8 costituito dalle aree prative o con presenza di radi cespugli, preferibilmente in aree collinari o submontane: non teme l'uomo e la si trova anche in aree antropizzate.\nDescrizione.\nDimensioni.\nMisura fino a 40 cm di lunghezza, per un peso che pu\u00f2 raggiungere i 2 kg.\nAspetto.\nNel complesso l'aspetto \u00e8 tozzo e squadrato, con testa arrotondata ed orecchie corte ed arrotondate.\nIl pelo presenta colorazione con tonalit\u00e0 che vanno dal grigiastro al bruno-nerastro a seconda dell'esemplare: la regione ventrale e la testa presentano colorazione pi\u00f9 chiara rispetto al pelo del dorso, che \u00e8 variamente brizzolato di nero. Le popolazioni delle zone pi\u00f9 fredde tendono ad assumere colorazione bianca dopo la muta invernale, per meglio mimetizzarsi in ambienti ricoperti da un manto nevoso.\nBiologia.\nSi tratta di animali solitari e notturni, che durante il giorno riposano nel folto della vegetazione e qualche volta anche in tane scavate da altri animali e poi abbandonate (si tratta dell'unica specie di lepre a mostrare tale comportamento). Si muove velocemente e con estrema circospezione, tendendo sempre i propri sviluppatissimi sensi in allerta per percepire anche il minimo segnale che indichi la presenza di un intruso o di un pericolo nelle vicinanze. In tal caso, l'animale si immobilizza, contando sul proprio manto mimetico per passare inosservato agli occhi dell'intruso: se costui tuttavia si avvicina troppo, la lepre giapponese rompe il proprio stato di immobilit\u00e0 e si d\u00e0 a una fuga precipitosa ed a percorso zigzagante.\nAlimentazione.\nSi nutre principalmente di erbe, foglie e germogli: a volte si avventura fra le chiome degli alberi, proprio allo scopo di mangiarne i succulenti germogli, e causando in alcuni casi seri danni alle coltivazioni.\nCome gli altri Leporidi, pratica abitualmente la coprofagia per ridigerire il cibo ed estrarne la maggiore quantit\u00e0 possibile di nutrienti.\nRiproduzione.\nLa stagione riproduttiva va da febbraio a luglio: la femmina pu\u00f2 tuttavia partorire durante tutto l'arco dell'anno, qualora le condizioni ambientali lo consentano, e portare allo svezzamento fino a cinque cucciolate in un anno. I cuccioli, da uno a quattro per cucciolata, nascono dopo una gestazione di un mese e mezzo circa e sono gi\u00e0 ricoperti di pelo ed in grado di vedere alla nascita: essi possono dirsi indipendenti dalla madre gi\u00e0 a partire dallo svezzamento (che si completa attorno al mese di vita), ma non possono riprodursi prima dei dieci mesi d'et\u00e0, quando viene raggiunta la maturit\u00e0 sessuale."}
{"id": "2342065", "revid": "1005847", "url": "https://it.wikipedia.org/wiki?curid=2342065", "title": "Juan Carlos Latorre", "text": "Biografia.\nIngegnere laureato alla facolt\u00e0 di scienze matematiche dell'Universit\u00e0 del Cile, si reca successivamente in Germania per specializzarsi all'Universit\u00e0 di Karlsruhe.\nCarriera politica.\nLatorre incominci\u00f2 la sua carriera politica come dirigente della Giovent\u00f9 Democristiana e tra il 1983 e il 1987 divenne Presidente del Consiglio Metropolitano degli Ingegneri. Nel 1989, nel 1993 e nel 2005 \u00e8 stato eletto deputato alla Camera dei deputati del Cile. Dal 14 dicembre 2008 \u00e8 stato eletto segretario nazionale del suo partito."}
{"id": "2342084", "revid": "729019", "url": "https://it.wikipedia.org/wiki?curid=2342084", "title": "Battaglia di Negapatam (1758)", "text": "La battaglia di Negapatam fu una battaglia non decisiva combattuta tra uno squadrone inglese ai comandi del viceammiraglio George Pocock e uno squadrone francese ai comandi del Comte d'Ach\u00e9 al largo della costa indiana nei pressi di Negapatam durante la guerra dei sette anni. La battaglia ebbe luogo il 3 agosto 1758."}
{"id": "2342089", "revid": "729019", "url": "https://it.wikipedia.org/wiki?curid=2342089", "title": "OM 6600", "text": "L'OM 6600 (6x6) o Acp 56 nella nomenclatura militare italiana era un autocarro militare USA, l'M139 (M139 Truck, Bridge), della categoria degli M39 concepito appositamente dalla Mack Trucks per il trasporto di materiali da ponte militare galleggiante.\nImpiego operativo.\nGli autocarri della serie M39 furono costruiti nel 1950 per soddisfare le pressanti richieste dell'US Army impegnato nella guerra di Corea. L'M139 fu prodotto su licenza anche in Italia dalle Officine Meccaniche di Brescia e adottato dall'Esercito Italiano che lo classific\u00f2 come Acp 56 (Autocarro pesante mentre il 56 indica l'anno di adozione). L'OM ne produsse 430 a partire dal 1956.\nCaratteristiche di questo automezzo erano la robustezza, l'adattabilit\u00e0 ai terreni pi\u00f9 accidentati e la capacit\u00e0 di carico che portarono l'esercito italiano a impiegarlo presso il 2\u00ba Reggimento genio pontieri di Piacenza e Legnago adibito al trasporto di componenti del ponte galleggiante classe 60 e presso il reparto logistico, poi 13\u00ba Battaglione Logistico di Manovra, della 3\u00aa Brigata missili \"Aquileia\" di Portogruaro come mezzo adeguato per il trasporto delle testate atomiche dei missili Honest John e dei MGM-52 Lance. Gli ultimi esemplari italiani sono stati ritirati e radiati attorno al 1992.\nOM 6000 e M139.\nL'autocarro OM 6000 era nelle forme identico all'M139 americano, l'unica differenza tra i due consisteva nella forma a raggiera delle ruote anteriori di tipo civile che contraddistingueva quello italiano.\nLa differenza pi\u00f9 consistente era data dal motore, l'autocarro dell'OM era dotato di un sei cilindri della Fiat alimentato a benzina, tipo 203, e aveva una capacit\u00e0 di 10.676\u00a0cm\u00b3 e una potenza di 220 cavalli, mentre quello americano era un R6602 di 6 cilindri prodotto dalla Continental di 9.865\u00a0cm\u00b3 che erogava una potenza di 244 cavalli. Il motore Fiat aveva un consumo maggiore, con un litro di benzina poteva percorrere circa 550 metri, ed era accoppiato ad una trasmissione a quattro marce mentre il Continental era dotato di un cambio manuale Spicer 6352 a cinque marce.\nPur essendo classificati per un trasporto di 5 tonnellate la loro portata effettiva era pi\u00f9 che doppia, circa 9140\u00a0kg, con una capacit\u00e0 di traino di 14.000\u00a0kg su strada e 7.500\u00a0kg in fuoristrada. Ambedue gli automezzi erano inoltre dotati di un verricello anteriore Gar Wood da 9.000\u00a0kg. Ogni autocarro in forza al Genio militare era destinato a trasportare una campata completa del ponte galleggiante classe 60, che consistevain una parte di ponte lunga 4,57\u00a0m, composta da due semigalleggianti, dieci piastre, due travi di ripartizione, due guide e un pannello centrale."}
{"id": "2342091", "revid": "1924342", "url": "https://it.wikipedia.org/wiki?curid=2342091", "title": "Bubbling Under Hot 100", "text": "Bubbling Under Hot 100 \u00e8 una delle classifiche curate e pubblicate settimanalmente dal pi\u00f9 famoso settimanale musicale statunitense, \"Billboard\". Consiste in 25 posizioni dopo la Hot 100, pertanto rappresentano i posti dal 101\u00ba al 125\u00ba in tale classifica. La \"Bubbling Under Hot 100 Singles\" \u00e8 stata creata il 1\u00ba giugno 1959 e ha continuato ad apparire sul settimanale \"Billboard\" fino al 31 agosto 1985. Dopo la sua eliminazione per sette anni, ritorn\u00f2 a comparire sulla rivista dal 5 dicembre 1992."}
{"id": "2342095", "revid": "1543377", "url": "https://it.wikipedia.org/wiki?curid=2342095", "title": "USS Housatonic (1861)", "text": "Lo USS \"Housatonic\" era una sloop-of-war della United States Navy. La nave prese il nome dall'Housatonic River in New England, fu varata il 20 novembre 1861 presso la Boston Navy yard e fu posta in servizio attivo a partire dal 29 agosto 1862 al comando del capitano William Rogers Taylor.\nL'11 settembre dello stesso anno lo \"Housatonic\" salp\u00f2 dal porto di Boston per giungere a Charleston in Carolina del Sud il 19 settembre, dove prese parte al blocco navale dei porti degli stati del sud nel corso della guerra di secessione americana. Nel corso del blocco navale il 17 febbraio 1864 lo \"Housatonic\", posto a vigilanza del porto, in modo che nessuna nave potesse entrarne o uscirne, fu affondato dal sommergibile CSS Hunley con una carica esplosiva. Tale evento entr\u00f2 nella storia per essere stato il primo affondamento di una unit\u00e0 di superficie effettuato da un sommergibile."}
{"id": "2342096", "revid": "123567607", "url": "https://it.wikipedia.org/wiki?curid=2342096", "title": "Classe Resolution", "text": "La classe Resolution di sottomarini, armata con i missili Polaris, fu il principale deterrente nucleare britannico dalla fine degli anni sessanta al 1996, quando furono rimpiazzati dalla classe Vanguard, armata con missili Trident II.\nCostruzione.\nDue coppie di unit\u00e0 vennero ordinate nel maggio 1963 alla Vickers Shipbuilding and Engineering di Barrow-in-Furness e alla Cammell Laird di Birkenhead. L'opzione per una quinta unit\u00e0, che si sarebbe dovuta chiamare \"Ramillies\", venne cancellata nel febbraio 1965. Per i battelli della classe vennero utilizzati nomi tradizionalmente portati da navi da battaglia, a rimarcare il ruolo fondamentale dei sottomarini nella guerra moderna.\nLa Vickers costru\u00ec la \"Resolution\" e la \"Repulse\", mentre la Cammell Laird produsse la \"Renown\" e la \"Revenge\". La costruzione procedette in maniera insolita, con prua e poppa assemblate separatamente ed unite in seguito con l'installazione del comparto missili di progettazione statunitense. \nIl progetto era una modifica della precedente classe Valiant, ingrandita per incorporare il compartimento dei missili tra la torretta ed il reattore. La lunghezza era di 130 metri, con una larghezza di 10,1 metri e un'altezza complessiva di 9 metri. Il dislocamento in immersione era di 8.500 tonnellate, mentre in emersione era di 7.700. Un reattore Rolls-Royce ad acqua pressurizzata e turbine English Electric fornivano una velocit\u00e0 di 25 nodi (46\u00a0km/h). La profondit\u00e0 massima di immersione era di 275 metri. A bordo potevano essere stivati fino a 16 missili Polaris A3 in due scomparti da 8. A prua erano situati sei tubi lanciasiluri da 533\u00a0mm per siluri Tigerfish. In caso di emergenze o avarie era presente anche un generatore diesel. L'equipaggio era di 143 uomini."}
{"id": "2342104", "revid": "2075278", "url": "https://it.wikipedia.org/wiki?curid=2342104", "title": "Mainstream Top 40 Airplay", "text": "La Mainstream Top 40 Airplay (nota anche come Pop Airplay o Pop Songs) \u00e8 una classifica musicale statunitense curata e pubblicata dal settimanale \"Billboard\". La classifica consiste in 40 posizioni ottenute grazie al calcolo della trasmissione delle canzoni sulle 130 radio mainstream dislocate in tutti gli Stati Uniti. \u00c8 la maggiore componente della classifica Radio Songs, che insieme alla Digital Songs e alla Streaming Songs (e, in passato, anche alla Hot Singles Sales), determina l'andamento della classifica principale stilata dalla rivista, la Billboard Hot 100."}
{"id": "2342109", "revid": "43530", "url": "https://it.wikipedia.org/wiki?curid=2342109", "title": "Servizi segreti", "text": ""}
{"id": "2342114", "revid": "6923", "url": "https://it.wikipedia.org/wiki?curid=2342114", "title": "Kawasaki KR 350", "text": ""}
{"id": "2342115", "revid": "6923", "url": "https://it.wikipedia.org/wiki?curid=2342115", "title": "Kawasaki KR 250", "text": ""}
{"id": "2342120", "revid": "879070", "url": "https://it.wikipedia.org/wiki?curid=2342120", "title": "Lepus habessinicus", "text": "La lepre abissina (\"Lepus habessinicus\" Hemprich &amp; Ehrenberg, 1832) \u00e8 un mammifero lagomorfo della famiglia dei Leporidi.\nDistribuzione.\nLa specie \u00e8 diffusa nel Corno d'Africa, oltre che con una popolazione isolata in Sudan orientale: forse la si trova anche nell'estremo nord del Kenya. Si pensa che l'areale di questa specie sia in espansione in quelle zone rese brulle dall'eccessiva presenza di bestiame.\nLa lepre abissina occupa le aree erbose e cespugliose dal livello del mare fino ad oltre 2000 m di quota: nelle aree in cui il suo areale si sovrappone a quello di altre specie congeneri (\"Lepus capensis\", \"Lepus saxatilis\"), la competizione \u00e8 minimizzata dal fatto che la lepre abissina preferisce aree pi\u00f9 aperte e con minore copertura di cespugli, al punto che nelle aree semidesertiche essa rimpiazza completamente le altre specie.\nDescrizione.\nDimensioni.\nMisura fino a 55 cm di lunghezza, per un peso massimo che pu\u00f2 sfiorare i 3 kg.\nAspetto.\nIl corpo \u00e8 allungato e slanciato, con grossa testa e lunghe orecchie.\nIl pelo \u00e8 di colore nerastro su dorso, nuca e testa, con brizzolature bianche presenti in particolare sul quarto posteriore e sulle zampe posteriori: il petto, i fianchi e la parte distale delle zampe sono invece di colore bruno-giallastro, mentre il ventre, la gola, le orecchie, la parte interna delle zampe posteriori e la parte inferiore della coda sono bianco-grigiastri. Sulla faccia \u00e8 presente una banda bianca che dalla radice delle orecchie raggiunge i lati del naso.\nBiologia.\nSi tratta di animali solitari, dalle abitudini principalmente crepuscolari e notturne: durante il giorno restano nascosti fra i cespugli o negli anfratti delle rocce, camuffati dal pelo altamente mimetico. In caso di pericolo, si danno alla fuga solo se l'aggressore si avvicina troppo: generalmente preferiscono infatti restare perfettamente immobili, aspettando anche per molto tempo che il pericolo cessi prima di riprendere a muoversi.\nAlimentazione.\nLa lepre abissina \u00e8 principalmente erbivora: si nutre di erbe, germogli, foglie ed altro materiale di origine vegetale, che taglia coi forti incisivi e macina grazie ai grossi molari.\nCome gli altri lagomorfi, essa \u00e8 inoltre solita praticare la coprofagia, allo scopo di ridigerire il cibo ed estrarne la maggior quantit\u00e0 di nutrimento possibile.\nRiproduzione.\nNon vi sono dati a disposizione sulle modalit\u00e0 riproduttive della specie: si ritiene tuttavia che essa non differisca eccessivamente come modi e tempi da quella di altre specie congeneri."}
{"id": "2342122", "revid": "547034", "url": "https://it.wikipedia.org/wiki?curid=2342122", "title": "Lucio Albinio (storia romana)", "text": "Biografia.\nLa figura di Lucio Albinio \u00e8 legata al sacco di Roma, messo in atto dai Galli Senoni condotti da Brenno, una delle pagine pi\u00f9 difficili della storia romana, tanto che il 18 luglio, giorno della battaglia persa dai romani presso il fiume Allia, in seguito fu dichiarato giorno \"nefasto\" del calendario romano.\nA Roma, dove era giunta notizia della disfatta, regnava il caos, con i Senatori intenti ad organizzare l'estrema resistenza sul Campidoglio, e i cittadini romani, in preda alla paura e al terrore, che cercavano scampo fuggendo fuori Roma, sul Gianicolo.\nE in quel frangente i romani si dimostrarono attaccati ai loro Dei e alle loro tradizioni, con il Flamine di Quirino e le Vestali, che cercavano di mettere in salvo quanti pi\u00f9 oggetti sacri possibile.\nIn quel frangente si inserisce la figura leggenderia di Lucio Albinio, che seppure in fuga con la propria famiglia, seppure plebeo, mantenne ferma la tradizionale religiosit\u00e0 romana, facendo scendere i propri familiari dal carro, per far posto alle Vestali, e portandoli in salvo fino a Cere."}
{"id": "2342125", "revid": "869733", "url": "https://it.wikipedia.org/wiki?curid=2342125", "title": "Cestino (informatica)", "text": "Il cestino (in inglese \"Trash\" o \"Recycle Bin\") \u00e8 una funzionalit\u00e0 dei sistemi operativi dotati di interfaccia grafica. \u00c8 una componente specifica del file manager ed \u00e8 spesso integrato nel desktop environment.\nIn genere \u00e8 implementato come una o pi\u00f9 directory non direttamente accessibili dall'utente. La sua funzione \u00e8 quella di contenere i file cancellati dal PC e permette di navigare tra essi, annullarne l'eliminazione e lo spostamento nel cestino (riportandoli alla loro posizione originaria) oppure eliminarli definitivamente dall'hard disk o dal supporto fisico in cui erano originariamente presenti, recuperando memoria.\nStoria.\nIl cestino fa la sua prima apparizione nel 1983 sull'Apple Lisa con il nome di \"Wastebasket\". Insieme alla metafora della scrivania fu oggetto nel 1994 di una causa legale tra Apple e Microsoft. In seguito fu rinominato \"Trash\".\nUn analogo del cestino era gi\u00e0 presente in MS-DOS 6 tramite \"Delete Sentry\". Questo sistema permetteva di utilizzare il comando UNDELETE per ripristinare i file eliminati. I file venivano automaticamente rimossi dopo sette giorni o all'avvio del sistema operativo.\nNei sistemi della Apple, prima dell'introduzione di System 7, il contenuto del cestino veniva immagazinato su memoria volatile. Il cestino veniva quindi svuotato al termine della sessione del Finder. In seguito venne data la possibilit\u00e0 all'utente di svuotare manualmente il cestino implementando la funzionalit\u00e0 come cartella persistente. Su macOS il cestino viene anche utilizzato per espellere i compact disc o rimuovere delle unit\u00e0.\nAlcuni sistemi, ad esempio OS/2, presentano uno \"shredder\" che, come suggerisce il nome, si occupa di eliminare i file.\nFunzionamento del cestino.\nMac OS.\nSu macOS sono presenti due tipi di cestini. Il primo \u00e8 situato in ~/.Trash e contiene il contenuto del cestino dell'utente. Il secondo tipo \u00e8 rappresentato da una cartella /.Trashes presente nei dispositivi che non vengono montati nella root.\nfreedesktop.org.\nLe implementazioni del cestino nei desktop environment GNOME, KDE e Xfce sono conformi alla \"Trash specification\" di freedesktop.org.\n\u00c8 inoltre disponibile una interfaccia a riga di comando denominata trash-cli conforme alla specifica.\nMicrosoft Windows.\nIl cestino, nei sistemi operativi Microsoft, fu introdotto in Windows 95. La sua icona si trova sempre sul desktop ed \u00e8 rappresentato con un'icona raffigurante una pattumiera.\n\u00c8 possibile visualizzare le icone dei file eliminati come se fossero in una qualsiasi cartella di Windows: \u00e8 possibile eliminarli definitivamente o riportarli alla loro posizione originale, ma non \u00e8 possibile aprirli direttamente dal cestino, senza ripristinarli.\n\u00c8 inoltre possibile riservare al cestino una quota variabile di spazio del disco rigido, configurarlo in modo che i file siano spostati in esso tacitamente ed \u00e8 possibile disattivarlo del tutto.\nPosizione logica del cestino.\nBench\u00e9 fisicamente i file nel cestino non si spostino dal settore di origine, la loro posizione logica nei filesystem FAT e NTFS viene variata in modo che l'utente non li trovi pi\u00f9 nella cartella dalla quale li elimina, bens\u00ec nel cestino.\nLa directory nella quale questi file vengono posti \u00e8 contrassegnata come \"di sistema\" ed \u00e8 quindi normalmente invisibile agli utenti del sistema."}
{"id": "2342127", "revid": "599013", "url": "https://it.wikipedia.org/wiki?curid=2342127", "title": "Nuris Arias", "text": "Gioca nel ruolo di opposto.\nCarriera.\nCon la nazionale dominicana ha vinto la medaglia d'oro ai Giochi Panamericani del 2003 in casa nella citt\u00e0 di Santo Domingo, Repubblica Dominicana. Giocando nel ruolo di schiacciatrice ha fatto parte della nazionale della sua nazione natale al Campionato mondiale di pallavolo femminile 2006, indossando la maglia #9. Durante la sua carriera ha giocato in club dominicani, italiani e spagnoli."}
{"id": "2342130", "revid": "89688", "url": "https://it.wikipedia.org/wiki?curid=2342130", "title": "Ouji", "text": ""}
{"id": "2342138", "revid": "159341", "url": "https://it.wikipedia.org/wiki?curid=2342138", "title": "Agostino Barelli", "text": "Biografia.\nNella citt\u00e0 natale prese parte al progetto per la chiesa di San Bartolomeo (1527).\nLavor\u00f2 quindi in Baviera, dove introdusse il Barocco italiano.\nA Monaco disegn\u00f2 la chiesa di San Gaetano chiamata Theatinerkirche (1663) su modello della chiesa di Sant'Andrea della Valle in Roma.\nNella medesima citt\u00e0 avvi\u00f2 la costruzione del Castello di Nymphenburg, poi continuato da Enrico Zuccalli e altri.\nAl ritorno in Italia, a Bologna, dopo il 1675, fu nominato architetto capo del municipio, e tra i suoi lavori vi furono la porta delle Lame (1667), il portico della chiesa di Santa Lucia, il portico e la cupola della chiesa di Santa Maria del Baraccano, la costruzione dell'ospedale dei Fatebenefratelli e il disegno per la chiesa di Santa Margherita (1687)."}
{"id": "2342143", "revid": "7459", "url": "https://it.wikipedia.org/wiki?curid=2342143", "title": "Antifellos", "text": ""}
{"id": "2342144", "revid": "102164515", "url": "https://it.wikipedia.org/wiki?curid=2342144", "title": "Tony Zucco", "text": "Tony Zucco \u00e8 un personaggio immaginario dei fumetti di Batman.\nDescrizione.\nAntonio Zucco, detto Tony, \u00e8 il terzo mafioso italoamericano pi\u00f9 potente di Gotham City, dopo Carmine Falcone e Sal Maroni. Controlla buona parte delle attivit\u00e0 criminali della citt\u00e0, e viene preso di mira da Batman al pari dei suoi colleghi criminali.\nUn giorno il dirigente del circo gothamita ritarda con il pagamento della tangente, con la quale avrebbe goduto della protezione, e il padrino uccide i genitori di Dick Grayson, trapezisti in questo circo, per farne un esempio."}
{"id": "2342145", "revid": "133248", "url": "https://it.wikipedia.org/wiki?curid=2342145", "title": "Un giorno nella vita di Ivan Denisovi\u010d", "text": ""}
{"id": "2342152", "revid": "204012", "url": "https://it.wikipedia.org/wiki?curid=2342152", "title": "Ileostomia di alimentazione", "text": ""}
{"id": "2342154", "revid": "281901", "url": "https://it.wikipedia.org/wiki?curid=2342154", "title": "Sgombridi", "text": ""}
{"id": "2342155", "revid": "74801", "url": "https://it.wikipedia.org/wiki?curid=2342155", "title": "Pima", "text": "I Pima (o Akimel O'odham) sono un gruppo di nativi americani viventi in un territorio che attualmente comprende l'Arizona centrale e meridionale, negli Stati Uniti, e lo stato di Sonora in Messico.\nIl nome Akimel O'odham significa \"popolo del fiume\", tali popolazioni sono strettamente collegate con i Tohono O'odham (che significa \"popolo del deserto\", gi\u00e0 noti col nome di Papago), e con gli Hia C-ed O'odham, e gli Sobaipuri, attualmente estinti.\nInvece il termine \"Pima\" sembra significare la contrazione della frase \"non so\" o \"non capisco\" pronunciata ripetutamente nella loro lingua nei loro primi contatti con gli europei, probabilmente invece parlanti lo spagnolo.\nStoria prima del 1539.\nGli Akimel O'Odham (antropologicamente noti come Pima) sono un sottogruppo dell'O'odham (termine Pima per definire \"Popolo\").\nL'O'odham include gli Tohono O'Odham, noti come Papago, e gli Hia C-ed O'odham. \nI gruppi sono culturalmente connessi e sono considerati discendenti da un gruppo capostipite citato come il Hohokam. \nIl termine Hohokam \u00e8 i derivazione dalla parola O'odham \"Ho-ho-gam\" che pu\u00f2 essere tradotto con \"quelli che sono venuti prima\", cio\u00e8 gli antenati.\nIl popolo del fiume (l'Akimel O'odham) vive lungo il fiume Gila e lungo il fiume Salt in Arizona, inoltre lungo il fiume Yaqui nello stato di Sonora in Messico.\nI villaggi Pima sono costituiti da piccoli gruppi di case sparse, abitati da gruppi familiari \"estesi\"; i villaggi sono strutturalmente costituiti da un gruppo di fabbricati centrali di servizi, come il forno comune e di conservazione della legna, tutto attorno sono le case dei nuclei famigliari, attorno al complesso abitato \u00e8 normalmente lasciato un fronte di delimitazione a vegetali (piccoli alberi e cespugli).\nDato che la cultura ed il sistema economico \u00e8 prevalentemente contadino, sono spesso diffuse nella campagna piccole casette temporanee o baracche, usate come base per la coltivazione e la cura dei campi, se lontani dalle abitazioni.\nLa societ\u00e0 del O'odham \u00e8 matrilineare e come detto la composizione sociale \u00e8 basata sulla famiglia estesa.\nLa lingua O'odham \u00e8 comune a tutti i gruppi del O'odham e, pur essendovi differenze notevoli dovute allo sviluppo separato dei gruppi (che sono stanziali su un territorio molto ampio), tutti i gruppi sono in grado di comprendersi l'un l'altro.\nLe maggiori differenze di lessico si sono avute in tempi recenti in seguito alle divergenti assimilazioni di termini tecnici moderni nella lingua tradizionale.\nLa economia degli Akimel O'odham fu sempre primariamente basata sulla coltivazione della terra, su una modesta caccia e sulla raccolta di semi e bacche per integrare la dieta. \nHanno sempre praticato un commercio elementare basato su scambi.\nLa coltivazione della terra fu basata su estesi e complessi sistemi di irrigazione, costruiti in tempi remotissimi ma sempre conservati e mantenuti, riparati e ricostruiti secolo dopo secolo, per gli usi comunitari.\nGli Akimel O'odham sono esperti nella tessitura dei filati e delle fibre vegetali (abiti e mantelli di lana e cesteria di intricata fattura).\nPrima degli arrivi degli europei i loro maggiori nemici furono gli Apache, che razziavano i loro villaggi nei periodi di carestia.\nNonostante episodici conflitti anche con altre popolazioni, essendo un popolo pacifico intrattennero di norma buoni rapporti con gli altri gruppi, ed anche con gli Apache, essendo conosciuti soprattutto per essere disposti ad aiutare gli altri in caso di necessit\u00e0.\nNonostante questo ebbero una discreta tradizione di cultura bellica e svilupparono una ben sviluppata tecnica di battaglia.\nStoria dopo il 1539.\nIl primo contatto documentato con gli europei fu nel 1539 con il missionario spagnolo Marcos de Niza. \nPi\u00f9 tardi furono visitati dal missionario Eusebio Kino e dal frate Francisco Garc\u00e9s.\nLe autorit\u00e0 civili spagnole colonizzarono il territorio installando fortificazioni, fattorie e miniere e provocando nei nativi ribellioni e conflitti (1695-1751).\nI contadini di origine spagnola installatisi lungo il Gila ottennero ll confinamento degli indiani in una \"riserva\".\nEssendo questa enormemente inferiore come estensione al territorio da loro usato in precedenza (3,5 milioni di acri) questo rendeva assolutamente impossibile la loro sopravvivenza, in conseguenza di questo vi fu progressivamente una migrazione verso Nord lungo le sponde del Salt River a costituire quello che ora \u00e8 la Comunita Indiana Pima-Maricopa del fiume Salt (Salt River Pima-Maricopa Indian Community).\nL'Akimel O'odham ed il fiume.\nL'Akimel O'odham (Popolo del Fiume) visse sulle sponde del fiume Gila fino al contatto con gli europei. \nIl loro sistema di vita (\"himdag\u012d\", a volte translitterato in inglese come Him-dak) fu ed ancora oggi \u00e8, basato attorno al fiume, che ancor oggi \u00e8 considerato sacro.\nLa parola \"Him-dag\" deve essere chiarita, dato che non pu\u00f2 essere tradotta con una semplice parola in un'altra lingua, e non \u00e8 solo limitata ad un aggettivo di riverenza verso il fiume, ma comprende invece valori mistico-religiosi, morali e di identit\u00e0 culturale, filosofica ed in generale una concezione del mondo (soprattutto con la natura) che \u00e8 interconnessa al sistema di vita e permea completamente la loro cultura.\nAttualmente il fiume Gila \u00e8 in secca per la maggior parte dell'anno, ad effetto dei massicci prelievi con potenti mezzi aspiranti anche da falde sotterranee praticati da grandi proprietari agricoli anche non nativi.\nLo sconvolgimento del flusso del fiume associato alla modifica del clima indotto ha sconvolto il sistema dei vita dei Pima e degli Apache in Arizona, provocando devastanti episodi di carestie tra i nativi ed una violenta guerra legale tra gli stessi nativi ed il Governo degli Stati Uniti, che ha segnato recentemente qualche minimo progresso nel rispetto dei loro diritti.\nLa alterazione del corso del fiume ha comunque indotto devastanti effetti di alluvioni e siccit\u00e0 anche per le grandi compagnie agricole; un gravissimo problema \u00e8 la salinizzazione delle falde acquifere sotterranee prodotte da sistemi di irrigazione intensivi a pioggia che provocano una forte evaporazione e quindi concentrazione di sali residui.\nI popoli Pima soffrono inoltre di danni indiretti dovuti alla introduzione nella dieta di cibi inconsueti ed a forte contenuto calorico (carboidrati) che provoca una inconsuetamente alta incidenza di malattie glicemiche (diabete di tipo 2).\nIl fatto che i Pima siano la popolazione umana mondiale a maggiore incidenza di tale tipo di diabete sembra derivare dalla loro particolare struttura genetica.\nTale struttura genetica, se li rende resistenti a diete povere di carboidrati, e soprattutto in grado di assimilare in modo efficiente cibi ad elevata concentrazione di componenti anti-nutrizionali, ha invece effetti devastanti nel caso di diete ipercaloriche per eccesso di carboidrati.\nL'eccesso di carboidrati \u00e8 scatenante, infatti le popolazioni Pima del Messico, con una dieta pi\u00f9 strettamente tradizionale, povera in carboidrati raffinati, ha una incidenza di diabete pressoch\u00e9 normale.\nVita attuale.\nAttualmente la maggior parte della popolazione di etnia O'odham \u00e8 amministrata autonomamente nella Comunit\u00e0 Indiana del Fiume Gila (Gila River Indian Community) (GRIC), una seconda parte che storicamente si spost\u00f2 sulle rive del Salt River formarono la Comunit\u00e0 Indiana Pima-Maricopa del Salt River (Salt River Pima-Maricopa Indian Community). Entrambe le due trib\u00f9 sono confederazioni che includono i Maricopa. \nAttualmente il GRIC \u00e8 una gestione sovrana del territorio di circa acri () nella Arizona Centrale. \nLa comunit\u00e0 \u00e8 suddivisa in sette distretti amministrativamente autonomi con governi distinti realizzati da \"council\" (consigli). La comunit\u00e0 \u00e8 retta da un proprio Governatore e da un Vice Governatore, affiancati da un consiglio di 18 rappresentanti eletti su base della entit\u00e0 della popolazione dei vari distretti.\nIl sostegno economico della Comunit\u00e0 \u00e8 basato fortemente sulla presenza di qualificato turismo proveniente dall'esterno, le iniziative in essere comprendono tre Casin\u00f2, campi da golf con loro strutture di ricezione, pensioni ed alberghi per il turismo dei visitatori, aziende per la sistemazione ambientale e la manutenzione dell'arredo naturale, piccole installazioni industriali ed artigiane, imprese di costruzione e riparazione locali.\nIl GRIC ha inoltre un ampio sistema di gestione di proprie fattorie e piani di sviluppo agricolo. \nIl Salt River Pima-Maricopa Indian Community \u00e8 pi\u00f9 piccolo ma \u00e8 anche questo retto da un Presidente eletto fiancheggiato da un consiglio tribale.\nLe iniziative sono analoghe per la realizzazione di piccole strutture turistiche, piccole attivit\u00e0 industriali, edilizia compatibile ed arredo ambientale, oltre che la cura di attivit\u00e0 agricole.\nCuriosit\u00e0.\nTra i Marine ritratti nella notissima foto iconografica (\"in posa\") del sollevamento della bandiera americana a Iwo Jima, alla fine della Seconda guerra mondiale nel Pacifico, (trasformata poi in un monumento vero e proprio a Washington), vi era un Pima: Ira Hamilton Hayes (1923 - 1955).\nLa presenza casuale dei marines che, richiesti dal fotografo, si atteggiarono all'azione, sconvolse loro la vita.\nQuesto accadde anche al Pima, che ebbe la vita segnata in positivo ed in negativo per quella sua casuale presenza, (mor\u00ec alcolizzato a 32 anni), in positivo per\u00f2 si ebbe anche la presa di coscienza della presenza dei Pima e dei loro gravissimi problemi; per questa presa di coscienza anche Ira Hayes fu attore e promotore attivo.\nIra Hayes \u00e8 ritratto in inizio di questo testo in posizione centrale della raccolta dei ritratti degli O'odham (Pima)."}
{"id": "2342158", "revid": "486946", "url": "https://it.wikipedia.org/wiki?curid=2342158", "title": "Archepietra", "text": ""}
{"id": "2342161", "revid": "879070", "url": "https://it.wikipedia.org/wiki?curid=2342161", "title": "Thunnus albacares", "text": "Il tonno a pinne gialle (Thunnus albacares), conosciuto anche come tonno albacora o tonno monaco, \u00e8 un pesce di mare della famiglia Scombridae.\nDistribuzione e habitat.\nSi tratta di una specie circumtropicale, diffusa in tutti i mari caldi del globo, in particolare nel Pacifico occidentale, mar dei Caraibi, oceano Indiano e sud dell'Atlantico. In Europa si trova lungo le coste portoghesi dell'Atlantico e non \u00e8 chiaro se, talvolta, penetri nel mar Mediterraneo.\n\u00c8 una specie pelagica come il tonno rosso, ma pu\u00f2 occasionalmente trovarsi sottocosta. A causa della pesca intensiva \u00e8 a rischio estinzione e rientra nella lista rossa di Greenpeace, che segnala le specie marine pi\u00f9 sensibili, sconsigliandone il consumo.\nDescrizione.\nSi distingue dal tonno rosso, dai seguenti particolari:\nLa colorazione \u00e8 blu o nero-bluastra, spesso con fasce trasversali pi\u00f9 chiare.\n\u00c8 inoltre pi\u00f9 piccolo del tonno rosso e sembra che non superi i 2 m di lunghezza.\nAlimentazione, Riproduzione.\nSimili a quelle del tonno.\nPesca.\nSi cattura con metodi simili a quelli impiegati oggi per il tonno rosso. In seguito all'assottigliamento degli stock di quest'ultima specie, il tonno pinna gialla viene pescato sempre pi\u00f9. Le sue popolazioni, comunque, sembrano in condizioni migliori di quelle del \"Thunnus thynnus\" del Mediterraneo.\nMeno pregiato del tonno rosso e dal prezzo pi\u00f9 economico, \u00e8 l'elemento utilizzato per la quasi totalit\u00e0 delle conserve di tonno sott'olio.\nNel 2010, Greenpeace International ha aggiunto anche il tonno pinna gialla alla lista degli animali a rischio. \"La 'seafood red list' di Greenpeace International \u00e8 un elenco di pesci comunemente venduti nel mondo dalla grande distribuzione, che con una certa probabilit\u00e0 vengono pescati con metodi non sostenibili.\"\nUn'altra problematica collegata alla pesca del tonno pinna gialla, che ha attirato negli ultimi anni l'attenzione dell'opinione pubblica, \u00e8 l'altissima mortalit\u00e0 di alcune specie di delfini che rappresentano una comune cattura accessoria in questo tipo di pesca: ci\u00f2 \u00e8 dovuto alla frequente associazione di banchi di \"Thunnus albacares\" con larghi gruppi di delfinidi, in particolare appartenenti alla specie \"Stenella attenuata\", una situazione talmente ricorrente che persino i pescatori utilizzano spesso i delfini come indicatore della presenza del tonno, ulteriormente aumentando l'impatto sui cetacei."}
{"id": "2342162", "revid": "124931308", "url": "https://it.wikipedia.org/wiki?curid=2342162", "title": "Area archeologica di Capo Colonna", "text": "L'area archeologica di Capo Colonna \u00e8 un sito archeologico statale situato in localit\u00e0 Capo Colonna, vicino a Crotone, raggiungibile tramite una strada costiera dal capoluogo. \u00c8 inclusa nella lista dei monumenti nazionali.\nStoria.\nIl santuario di Hera Lacinia di Capo Colonna, dipendente dalla citt\u00e0 di Crotone antica, fu uno dei santuari pi\u00f9 importanti della Magna Graecia dall'et\u00e0 arcaica fino al IV secolo a.C., finch\u00e9 cio\u00e8 fu sede della lega Italiota prima che si trasferisse a Taranto.\nIl sito del santuario era in una posizione strategica lungo le rotte costiere che univano Taranto allo stretto di Messina, su un promontorio chiamato anticamente \"Lacinion\", che diede anche l'epiteto alla dea venerata, Hera Lacinia. Il nome odierno invece ricorda le rovine del tempio (con l'ultima \"colonna\" in piedi), mentre il nome usato fino all'epoca moderna, \"Capo Nao\", altro non \u00e8 che una contrazione del greco \"naos\", che significa appunto \"tempio\".\nIl santuario era stato edificato alla fine del VI secolo a.C. ed era anche chiamato di \"Hera Eleytheria\", come resta testimoniato da un'iscrizione sul cippo del \"Lacinion\", al Museo archeologico nazionale di Crotone. \nTra il XVI ed il XIX secolo fu quasi completamente saccheggiato per riutilizzare i materiali da costruzione, prima del Castello di Carlo V e delle mura difensive della Citt\u00e0, e poi per la costruzione del Porto.\nDescrizione.\nIl complesso era composto da pi\u00f9 edifici, dei quali sono oggi visibili alcuni resti. Il tempio vero e proprio, di ordine dorico, con sei colonne sulla facciata (\"esastilo\") e quattordici sui lati lunghi, era proteso verso il mare e aveva la classica forma dei templi greci: un imponente complesso in stile dorico alte oltre 8 metri e costituite da otto rocchi scanalati. Il tetto era di lastre di marmo e tegole in marmo pario. Nulla si sa delle decorazioni che, per\u00f2, erano certo presenti, come si pu\u00f2 dedurre dal ritrovamento di una testa femminile in marmo della Grecia e pochi altri frammenti.\nLa colonna, in stile dorico, fino al 1638 era affiancata da un'altra caduta per un terremoto e poggia sui pochi resti del possente stilobate.\nNelle adiacenze \u00e8 tracciata una \"\"Via Sacra\" di una sessantina di metri e larga oltre 8 metri.\nAl complesso del tempio appartengono anche almeno tre altri edifici chiamati \"Edificio B\", \"Edificio H\", \"Edificio K\": \nGli scavi hanno riscoperto una parte delle decorazioni architettoniche originali, in marmo greco e databili a una fase di costruzione del V secolo a.C., che oggi si trovano a Crotone. Nel capoluogo si trovano anche i resti della copertura in marmo pario, successiva alla vittoria di Crotone su Sibari, e delle offerte votive, spesso con iscrizioni.\nNella parte settentrionale dell'area archeologica sono presenti parti di un insediamento di epoca romana, identificato con la colonia di Croto, dedotta nel 194 a.C., e numerosi altri fabbricati, tra cui tre ville baronali settecentesche, una piccola chiesa intitolata alla Madonna di Capo Colonna, con un ampio sagrato, su cui si affaccia la Torre Nao, fortificazione del XVI secolo."}
{"id": "2342163", "revid": "41388444", "url": "https://it.wikipedia.org/wiki?curid=2342163", "title": "Torre Nao", "text": ""}
{"id": "2342165", "revid": "339392", "url": "https://it.wikipedia.org/wiki?curid=2342165", "title": "Santuario di Hera Lacinia", "text": ""}
{"id": "2342172", "revid": "41405953", "url": "https://it.wikipedia.org/wiki?curid=2342172", "title": "Tempio di Hera Lacinia", "text": ""}
{"id": "2342173", "revid": "72396", "url": "https://it.wikipedia.org/wiki?curid=2342173", "title": "Mariano Cusmano", "text": "Oper\u00f2 principalmente nel suo paese natale, dove si trovano molte opere che gli furono commissionate per i locali edifici religiosi (chiese e conventi).\nLa tecnica usata principalmente da Cusmano era la pittura ad olio su tela. Questo si pu\u00f2 dedurre da diverse suo opere che sono giunte ai tempi recenti e che per la maggior parte dei casi si conservano a Licodia.\nPer esempio l'olio su tela di San Francesco d'Assisi, posto sul lato sinistro del presbiterio della chiesa dei Cappuccini. Questa tela fu commissionata da Alfonso Santapau principe di Palazzolo. San Francesco appare durante la sua stigmatizzazione.\nDi Cusmano \u00e8 inoltre un altro olio su tela che raffigura il perdono di Assisi che sovrasta l'altare maggiore della chiesa dei cappuccini di Licodia Eubea. Diverse sono le opere di questo pittore conservate nella chiesa del Crocefisso o Ospedale di Licodia.\nLavor\u00f2 anche a Caltagirone, Grammichele, dove \u00e8 possibile trovare suoi vari dipinti. Esegu\u00ec opere anche in varie localit\u00e0 della provincia di Ragusa."}
{"id": "2342177", "revid": "7", "url": "https://it.wikipedia.org/wiki?curid=2342177", "title": "Battaglia del Grano", "text": ""}
{"id": "2342179", "revid": "1442080", "url": "https://it.wikipedia.org/wiki?curid=2342179", "title": "Mariano Agosta", "text": "Biografia.\nVissuto a cavallo fra il XIX e il XX secolo, tra le sue opere si ricordano una scuola di Atene, un panorama olio su tela di Licodia Eubea e un San Gregorio.\nAgosta si diplom\u00f2 presso l'Accademia di belle arti di Napoli. Si ricordano di questo pittore le grandi doti nel campo del ritratto. Egli infatti ebbe diverse offerte di lavoro in tutta Europa, in piccoli e grandi centri, ma sempre rifiut\u00f2 per amore verso il suo paese natale. Si attribuisce ad Agosta il ritratto olio su tela dell'illustre canonico Martino La Russa, vissuto a Licodia Eubea nel XVI secolo. Sicuramente Agosta ebbe l'opportunit\u00e0 di copiare la fisionomia del canonico da un altro dipinto per poi riprodurlo in uno nuovo, oggi visibile presso i locali del Museo archeologico Antonio Di Vita di Licodia Eubea.\nAgosta rientra nel filone dei pittori nazareni dell'Ottocento, in quanto prediligeva in molti suoi dipinti realizzati per privati o chiese il soggetto sacro. A Grammichele, infatti, presso la chiesa di San Leonardo si conserva una sua tela raffigurante la Madonna del Lume del 1914, mentre nella chiesa dello Spirito Santo \u00e8 conservata un'altra tela della stessa epoca, raffigurante l'assunzione della Vergine Maria in cielo e gli Apostoli."}
{"id": "2342183", "revid": "1543377", "url": "https://it.wikipedia.org/wiki?curid=2342183", "title": "Music Is My Savior", "text": "Music Is My Savior \u00e8 l'album di debutto del rapper Mims prodotto dalla EMI/Capitol. Fu pubblicato il 27 marzo 2007. Include i singoli \"This Is Why I'm Hot\", \"Like This\" e \"Just Like That\".\nIl Disco.\nCollaborazioni.\nL'album contiene diverse collaborazioni, con il rapper sudista Bun B, i rapper underground Bad Seed, LeToya Luckett, Cham, l'artista reggae Junior Reid, e il cantante R&amp;B J. Holiday.\nProduzione.\n\"Music Is My Savior\" \u00e8 stato prodotto dai Blackout Movement, D. Baker, Ty Fyffe, e DJ Blackout. La maggior parte dell'album \u00e8 frutto del lavoro di DJ Blackout e del suo team Blackout Movement. Mims ha citato molte volte di credere che il suo progetto abbia beneficiato enormemente della vasta collaborazione con i Blackout Movement. Egli afferma che siano in grado di dare un suono diverso alla musica.\nSingoli.\nI singolo estratti da \"Music Is My Savior\" sono \"This Is Why I'm Hot,\" \"Like This\" e \"Just Like That.\"\nLa traccia \"Cop It\" \u00e8 stata utilizzata nel gioco \"Madden 08\" della EA Sports game come colonna sonora, ma mai pubblicata come singolo.\nRiconoscimenti.\nCritica.\nL'album ha ricevuto diverse recensioni dalla critica. La rivista \"Rolling Stone\" gli diede tre stelle su cinque, dichiarando \"Mims non pu\u00f2 diffondere un intero album.\" Allmusic gli diede tre stelle e mezzo su un totale di cinque. IL'album fu recensito pi\u00f9 negativamente dal \"The L.A. Times\", che gli diede solo una stella e mezzo."}
{"id": "2342185", "revid": "33689", "url": "https://it.wikipedia.org/wiki?curid=2342185", "title": "Apollonio (magister militum)", "text": "Biografia.\nEra imparentato con Saturnino, dato che suo fratello ne aveva sposato la figlia. Ben educato e pagano, entro il 448 divenne cristiano. Ricevette due lettere da Teodoreto.\n\u00c8 attestato come \"magister militum praesentalis\" d'Oriente dal 443 al 451, anno in cui fu inviato da Attila come ambasciatore, senza che il sovrano unno lo accogliesse, in quanto Apollonio non recava il tributo da lui richiesto; in quell'anno \u00e8 attestato come sostenitore del \"magister militum\" Zenone.\nPotrebbe essere identificabile con l'Apollonio console nel 460."}
{"id": "2342186", "revid": "110157", "url": "https://it.wikipedia.org/wiki?curid=2342186", "title": "S Club (album)", "text": "S Club \u00e8 l'album di debutto del gruppo pop britannico S Club 7, \u00e8 stato pubblicato dalla Polydor il 4 ottobre 1999 in tutto il mondo, A parte negli Stati Uniti dove invece arriv\u00f2 solo l'11 aprile 2000\nI singoli estratti dall'album sono \"Bring It All Back\", \"S Club Party\" e \"Two in a Million/You're My Number One\"."}
{"id": "2342187", "revid": "300067", "url": "https://it.wikipedia.org/wiki?curid=2342187", "title": "Mohamed Abukar", "text": ""}
{"id": "2342189", "revid": "228587", "url": "https://it.wikipedia.org/wiki?curid=2342189", "title": "More Than Meets the Eye (Mims)", "text": "More Than Meets the Eye \u00e8 un mixtape del rapper Mims &amp; DJ Lennox. \u00c8 stato pubblicato il 29 luglio 2008."}
{"id": "2342191", "revid": "219110", "url": "https://it.wikipedia.org/wiki?curid=2342191", "title": "Teatro romano di Locri", "text": "Il Teatro romano di Locri \u00e8 situato nel sito archeologico di Locri Epizefiri, in localit\u00e0 Contrada Pirettina. Fu realizzato nel I secolo a.C. sull'impianto originale greco del IV secolo a.C.; \u00e8 la pi\u00f9 importante testimonianza della romanizzazione della citt\u00e0, che venne trasformata in \"municipium\", perdendo gradualmente di importanza.\nNel tempo si susseguirono numerosi rimaneggiamenti non chiaramente datati. Fu riportato alla luce nel 1940 da Paolo Enrico Arias; gli scavi furono terminati nel 1957 da Alfonso De Franciscis. \nStoria.\nLa citt\u00e0 greca di Locri Epizefiri \u00e8 citata da Aristotele, che ne faceva risalire la fondazione ai servi fuggiti da Sparta mentre i loro padroni erano occupati con la guerra contro i Messeni. La colonia, al di l\u00e0 del mito, ebbe come primo insediamento il promontorio Zefiro e solo alla fine delle ostilit\u00e0 contro i Siculi, terminate con la vittoria dei locresi, l'insediamento venne spostato nella pianura sottostante, nel 670 a.C. circa.\nLa citt\u00e0, che ebbe un'interessante storia politica con una democrazia moderata che limitava il potere assoluto degli aristocratici, sub\u00ec la tirannia di Dionigi il Giovane (dal 356 a.C.), figlio del tiranno Dionigi di Siracusa, scacciato dalla citt\u00e0 siciliana, e di una donna locrese. I Romani la presero nel 205 a.C., dopo che tenne un atteggiamento ambiguo durante le guerre puniche, anche durante l'occupazione di Annibale del 216-215 a.C.\nDescrizione.\nIl teatro si trova sul dromo cittadino, con la cavea appoggiata a un pendio naturale sul fianco della collina Cusemi. La forma \u00e8 pi\u00f9 ampia di un semicerchio. L'edificio conteneva fino a 4.500 spettatori. Dalla cavea (\"koilon\") costituita da gradoni tagliati in parte nella roccia ed in parte sistemati con lastre della stessa arenaria, si godeva un notevole panorama della citt\u00e0 e del mare.\nLa gradinata era tagliata nella tenera pietra locale e divisa in sette cunei o settori (\"kerk\u00ecdes\"), mediante sei scalette (\"klimakes\"). Una partizione orizzontale (\"diazoma\") separava le gradinate pi\u00f9 alte (\"epitheatron\") oggi rovinate. Si pensa che il teatro servisse anche per riunioni politiche.\nI romani costruirono i corridoi laterali ed intervennero soprattutto in alcune zone della gradinata e dell'orchestra, riducendo lo spazio per gli spettatori e ingrandendo l'area destinata ad un nuovo genere di spettacolo, come i combattimenti tra i gladiatori, e tra gladiatori e animali."}
{"id": "2342192", "revid": "599013", "url": "https://it.wikipedia.org/wiki?curid=2342192", "title": "Il miglio verde", "text": ""}
{"id": "2342195", "revid": "33689", "url": "https://it.wikipedia.org/wiki?curid=2342195", "title": "Text editor", "text": ""}
{"id": "2342198", "revid": "1543377", "url": "https://it.wikipedia.org/wiki?curid=2342198", "title": "Tour de Ski 2007-2008", "text": "Il Tour de Ski 2007-2008 si \u00e8 svolto come l'anno precedente durante la Coppa del Mondo tra il 28 dicembre 2007 e il 6 gennaio 2008 in cinque localit\u00e0 diverse di tre Paesi. In seguito alla cancellazione di Oberstdorf, le sedi in questa edizione sono state quattro.\nTappe e Gare.\n Nov\u00e9 Mesto: \n Praga:\n Nov\u00e9 Mesto:\nInizialmente le gare dell'1 e 2 gennaio erano state assegnate ad Oberstdorf ma la FIS le ha dovute annullare e spostarle a Nov\u00e9 Mesto a causa di un problema con la Federazione tedesca.\n Asiago:\n Val di Fiemme:\nRisultati.\nClassifica Finale.\nLa classifica si basa sui tempi accumulati in tutte le otto tappe del tour. Per le gare di sprint \u00e8 stato valutato il tempo di qualificazione. Inoltre, sono stati aggiudicati dei bonusa agli atleti che hanno vinto le singole gare e i traguardi volanti.\nAi migliori 30 nella classifica generale del Tour de Ski \u00e8 stato assegnato un punteggio quattro volte superiore al numero dei punti FIS assegnati in una normale gara di Coppa del Mondo, proprio per la classifica di CdM.\nClassifica finale dopo le 8 tappe:"}
{"id": "2342199", "revid": "23555328", "url": "https://it.wikipedia.org/wiki?curid=2342199", "title": "Tradizioni orali", "text": ""}
{"id": "2342200", "revid": "339392", "url": "https://it.wikipedia.org/wiki?curid=2342200", "title": "Hera Lacinia", "text": ""}
{"id": "2342201", "revid": "339392", "url": "https://it.wikipedia.org/wiki?curid=2342201", "title": "Era Lacinia", "text": ""}
{"id": "2342202", "revid": "339392", "url": "https://it.wikipedia.org/wiki?curid=2342202", "title": "Santuario di Hera al Capo Colonna", "text": ""}
{"id": "2342203", "revid": "339392", "url": "https://it.wikipedia.org/wiki?curid=2342203", "title": "Lacinion", "text": ""}
{"id": "2342204", "revid": "301156", "url": "https://it.wikipedia.org/wiki?curid=2342204", "title": "Stadio comunale di Chiavari", "text": "Lo stadio comunale di Chiavari \u00e8 il principale impianto calcistico dell'omonima citt\u00e0, sede degli incontri interni della Virtus Entella.\nInaugurato come \"campo sportivo del Littorio\" nel 1935, nell'area in cui gi\u00e0 nel 1933 era sorta una struttura provvisoria, venne intitolato \"campo sportivo Paolo Dall'Orso\" nel 1941 e ribattezzato \"stadio comunale\" nel 1945. E' talvolta erroneamente definito \"stadio Aldo Gastaldi\", dal nome della via in cui sorge l'impianto, dal 1982 intitolata al partigiano Aldo Gastaldi.\nIl nucleo originario dell'edificio \u00e8 la tribuna in stile razionalista italiano, soggetta alla tutela della \"Soprintendenza Archeologia, Belle Arti e Paesaggio per la citt\u00e0 metropolitana di Genova e le province di Imperia, La Spezia e Savona\", cui vennero aggiunti nel tempo altri settori a formare l'attuale pianta quadrangolare. L'impianto - che nel passato ha raggiunto la capienza di posti - \u00e8 omologato per spettatori.\nLo stadio ha ospitato le gare di tornei giovanili nazionali e internazionali, tornei femminili nazionali, \u00e8 stato utilizzato per altri sport quali l'atletica leggera, il judo, la lotta, la pallacanestro, il pugilato ed il sollevamento pesi, oltre che come sede di concerti musicali. Per brevi periodi ha costituito il terreno di gioco casalingo di altre societ\u00e0 calcistiche.\nStoria.\nPremesse.\nAgli inizi del XX secolo il calcio acquis\u00ec a Chiavari una crescente popolarit\u00e0 e l'assenza di spazi dedicati port\u00f2 gli appassionati a praticarlo nelle vie e piazze cittadine, suscitando le proteste di parte della cittadinanza. Il terreno di piazza Roma, sorta nel 1907, divenne luogo deputato alle manifestazioni - non esclusivamente sportive - e fu qui che l'Entella disput\u00f2 il suo primo incontro nel 1914. Nella stessa decade vennero allestiti in citt\u00e0 i primi campi sportivi propriamente detti, come quello del quartiere Sampiderdicanne utilizzato dall'Ardita Juventus che partecip\u00f2 al campionato di Promozione 1914-1915 ed il campo sportivo di Corso Dante inaugurato nel 1915 e destinato alla Pro Chiavari, che pochi mesi prima aveva inglobato l'Entella facendone la propria sezione calcio.\nAl termine della prima guerra mondiale il campo sportivo di Corso Dante dovette essere nuovamente allestito e l'Entella, tornata societ\u00e0 indipendente, riprese ad utilizzarlo dal 1919 disputandovi alcune stagioni inclusa la Seconda Divisione 1922-1923, secondo livello assoluto del campionato italiano di calcio. Dal 1931 la squadra avvi\u00f2 un contenzioso con i frati minori proprietari del terreno di gioco, che port\u00f2 alla necessit\u00e0 di creare un nuovo impianto sportivo. L'Entella e le autorit\u00e0 comunali presero in considerazione due aree cittadine per l'edificazione nuova struttura: una alla periferia orientale della citt\u00e0, vicina al fiume Entella e denominata \"Passatempo\", l'altra all'estremit\u00e0 occidentale in prossimit\u00e0 del torrente Rupinaro e denominata \"La Franca\". La scelta ricadde sulla prima ipotesi e nel 1932 l'amministrazione comunale presieduta dal podest\u00e0 Francesco Tappani acquist\u00f2 un terreno sito in via Damiano Chiesa.\nIl progetto e la costruzione.\nIl progetto venne depositato l'11 settembre 1932, redatto dall'Ingegnere Antonio Roffo e basato sulle indicazioni del governo, che in quegli anni incentivava la costruzione di strutture dedicate alla pratica dello sport. L'approvazione avvenne con delibera comunale del 14 ottobre 1933, attraverso uno stanziamento di lire. Pochi giorni dopo, il 1\u00ba novembre l'Entella disput\u00f2 la sua prima partita su un campo da gioco provvisorio sito all'estremit\u00e0 settentrionale dell'area identificata per la costruzione del nuovo impianto: nell'incontro valevole per la 7\u00aa giornata della Prima Divisione 1933-1934 - terzo livello del campionato italiano di calcio - pareggi\u00f2 1-1 con l'. L'impianto provvisorio era costituito da un terreno da gioco disposto in direzione est-ovest dotato di una singola tribuna scoperta costruita in legno e posizionata sul lato nord, oltre ad un fabbricato in mattoni atto ad ospitare gli spogliatoi. Se ne rese necessaria la costruzione a causa del definitivo abbandono del campo sportivo di Corso Dante.\nI lavori si protrassero per circa un anno e mezzo - durante il quale vennero effettuate numerose perizie ed alcuni espropri a privati - ed il \"campo sportivo del Littorio\" fu ultimato nei primi mesi del 1935. La struttura era dotata di un unico settore: la tribuna coperta realizzata secondo i canoni architettonici del razionalismo italiano, posta ad occidente del terreno di gioco orientato in direzione nord-sud. La partita inaugurale si tenne il 10 marzo 1935 contro la , alla 3\u00aa giornata di ritorno della Prima Divisione 1934-1935. \nDal 1935 al 1944.\nDal 1939 la capienza dell'impianto venne indicata in posti, superiore a quella della tribuna in considerazione della possibilit\u00e0 per gli spettatori di assistere agli incontri lungo tutto il periplo del campo, osservando in piedi la partita. Le dimensioni del terreno di gioco erano di 110x60 m e l'indirizzo ufficiale del campo sportivo posto in corso Lavagna.\nNel 1941 avvenne il cambio di denominazione in \"campo sportivo Paolo Dall'Orso\" in seguito all'intitolazione al sottotenente di vascello chiavarese deceduto l'anno precedente nell'affondamento della torpediniera \"Ariel\" e insignito della medaglia d'argento al valore militare. Nel 1942 l'impianto accolse le sessioni di allenamento della Nazionale italiana in preparazione alle amichevoli internazionali contro la Croazia e la Spagna tenutesi a Genova e Milano. Nella sessione del 16 aprile gli \"azzurri\" disputarono un incontro di allenamento con l'Entella, vincendo 9-2.\nLa seconda guerra mondiale interruppe la disputa del campionato di calcio e nel 1944 venne organizzato al campo sportivo un torneo amichevole in memoria di Enrico Vassallo, tenente caduto in guerra, cui presero parte formazioni della provincia di Genova e che venne vinto dall'Entella. Il bombardamento subito da Chiavari e Lavagna il 12 maggio 1944 coinvolse anche il terreno da gioco ed ogni attivit\u00e0 sportiva venne sospesa.\nDal 1945 al 2001.\nNel 1945 il campo da gioco - brevemente occupato dalle forze armate britanniche - venne risistemato dall'amministrazione comunale presieduta dal sindaco Colombo Sannazzari e l'impianto ribattezzato \"stadio comunale\". Per la stagione 1945-1946 funse da campo interno sia per l'Entella sia per la Lavagnese, che dal 1946 torn\u00f2 ad utilizzare il proprio campo sportivo a Lavagna. Nel 1949 l'impianto fu nuovamente sede di allenamenti della Nazionale italiana, in preparazione dell'amichevole tenutasi a Genova contro il Portogallo.\nDalla stagione 1955-1956 lo stadio venne dotato di un secondo settore: una gradinata scoperta posta ad oriente del terreno da gioco, che nel tempo assunse la denominazione \"Gradinata est\". La strada di accesso alla tribuna venne battezzata \"via del Campo Sportivo\" ed al termine degli anni 1960 la capienza ufficiale dello stadio fu di spettatori. Nel decennio successivo si raggiunse il tutto esaurito per due partite: il 20 settembre 1970 in occasione della 2\u00aa giornata di andata della Serie C Entella Chiavari- ed il 14 agosto 1976 per l'amichevole estiva Entella Chiavari-. Al termine del decennio, la capienza massima dell'impianto venne ridotta a spettatori.\nDal 1982 la strada di accesso venne intitolata ad Aldo Gastaldi e la capienza aumentata a spettatori. In questo decennio in cui l'impianto ospit\u00f2 alcune partite in notturna, come l'incontro Entella Bacezza- valevole per la Coppa Italia Serie C 1986-1987, furono ancora in uso i posti in piedi, limitatamente al settore \"Parterre\" ubicato ai piedi della tribuna. Nel 1992 a causa di un contenzioso tra il comune e l'Entella Bacezza, si pavent\u00f2 la possibilit\u00e0 che lo stadio potesse essere abbandonato dalla squadra, ma le parti si accordarono. Nel 1999 fu sede di alcuni incontri del Torneo di Viareggio, mentre nel 2001 rimase inutilizzato in seguito alla revoca all'Entella Chiavari dell'affiliazione alla Federazione Italiana Giuoco Calcio.\nDal 2002.\nL'utilizzo dello stadio venne assegnato nel 2002 al rinato Vallesturla Entella; in seguito alla posa di un manto erboso sintetico avvenuta nel 2006 il comune aument\u00f2 il numero delle societ\u00e0 beneficiarie, concedendo il campo anche alla Vecchia Chiavari e - due anni pi\u00f9 tardi - all'Entella Femminile. In quello stesso intervento venne creato un campo da calcio a 5 a nord del terreno da gioco e fu completamente rinnovata la pista di atletica. Nel 2008 allo stadio vennero apportati alcuni interventi per l'omologazione per la Serie D, ottenuta per spettatori. Dal 2010 e per alcune edizioni lo stadio riprese ad essere incluso tra gli impianti del Torneo di Viareggio e nello stesso anno venne adottato come terreno casalingo dal Chiavari Caperana, che subentr\u00f2 di fatto nell'utilizzo alla Vecchia Chiavari.\nNel 2011 fu attuato il pi\u00f9 importante progetto di ristrutturazione nella storia dell'impianto, affidato all'architetto Enrico Rocchi coadiuvato dall'ingegnere Cristiano Riccamboni e costato 2 milioni di Euro, totalmente a carico della Virtus Entella. Per ottenere l'omologazione dalla Lega Italiana Calcio Professionistico, stante la scadenza della deroga ottenuta dalla Virtus Entella che era gi\u00e0 da un anno iscritta alla Lega Pro Seconda Divisione, venne aggiunto un terzo settore - la \"Gradinata nord\" dedicata ai tifosi ospiti - ampliata la \"Gradinata est\", ristrutturato l'interno della tribuna, posato un nuovo manto in erba sintetica, ridotta la pista di atletica ed eliminato il campo da calcio a 5. Lo stadio, nel contempo non pi\u00f9 utilizzato dall'Entella Femminile, raggiunse cos\u00ec una capienza di posti. L'anno successivo venne realizzato un nuovo impianto di illuminazione e la struttura pot\u00e9 tornare ad ospitare incontri in notturna, il primo dei quali fu la partita di Coppa Italia 2012-2013 Virtus Entella-.\nNel 2013, quando il Chiavari Caperana lasci\u00f2 l'impianto e la Virtus Entella rimase l'unica utilizzatrice, venne aggiunto un quarto settore: la \"Gradinata sud\". Il progetto, nuovamente affidato all'architetto Enrico Rocchi, previde anche la copertura della \"Gradinata est\" che assunse contestualmente la nuova denominazione \"Distinti\" e la realizzazione di un parcheggio per gli ospiti, situato a nord dello stadio. I lavori - che portarono la capienza complessiva a posti - ebbero un costo di Euro suddiviso tra la Virtus Entella ed il comune. Successivamente alla promozione dei biancocelsti in Serie B, tra il 2014 e il 2015 vennero effettuati ulteriori lavori a completamento di un decennio di trasformazione radicale dell'impianto, che inclusero l'allargamento del campo da gioco rendendo inagibile la pista di atletica, l'introduzione di un parapetto tra gli spalti e il campo, l'installazione di tornelli esternamente al perimetro dello stadio, l'ampliamento di \"Gradinata nord\", \"Gradinata sud\" e \"Distinti\", con installazione di seggiolini in questo settore. Al termine degli interventi, la capienza omologata dello stadio fu di posti.\nNel 2015 lo stadio ospit\u00f2 la finale del Campionato Primavera e nell'autunno dello stesso anno i funerali di Ermes Nadalin, primatista di presenze della squadra biancoceleste, deceduto all'et\u00e0 di 77 anni. Ad inizio 2016 il comune accett\u00f2 la richiesta della societ\u00e0 di intitolargli la gradinata destinata ai tifosi locali, che assunse la denominazione \"Gradinata sud \"Ermes Nadalin\"\". Il 18 marzo lo stadio fece registrare il primo tutto esaurito dopo quaranta anni: 5.521 spettatori in occasione di Entella-Spezia, 32\u00aa giornata di Serie B 2015-2016.. Per la Serie C 2018-2019, oltre che dalla Virtus Entella, venne utilizzato come impianto di casa anche dall'. Il 16 agosto 2019 lo stadio fece registrare nuovamente il tutto esaurito per la partita di Coppa Italia Genoa-, disputatasi a Chiavari per inagibilit\u00e0 dello stadio Luigi Ferraris. Nella corso della seconda met\u00e0 degli anni 2010 avvennero inoltre ulteriori interventi strutturali quali la posa nel 2017 di un nuovo manto erboso sintetico - che venne giudicato dalla Lega B il migliore della categoria - e l'installazione di seggiolini in tutti i settori dello stadio, avvenuta nel 2019 raggiungendo la capienza di spettatori.\nAll'inizio del corrente decennio l'impianto ospit\u00f2 la Supercoppa italiana 2020 di calcio femminile.\nArchitettura.\nUbicazione.\nLo stadio \u00e8 situato in un'area fortemente urbanizzata delimitata da via Aldo Gastaldi, corso Lavagna, viale Sergio Kasman e via Giannotto Bado. La densit\u00e0 abitativa dei dintorni richiede l'applicazione di particolari misure di sicurezza in occasione dello svolgimento delle partite. Il quartiere, denominato nella prima met\u00e0 del XX secolo \"Passatempo\", \u00e8 alla periferia orientale della citt\u00e0, a poca distanza dall'argine del fiume Entella: la zona \u00e8 a rischio esondazione e nel 2014 lo stadio sub\u00ec un allagamento.\nLo stadio \u00e8 a circa un chilometro dall'uscita autostradale di Lavagna dell'A12 Genova-Livorno-Rosignano Marittimo; si trova inoltre a metri dalla stazione ferroviaria di Chiavari.\nEsterno.\nL'ingresso principale allo stadio \u00e8 in via Aldo Gastaldi 22, area occidentale del complesso su cui affaccia la tribuna in stile razionalista italiano, nucleo originario dell'impianto e soggetta alla tutela della \"Soprintendenza Archeologia, Belle Arti e Paesaggio per la citt\u00e0 metropolitana di Genova e le province di Imperia, La Spezia e Savona\". Sempre in via Aldo Gastaldi sono gli accessi alla \"Gradinata sud \"Ermes Nadalin\"\", al parcheggio per atleti e terna arbitrale ed al centro polisportivo unito al corpo principale della tribuna.\nIl settore \"Distinti\" - situato ad oriente del terreno da gioco - \u00e8 raggiungibile dall'ingresso di viale Sergio Kasman, mentre la \"Gradinata nord\" \u00e8 accessibile direttamente dal parcheggio dedicato alla tifoseria ospite.\nInterno.\nLa tribuna \u00e8 interamente coperta ed ospita al suo interno gli spogliatoi, la sala stampa, l'area \"Hospitality\" la sala \"Gruppo Operativo Sicurezza\" e la sede della Virtus Entella. Unito al corpo principale della tribuna \u00e8 il centro polisportivo, utilizzato per la pratica del judo, della lotta, del pugilato e del sollevamento pesi. Il settore \"Distinti\" presenta una copertura sulla parte centrale, mentre le parti laterali - realizzate in struttura metallica - sono scoperte. Questo settore venne edificato nel 1955 e radicalmente ristrutturato in pi\u00f9 interventi avvenuti tra il 2011 e il 2015.\nLa \"Gradinata sud \"Ermes Nadalin\"\" e la \"Gradinata nord\" sono entrambe realizzate in struttura metallica e scoperte: la prima venne edificata nel 2013, la seconda nel 2015 in sostituzione di una precedente struttura costruita nel 2011. Tutti i settori dello stadio sono dotati di seggiolini, all'interno del complesso sono inoltre presenti alcune strutture di servizio prefabbricate.\nSpecifiche.\nIl terreno da gioco dello stadio misura 105 metri in lunghezza e 65 metri in larghezza. Dal 2006 \u00e8 in erba sintetica, il manto attuale \u00e8 stato posato nel 2017 e giudicato dalla Lega B il migliore della categoria. \nL'impianto \u00e8 omologato per posti, suddivisi nei settori:\nIncontri di calcio.\nLo stadio ha ospitato gli incontri casalinghi della Virtus Entella in Coppa Italia, Serie B, Serie C e Lega Pro Prima Divisione oltre che in serie minori e partite amichevoli. Ha anche ospitato un incontro del Genoa in Coppa Italia, gli incontri dell'Albissola in Serie C ed inoltre incontri di altre squadre in serie minori e amichevoli.\nNazionali.\nL'impianto fu sede degli allenamenti della Nazionale italiana nel 1942, in preparazione delle amichevoli con Croazia e Spagna; gli \"azzurri\" disputarono in questo frangente anche una partita di allenamento contro l'Entella il 16 aprile, vincendola 9-2. La Nazionale italiana Under-21 disput\u00f2 nel 2016 un'amichevole presso lo stadio, contro la B Italia. Nel 2014 la Nazionale italiana Under-20 disput\u00f2 un incontro di allenamento contro la Virtus Entella - disputato il 21 maggio e terminato 2-2 - mentre la Nazionale italiana Under-17 scese in campo lo stesso anno contro i pari et\u00e0 della Spagna.\nTornei giovanili.\nLo stadio ha ospitato in pi\u00f9 edizioni alcune partite del Torneo di Viareggio, come quelle del 1999, 2010, 2011, 2012, 2013 e 2016, compresi incontri della fase a eliminazione diretta. Nell'impianto si sono anche tenuti alcuni degli incontri della final eight del Campionato Primavera 2014-2015, inclusa la finale tra e .\nCalcio femminile.\nCon riguardo al calcio femminile ospit\u00f2 le partite casalinghe dell'Entella Femminile in Serie A2 e la Supercoppa italiana 2020 di calcio femminile, vinta dalla Juventus sulla Fiorentina.\nStatistiche.\nAffluenza stagionale.\nAffluenza media stagionale relativa alle partite interne della Virtus Entella:\nAltri sport.\nL'impianto \u00e8 stato sede, opportunamente attrezzato, di incontri di pugilato quali quello del 25 luglio 1969 tra Jos\u00e9 Hern\u00e1ndez e Giuseppe Muzio - cui assistettero spettatori - e quello del 25 agosto 1973 in cui Aldo Traversaro ottenne il titolo di Campione italiano contro Domenico Adinolfi. Il neocampione si era formato nelle palestre della struttura stessa, in cui successivamente prosegu\u00ec l'attivit\u00e0 di istruttore.\nLo stadio ha ospitato nel 2011 e nel 2012 i Campionati regionali Special Olympics di atletica leggera, organizzati da Anffas Onlus. Dal 2014 la pratica dell'atletica leggera nell'impianto non \u00e8 pi\u00f9 possibile, a causa dell'inagibilit\u00e0 della pista. In passato lo stadio \u00e8 stato dotato anche di campi da pallacanestro e da calcio a 5.\nAll'interno dell'impianto \u00e8 presente un centro polisportivo, ristrutturato nel 2020, per la pratica del judo, della lotta, del pugilato e del sollevamento pesi.\nConcerti.\nIl 12 giugno 1981 si tenne nell'impianto la finale del concorso musicale \"Discoboy 81\", condotto da Federico l'Olandese Volante e Barbara D'Urso e vinto da Alice. Tra gli altri artisti che si esibirono in quella serata vi furono Luca Barbarossa, Alberto Camerini, Nada, Alberto Radius, Vasco Rossi e Michele Zarrillo.\nNel 1978 si era esibito allo stadio Antonello Venditti in una tappa del tour \"Sotto il Segno dei Pesci\", mentre lo stesso Vasco Rossi fece il suo ritorno nel 1983 con una tappa di \"Bollicine Tour\". Fabrizio De Andr\u00e9 si esib\u00ec nel 1984 e nel 1991: la registrazione del primo concerto venne successivamente pubblicata nell'album Cr\u00eauza de m\u00e4 - Il concerto 1984 del 2012. Nel 1993 Renato Zero vi tenne una tappa del tour ZerOpera Estate e nel 1999 vi si esib\u00ec Anna Oxa."}
{"id": "2342217", "revid": "2180138", "url": "https://it.wikipedia.org/wiki?curid=2342217", "title": "Artvin", "text": "Artvin (in georgiano \u10d0\u10e0\u10d7\u10d5\u10d8\u10dc\u10d8, \"Artvini\", in laz \"Art'vini\") \u00e8 una citt\u00e0 della Turchia orientale, prossima al confine con la Georgia, sul fiume \u00c7oruh. \u00c8 capoluogo dell'omonima provincia."}
{"id": "2342220", "revid": "767487", "url": "https://it.wikipedia.org/wiki?curid=2342220", "title": "Clownin' Kabul", "text": "Clownin' Kabul \u00e8 un documentario del 2002 di Enzo Balestrieri e Stefano Moser con Patch Adams. Racconta la missione \"Una strada per la Pace - A Patchwork for Peace\", svoltasi in Afghanistan all'indomani della fine della guerra del 2001.\nSono riportate interviste a Patch Adams, Gino Strada, Alberto Cairo, nonch\u00e9 le trasferte del gruppo fuori da Kabul, nel Bamian e nel Panshir.\nNel corso della missione sono state girate circa 180 ore di documentazione da cui \u00e8 stato tratto il documentario presentato fuori concorso alla 59\u00aa Mostra internazionale d'arte cinematografica di Venezia.\nTrama.\n2001: la missione dei \"Clown Dottori\" in Afghanistan, partiti festosamente da Roma fino all'impatto con la realt\u00e0 degli ospedali afgani, agli interventi presso le strutture di Emergency, della Croce Rossa Internazionale, di Terres des Hommes.\nAnalisi critica.\nClownin' Kabul racconta di come dei clown, riescano per 45 giorni a dare sollievo a chi soffre in quella terra lontana e desolata dalle continue battaglie, un documentario incentrato non sulla guerra ma sui \"medici del sorriso\" Tale intervento \u00e8 stato il primo dei paesi occidentali in quel paese dopo circa 30 anni"}
{"id": "2342231", "revid": "33689", "url": "https://it.wikipedia.org/wiki?curid=2342231", "title": "Romolo (comes)", "text": "Era il suocero di Oreste, che ne aveva sposato la figlia. Aveva il grado di \"comes\" nel 449, quando gi\u00e0 era in l\u00e0 con gli anni e aveva esperienza di affari diplomatici; in quell'anno si trovava in Italia, e fu inviato da Flavio Ezio in missione diplomatica presso Attila, assieme a Promoto e Romano"}
{"id": "2342232", "revid": "986213", "url": "https://it.wikipedia.org/wiki?curid=2342232", "title": "Carlo di Borbone-Vend\u00f4me", "text": "Biografia.\nNell'adolescenza ebbe un figlio illegittimo e accumul\u00f2 benefici ecclesiastici fino a divenire abate commendatario di pi\u00f9 di venti abbazie, le cui rendite lo resero uno dei principi pi\u00f9 ricchi d'Europa.\nIl 5 luglio 1540, a diciassette anni, fu eletto vescovo di Nevers. Il 23 gennaio 1544 aggiunse alla sede di Nevers anche quella di Saintes, per poi rinunciare all'una e all'altra rispettivamente il 5 maggio 1546 e il 19 marzo 1550.\nIl 9 gennaio 1548 era intanto divenuto cardinale e poich\u00e9 non era ancora stato ordinato presbitero il titolo cardinalizio che gli fu conferito il 25 febbraio 1549, quello di San Sisto fu dichiarato diaconia \"pro illa vice\".\nIl 9 marzo 1550 ebbe la diocesi di Carcassonne in amministrazione e la mantenne fino al 15 dicembre 1553. Ma sempre nel 1550, il 3 ottobre era stato eletto arcivescovo di Rouen. Aggiunse a questi titoli, oltre a numerose commende di importanti abbazie, l'amministrazione della diocesi di Beauvais, che ebbe dal 26 agosto 1569 al 24 agosto 1575. Dal 1565 al 1585 fu co-legato pontificio di Avignone insieme al cardinale Georges d'Armagnac.\nNel 1584, alla morte del duca di Alen\u00e7on, la Lega lo consider\u00f2 come erede al trono di Francia, escludendo dalla successione tutti i protestanti. Enrico III lo fece arrestare e, nel 1589, la Lega lo proclamava re di Francia con il nome di Carlo X, mentre rimaneva imprigionato a Fontenay-le-Comte. Fu lui stesso a rinunciare alla successione e a riconoscere la legittimit\u00e0 di suo nipote Enrico IV.\nMor\u00ec in carcere l'anno successivo. Fu sepolto nella certosa di Gaillon che aveva fondato, ma nel 1764 la certosa sub\u00ec un incendio, dopo il quale le ceneri furono inumate e il monastero ricostruito, per poi essere nuovamente distrutto durante la Rivoluzione.\nConclavi.\nDurante il suo periodo di cardinalato, Carlo di Borbone-Vend\u00f4me partecip\u00f2 ai seguenti conclavi:\nnon partecip\u00f2 invece ai:\nSuccessione apostolica.\nLa successione apostolica \u00e8:"}
{"id": "2342233", "revid": "287204", "url": "https://it.wikipedia.org/wiki?curid=2342233", "title": "Diocesi di Cagli", "text": ""}
{"id": "2342235", "revid": "287204", "url": "https://it.wikipedia.org/wiki?curid=2342235", "title": "Diocesi di Pergola", "text": ""}
{"id": "2342238", "revid": "767487", "url": "https://it.wikipedia.org/wiki?curid=2342238", "title": "Randy Woods", "text": ""}
{"id": "2342240", "revid": "1318658", "url": "https://it.wikipedia.org/wiki?curid=2342240", "title": "Aldo Ghizzetti", "text": "Biografia.\nAllievo, nella scuola secondaria, di Guido Ascoli presso il liceo scientifico Galileo Ferraris, si laure\u00f2 poi in matematica all'Universit\u00e0 di Torino nel 1930 con Alessandro Terracini, iniziando subito dopo la carriera universitaria come assistente di analisi matematica e di geometria al Politecnico, come collaboratore di Guido Fubini.\nSuccessivamente, nel 1940, fu chiamato a Roma da Mauro Picone come vicedirettore dell'Istituto Nazionale per le Applicazioni del Calcolo del Consiglio Nazionale delle Ricerche (allora INAC, oggi IAC), del quale Picone era direttore.\nDopo un periodo come collaboratore di Picone alla cattedra di analisi superiore alla Facolt\u00e0 di Scienze della Sapienza di Roma, tenne la cattedra di analisi matematica (algebrica e infinitesimale) a partire dal 1948 all'Universit\u00e0 di Pisa e alla Scuola Normale Superiore, quindi, dal 1949, all'Universit\u00e0 La Sapienza di Roma, prima alla Facolt\u00e0 di Scienze e poi a quella di Ingegneria, fino alla pensione nel 1978. Nel 1960 era succeduto a Picone come direttore dell'INAC.\nDal 1961 al 1964 \u00e8 stato presidente dell'Associazione Italiana per l'Informatica ed il Calcolo Automatico (AICA).\n\u00c8 stato socio dell'Accademia dei Lincei e dell'Accademia delle Scienze di Torino.\nRicerche.\nSi occup\u00f2 principalmente di analisi matematica, mostrando particolare interesse per le applicazioni. Studi\u00f2, tra l'altro, vari argomenti di teoria delle equazioni differenziali ordinarie e alle derivate parziali, e le formule di quadratura, sulle quali pubblic\u00f2 un importante testo.\nSi dedic\u00f2, sin dagli anni di insegnamento di Torino, ai metodi per l'analisi dei circuiti elettrici (\"calcolo simbolico degli elettrotecnici\" di Oliver Heaviside) e ai loro fondamenti matematici rigorosi. Nel 1943 scrisse \"Calcolo simbolico. La trasformazione di Laplace ed il calcolo simbolico degli elettrotecnici\", a cui far\u00e0 seguito, nel 1971, \"Trasformata di Laplace e calcolo simbolico\", un classico dell'argomento, scritto in collaborazione con Alessandro Ossicini."}
{"id": "2342242", "revid": "547034", "url": "https://it.wikipedia.org/wiki?curid=2342242", "title": "10\u00aa edizione dei Satellite Awards", "text": "La 10\u00aa edizione dei Satellite Awards si \u00e8 tenuta il 17 dicembre 2005."}
{"id": "2342245", "revid": "371529", "url": "https://it.wikipedia.org/wiki?curid=2342245", "title": "Mother (John Lennon)", "text": "Mother \u00e8 una canzone di John Lennon, contenuta nel suo album solista \"John Lennon/Plastic Ono Band, \"uscito nel 1970.\nUna versione rimaneggiata e pi\u00f9 corta del brano venne successivamente pubblicata anche come singolo, il 28 dicembre del 1970, solo per il mercato americano. In seguito venne inserito anche sulle raccolte \"Shaved Fish \"(del 1975), \" \"(del 1997) e nell'album concerto \"Live in New York City\", pubblicato postumo nel 1986.\nIl brano.\nDurante i primi mesi del 1970 Lennon, insieme alla moglie Y\u014dko Ono, si sottopose un ciclo di terapia psicanalitica (p\"rimal therapy\") con il dottor Arthur Janov, basata sulla rimozione delle difese psichiche del paziente, alla ricerca dei traumi pi\u00f9 profondi, associati ad esperienze del passato e riferite (nel caso del musicista) alla perdita e all'abbandono da parte dei suoi genitori e, che alla fine, venne descritta dallo stesso come: \"\u00abqualcosa molto pi\u00f9 importante dei Beatles\u00bb.\"\nDurante quel periodo, trascorso prima nella sua residenza inglese di Tittenhurst Park, per tre settimane, e poi al Primal institute di Los Angeles, in California, per altri quattro mesi, Lennon scrisse sia il testo che la musica di \"Mother.\"\nIl brano, introdotto da un lugubre suono di una campana a morto e caratterizzato, nella parte conclusiva, dalle grida strazianti di Lennon (\"Mama don't go, daddy come home\"), venne poi registrato, presso gli EMI Studios di Abbey Road, a Londra, con la collaborazione di Klaus Voormann al basso, di Ringo Starr alla batteria e con la produzione di Phil Spector (oltre che dello stesso Lennon e della moglie Yoko).\nNonostante il titolo \"(Madre)\", il testo del brano, fa riferimento al difficile e doloroso rapporto del musicista con entrambi i genitori che si separarono quando John aveva due anni, affidandolo a una zia: il padre (Alfred), che lasci\u00f2 la famiglia quando John era ancora un bambino, e la madre (Julia), che invece non visse mai con lui e mor\u00ec investita da un'auto guidata un poliziotto ubriaco fuori servizio, quando Lennon aveva solo 17 anni. Pi\u00f9 che un tributo affettuoso, quindi, il brano \u00e8 un vero e proprio atto d'accusa nei confronti dei genitori. Nel corso della sua carriera, Lennon compose altre due canzoni dedicate alla madre: \"Julia\" e \"My Mummy's Dead\".\nIl singolo.\nNonostante considerasse \"Mother\" una delle sue canzoni preferite, Lennon era dubbioso circa le capacit\u00e0 commerciali del brano e consider\u00f2 quindi inizialmente l'idea di pubblicare \"Love\" come singolo.\nIl brano venne invece poi pubblicato come singolo, ma per il solo mercato statunitense e in una versione notevolmente pi\u00f9 corta rispetto a quella dell'album e in parte rivisitata con l'esclusione, tra le altre cose, sia del suono delle campane a morto poste all'inizio del brano, che di alcune urla gutturali di Lennon, alla fine della canzone. Sul lato B del disco venne inserito il brano \"Why\" di Y\u014dko Ono."}
{"id": "2342246", "revid": "1652635", "url": "https://it.wikipedia.org/wiki?curid=2342246", "title": "Pene umano", "text": "Il pene \u00e8 l'organo riproduttivo maschile e costituisce l'ultimo tratto delle vie urinarie.\nAnatomia macroscopica.\nStruttura.\nIl pene \u00e8 una struttura cilindrica totalmente avvolta da cute costituita da una radice, che si trova compresa nel perineo, e di un corpo, che sporge pendulo all'esterno anteriore alla sinfisi pubica e allo scroto. La cute del pene \u00e8 sottile e pigmentata, tanto da essere leggermente pi\u00f9 scura del resto della cute del corpo, essa lo avvolge e lo ricopre formando a livello della corona del glande il prepuzio che ricopre il glande e mostra una struttura corrugata e pieghettata a livello del suo apice. Il prepuzio pu\u00f2 non coprire completamente il glande. Lo strato cutaneo interno del prepuzio, di colore pi\u00f9 chiaro (rosato) si fonde con la corona del glande. Posteriormente al corpo del pene una piega cutanea mediana dello strato cutaneo interno del prepuzio, il frenulo, si continua inferiormente con il rafe mediano della borsa scrotale sino nel perineo e di norma si rende sempre meno distinguibile, mentre superiormente \u00e8 ben distinguibile e si attacca al glande terminando a livello dell'orifizio uretrale. A suoi lati \u00e8 fiancheggiato da due lievi depressioni e al suo interno contiene una piccola arteria. Il glande \u00e8 una struttura bulbare semiconica ricoperta dal prepuzio. La sua cute pu\u00f2 andare dal rosato al violaceo, \u00e8 piuttosto liscia e sulla faccia uretrale del pene \u00e8 perforata dall'uretra che sbocca tramite l'orifizio uretrale, di forma ovale schiacciata e allungata. La cute del pene, sottile e lassa, \u00e8 pigmentata come quella dello strato cutaneo esterno del prepuzio, vi si distinguono facilmente le vene dorsali superficiali del pene. Al di sotto della cute la fascia superficiale del pene (dartos) lo ricopre, si tratta di uno strato di tessuto connettivo lasso in cui si infiltrano fibre muscolari del muscolo dartos. Sotto la fascia superficiale i corpi cavernosi e lo spongioso sono avvolti dalla fascia profonda di Buck, di tessuto connettivo denso che si fonde con i rivestimenti dei tre corpi. Il pene \u00e8 sostenuto dal legamento fundiforme, una struttura fibrosa ricca di elastina derivante dall'ultimo tratto della linea alba e costituita da due foglietti che decorrono ai lati e sotto il pene dove si fondono e dal legamento sospensore triangolare che origina dai legamenti della sinfisi pubica e si inserisce lateralmente alla fascia superficiale del pene.\nArterie.\nLe arterie che irrorano il pene sono l'arteria perineale, l'arteria del bulbo del pene, l'arteria profonda del pene (cavernosa) e l'arteria dorsale del pene.\nVene.\nLe vene del pene sono principalmente la vena dorsale superficiale e la vena dorsale profonda del pene.\nLinfa.\nI linfatici della cute drenano nei linfonodi inguinali superficiali, quelli del glande drenano nei linfonodi inguinali profondi e negli iliaci esterni, quelli dell'uretra, del corpo spongioso e dei corpi cavernosi nei linfonodi iliaci interni.\nInnervazione.\nL'innervazione dei corpi cavernosi deriva dai nervi cavernosi, rami del plesso pelvico contenenti sia fibre simpatiche sia parasimpatiche, che decorrono postero-lateralmente alla prostata, perforano la guaina fibrosa del pene e si distribuiscono a ciascun corpo cavernoso e all'uretra peniena. Le sue fibre simpatiche derivano dai mielomeri T11-L2 e la loro funzione principale \u00e8 la vasocostrizione, la contrazione delle vescichette seminali, della prostata e l'eiaculazione. Le fibre parasimpatiche derivano dai mielomeri S2-S4 e sono funzionalmente vasodilatatrici. I nervi sensitivi sono i nervi dorsali del pene che decorrono al di sotto della fascia profonda di Buck, lateralmente a ciascuna arteria dorsale del pene.\nSviluppo.\nNell'uomo lo sviluppo del pene ha inizio nel periodo intrauterino (intorno alla VIII settimana) e si conclude nell'et\u00e0 puberale, verso il 15\u00ba anno d'et\u00e0. Il suo accrescimento si concentra per\u00f2 principalmente in due fasi: la prima fra l'VIII e la XX settimana di gestazione e i primi tre mesi della vita neonatale; e la seconda durante l'et\u00e0 puberale.\nNella pubert\u00e0 l'accrescimento del pene rappresenta uno dei caratteri sessuali maschili secondari ed \u00e8 il periodo di maggiore accrescimento con un aumento di quasi tre volte le dimensioni rispetto a quelle prepuberali, in un periodo relativamente breve, che ha inizio intorno al 13\u00ba anno d'et\u00e0 e si arresta verso il 15/16\u00ba anno, in concomitanza della piena maturazione sessuale maschile.\nInsieme all'accrescimento delle dimensioni del pene vi \u00e8 anche la comparsa dei peli pubici.\nDimensioni.\nLa lunghezza media di un pene eretto \u00e8 di 15\u00a0cm e il 95% degli uomini di tutto il mondo ha un pene lungo tra i 12 e i 18\u00a0cm, mentre la media europea si attesta tra gli 11 e i 15\u00a0cm, confermata anche da un ulteriore studio britannico.\nMicropene.\nViene considerato micropene qualora la lunghezza del pene stesso sia inferiore di almeno 2,5 deviazioni standard rispetto alla media del pene per quella determinata et\u00e0 del paziente. Generalmente le cause sono imputabili a difetti ormonali.\nAnatomia microscopica.\nI corpi cavernosi internamente sono formati da un labirinto di trabecole di collagene, elastina e muscolatura liscia che conferiscono loro un aspetto simile a quello di una spugna; al loro interno sono accolti numerosi capillari e piccoli nervi. La superficie trabecolare che si affaccia agli spazi cavernosi, cio\u00e8 gli spazi vuoti (allo stato flaccido) tra le numerose trabecole, \u00e8 ricoperta da endotelio. Durante l'erezione gli spazi cavernosi si riempiono di sangue. Il corpo spongioso presenta una struttura simile a quella del cavernoso, ma gli spazi cavernosi sono pi\u00f9 ampi e anastomizzati tra loro e le trabecole possiedono, come nel cavernoso, uno strato endoteliale a contatto con lo spazio. Attorno all'uretra peniena si aprono i dotti delle piccole ghiandole mucose parauretrali (di Littre). Sia i due corpi cavernosi sia il corpo spongioso sono immersi in vivo in uno strato di tessuto connettivo fibroso denso che poi pi\u00f9 esternamente danno origine alla tonaca albuginea. Le tonache albuginee dei corpi cavernosi e del corpo spongioso differiscono per composizione, infatti quella che ricopre il secondo \u00e8 pi\u00f9 sottile, biancastra ed elastica rispetto a quella che ricopre i primi, \u00e8 inoltre pi\u00f9 ricca di cellule muscolari lisce. In sezione l'uretra, che perfora il corpo spongioso, ha un lume stellato o irregolare. Esternamente alla tonaca albuginea vi \u00e8 uno strato di ipoderma (tessuto connettivo lasso) ricco di vasi sanguigni, che permette al pene di muoversi liberamente rispetto alle strutture sottostanti. Lo strato pi\u00f9 superficiale \u00e8 la cute, che nella porzione prossimale \u00e8 ricca di follicoli piliferi, mentre ne \u00e8 priva nella porzione distale, sul prepuzio e sul glande. La superficie interna del prepuzio e della corona del glande \u00e8 ricca di ghiandole sebacee che secernono smegma.\nNella cultura.\nSin dalle culture pi\u00f9 antiche il pene ha assunto una forte importanza in quanto simbolo di fertilit\u00e0 utilizzato anche in cerimonie religiose per propiziare la capacit\u00e0 riproduttiva di uomini e bestie, ad esempio nel paganesimo romano era venerato il dio Priapo caratterizzato da un enorme fallo.\nSul pene possono essere applicati piercing e pu\u00f2 essere modificato come forma di body art.\nI piercing pi\u00f9 comuni sono il Prince Albert, l'Apadravy, l'Ampallang e altri.\nEsistono altre modifiche fisiche al pene, ad esempio il tatuaggio.\nCi sono per\u00f2 forme pi\u00f9 estreme di body art, le pi\u00f9 gravi tra queste sono la subincisione e la biforcazione del glande. Trovato in aborigeni australiani, \u00e8 stato adottato da alcuni uomini anche in Europa e in America.\nPatologie.\nMalformazioni congenite.\nPene ricurvo: Il pene curvo \u00e8 un problema pi\u00f9 psicologico che reale, che nella quasi totalit\u00e0 dei casi viene risolta con l'aiuto di un buono psicologo, rispetto all'intervento chirurgico. Solo in taluni casi estremi \u00e8 realmente necessario l'intervento chirurgico. In tali casi si \u00e8 infatti riscontrata una curvatura ad arco tanto accentuata da creare dolori durante la penetrazione, tanto incidenti da rendere comunque possibile l'orgasmo. L'intervento di raddrizzamento del pene si effettua in anestesia totale e non presenta particolari difficolt\u00e0.\nMalformazioni per difetto o per eccesso.\nEsistono malformazioni congenite del \"pene\" per difetto o per eccesso, come ad esempio:\nIpospadia.\n\u00c8 un'anomalia congenita dovuta a un incompleto sviluppo dell'uretra. Il meato urinario pu\u00f2 essere situato in posizioni diverse del corpo del pene, dalla sua abituale posizione all'apice del glande sino al perineo, nei pressi dello scroto (ipospadie glandulari peniene distali, medio-peniene, peniene prossimali, scrotali o perineali).\nUn'anomalia equivalente all'ipoplasia \u00e8 l'epispadia, dove la malformazione non si verifica nella parte inferiore del pene, ma nella parte superiore.\nTorsione congenita.\nDurante lo sviluppo del pene possono sorgere difetti alle fasce di rivestimento del pene che ne causano una rotazione fino a 90\u00b0 o pi\u00f9.\nQuesta torsione pu\u00f2 svilupparsi in tutte le direzioni senza differenza, ma se rientra nei 45\u00b0 non vi \u00e8 alcun problema.\nPene palmato.\nMalformazione in cui la cute dello scroto si estende sulla parte inferiore del corpo del pene, in maniera tale da creare, in casi estremi, difficolt\u00e0 per il coito.\nFimosi e parafimosi.\nLa \"fimosi\" \u00e8 una malformazione congenita abbastanza diffusa in cui il restringimento dell'orifizio prepuziale impedisce alla pelle di scorrere sul glande e scoprirlo. In molti casi si interviene con una leggera circoncisione.\nLa \"parafimosi\", invece, \u00e8 una malformazione in cui l'anello prepuziale \u00e8 cos\u00ec stretto che una volta retratto non pu\u00f2 essere pi\u00f9 riportato avanti e strozza il glande impedendo il deflusso sanguigno.\nIndurimento plastico del pene.\nL'indurimento plastico del pene o \"induratio penis plastica\" \u00e8 una malattia descritta per la prima volta dal medico francese de Peyronie nel 1743, che determina un incurvamento del pene in erezione dovuto alla comparsa di una placca fibrosa che ostacola meccanicamente l'espansione dei corpi cavernosi.\nOsso penieno.\nDa non confondersi con l'indurimento plastico del pene \u00e8, invece, l'osso penieno, una rara malattia nella quale il setto tra i corpi cavernosi \u00e8 calcificato e determina dolori nell'erezione con conseguente difficolt\u00e0 di coito.\nTumori.\nTra i tumori che colpiscono il \"pene\" si ricordano:"}
{"id": "2342253", "revid": "36426", "url": "https://it.wikipedia.org/wiki?curid=2342253", "title": "Orfico", "text": ""}
{"id": "2342261", "revid": "92723", "url": "https://it.wikipedia.org/wiki?curid=2342261", "title": "Museo archeologico statale Vito Capialbi", "text": "Il Museo archeologico statale Vito Capialbi si trova nel Castello normanno-svevo di Vibo Valentia.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Calabria, nel dicembre 2019 divenuto Direzione regionale Musei.\nStoria.\nNonostante il castello venga detto Normanno-Svevo, la sua prima fase costruttiva non risale ai tempi di Ruggero I come \u00e8 tramandato dalle tradizioni popolari, ma all'epoca di Federico II; venne ampliato sempre nel XIII secolo dagli Angioini. Nel '500 sub\u00ec qualche leggera modifica per l'adattamento a residenza. Danneggiato da un terremoto alla fine del XVIII secolo, venne utilizzato come prigione. Dal 1969 ospita il Museo archeologico statale, intitolato al conte Vito Capialbi, che nel XIX secolo fu studioso e archeologo della zona.\nL'allestimento attuale segue un ordine cronologico e topografico e comprende materiali provenienti dalla citt\u00e0 e dalle zone archeologiche nei dintorni, arricchite da alcune collezioni otto-novecentesche donate da studiosi locali.\nDescrizione.\nIl museo \u00e8 diviso in quattro sezioni principali: reperti da edifici sacri, da necropoli, da collezioni private e i materiali d'et\u00e0 romana.\nL'esposizione ha inizio con oggetti di et\u00e0 protostorica, frutto di scavi nella zona, come quello di una capanna dell'Enolitico. Figura una spada del XIII secolo a.C., ritrovata fortuitamente presso una tomba del VI secolo a.C. Al primo piano sono esposti reperti dalle quattro aree sacre della citt\u00e0 magnogreca, tra cui:\nIl piano inferiore espone reperti provenienti dalle necropoli, databili tra la fine del VII e il IV secolo a.C., tra i quali spicca una laminetta in oro con un'iscrizione in dialetto dorico-ionico che attesta il culto orfico, con consigli per il defunto nell'aldil\u00e0. Fu trovata in una tomba di donna databile tra il V e il IV secolo a.C.\nIl reperti della necropoli ellenistica di contrada Piercastello testimoniano al presenza dei Bruzi nella zona, e spicca per la presenza di due guerrieri in ceramica provenienti una tomba a camera monumentale della fine del III secolo a.C.\nTra i nuclei antiquari privati spiccano le ceramiche architettoniche, come le terrecotte arcaiche dal santuario di Scrimbia, le antefisse a palmetta e a maschera silenica e le sime dipinte. Tra la ceramica si trovano \"lekythoi\" attiche a figure rosse.\nInteressante \u00e8 il monetiere Capialbi, che contiene alcuni rarissimi aurei locresi.\nNell'ultima sezione, dedicata all'epoca romana, sono custoditi reperti proveniente da Sant'Aloe dove sono state rimesse in luce varie \"domus\" e un impianto termale con splendidi mosaici; inoltre poco distante da l\u00ec negli anni '70 \u00e8 venuto alla luce un ripostiglio monetale di 867 monete d'argento Brettie databili alla fine del III secolo a.C. Da questa localit\u00e0 provengono anche vasi in terracotta sigillata e statue marmoree, fra le quali spicca un busto di Agrippa, di ottima qualit\u00e0 artistica. Sono presenti anche alcuni corredi sepolcrali di et\u00e0 romana con lucerne dalle decorazioni molto raffinate, contenitori e unguentari in vetro di grande pregio.\nNel cortile \u00e8 esposto un mosaico del III secolo, ritrovato nei pressi dell'antico porto della citt\u00e0."}
{"id": "2342263", "revid": "36426", "url": "https://it.wikipedia.org/wiki?curid=2342263", "title": "Lekythoi", "text": ""}
{"id": "2342266", "revid": "2210203", "url": "https://it.wikipedia.org/wiki?curid=2342266", "title": "Ritidectomia", "text": " \nLa ritidectomia, conosciuta anche con i nomi di \"lift\" facciale, ritidoplastica e pi\u00f9 genericamente lifting, \u00e8 un procedimento chirurgico tramite il quale si eliminano le rughe del volto e del collo.\nComplicanze.\nFra le possibili e pi\u00f9 comuni complicanze dell'intervento:\nInoltre a partire da un anno dal procedimento la pelle pu\u00f2 tornare ad invecchiare\nIniezione di botox.\nUna particolare forma \u00e8 il \"lifting\" facciale mediante tossine, la cui efficacia \u00e8 stata calcolata sulle 15 settimane. Essa prevede l'iniezione di tossina botulinica (comunemente chiamato botox) nella zona cutanea interessata, causando una paralisi flaccida per cui i muscoli si ridistendono. Si tratta di un procedimento da ripetere pi\u00f9 volte al fine di ricercare i risultati sperati.\nCosti.\nI costi dell'operazione variano a seconda del paese::\nNote aggiuntive sui costi in Europa (2009):"}
{"id": "2342268", "revid": "1386670", "url": "https://it.wikipedia.org/wiki?curid=2342268", "title": "Citt\u00e0 Vecchia (Bari)", "text": ""}
{"id": "2342271", "revid": "110157", "url": "https://it.wikipedia.org/wiki?curid=2342271", "title": "Museo della natura e dell'uomo", "text": "Il Museo di natura e archeologia (MUNA) (in spagnolo: \"Museo de Naturaleza y Arqueolog\u00eda\"; fino al 2018 Museo della natura e dell'uomo, \"Museo de la Naturaleza y el Hombre\"), inaugurato a met\u00e0 degli anni novanta del secolo scorso, \u00e8 un progetto espositivo che appartiene all'Organismo autonomo di musei e centri del Consiglio comunale di Tenerife la cui sede \u00e8 situata nell'immobile neoclassicista che fu l'antico ospedale civile della citt\u00e0 di Santa Cruz de Tenerife (Tenerife, Isole Canarie, Spagna). Attualmente il museo riunisce resti archeologici della preistoria tanto di Tenerife quanto del resto dell'arcipelago canario. \u00c8 considerato il principale museo archeologico nelle isole Canarie e uno dei pi\u00f9 importanti della Spagna.\nComprende il Museo archeologico di Tenerife, l'Istituto canarino di bio-antropologia ed il Museo di scienze naturali di Tenerife. Il museo \u00e8 situato nel centro della citt\u00e0, all'interno dell'antico Ospedale Civile di Nuestra Se\u00f1ora de los Desamparados, edificio del 1745 che costituisce un esempio di architettura neoclassicista delle Canarie. Esso venne dichiarato bene di interesse culturale con la categoria di monumento nel 1983.\nSi sottolineano soprattutto la collezione di mummie guance e ci\u00f2 che riguarda il mondo funerario aborigeno, la Sala del Mondo Funerario. Il percorso del primo piano finisce con uno spazio dedicato alle incisioni rupestri nelle Canarie, nel quale sono stati installati computer per poter avere informazioni sui giacimenti esistenti. Nel museo si trovano anche alcuni idoli guanches. Il Museo della Natura e dell'Uomo \u00e8 un riferimento mondiale in materia di conservazione delle mummie.\nIn una delle sue stanze si trovano anche 13 ceramiche egizie, una delle quali \u00e8 il pi\u00f9 antico oggetto egiziano antico in un museo spagnolo. Il museo \u00e8 anche considerato come il pi\u00f9 importante della Macaronesia.\nIl museo ha anche una grande collezione di fossili di animali preistorici che abitavano le isole Canarie, come la lucertola gigante (\"Gallotia goliath\"), il ratto gigante (\"Canariomys bravoi\") e la tartaruga gigante (\"Geochelone burchardi\"). Ci sono anche altri fossili di animali estinti che hanno vissuto altrove come fossili di trilobiti e denti di Megalodon, etc.\nCambio di nome.\nNel novembre 2018, il Museo della natura e dell'uomo ha cambiato ufficialmente il suo nome nel Museo di natura e archeologia, eliminando la parola \"uomo\" per renderlo pi\u00f9 inclusivo con la societ\u00e0. Tuttavia, \u00e8 ancora meglio conosciuto con il suo vecchio nome."}
{"id": "2342272", "revid": "36426", "url": "https://it.wikipedia.org/wiki?curid=2342272", "title": "Museo statale Vito Capialbi", "text": ""}
{"id": "2342273", "revid": "36426", "url": "https://it.wikipedia.org/wiki?curid=2342273", "title": "Museo archeologico statale di Vibo Valentia", "text": ""}
{"id": "2342274", "revid": "339392", "url": "https://it.wikipedia.org/wiki?curid=2342274", "title": "Museo archeologico nazionale di Locri", "text": ""}
{"id": "2342275", "revid": "36426", "url": "https://it.wikipedia.org/wiki?curid=2342275", "title": "Museo archeologico statale di Amendolara", "text": ""}
{"id": "2342279", "revid": "36426", "url": "https://it.wikipedia.org/wiki?curid=2342279", "title": "Museo archeologico statale di Arezzo", "text": ""}
{"id": "2342280", "revid": "36426", "url": "https://it.wikipedia.org/wiki?curid=2342280", "title": "Museo archeologico di Fiesole", "text": ""}
{"id": "2342282", "revid": "36426", "url": "https://it.wikipedia.org/wiki?curid=2342282", "title": "Museo etrusco &quot;Guarnacci&quot;", "text": ""}
{"id": "2342285", "revid": "466539", "url": "https://it.wikipedia.org/wiki?curid=2342285", "title": "Stazione Termini (film)", "text": "Stazione Termini \u00e8 un film del 1953 diretto da Vittorio De Sica, frutto di una coproduzione italo-statunitense. Nella versione inglese il film \u00e8 conosciuto con il titolo \"Indiscretion on an American Wife\". Presentato, senza grande successo, al Festival di Cannes, fu scarsamente apprezzato dalla critica e non ottenne neanche un buon risultato commerciale.\nTrama.\nMary Forbes, una statunitense di Filadelfia in visita presso la sorella che vive a Roma, decide improvvisamente di tornare a casa per troncare la travolgente relazione che ha avviato con Giovanni Doria, un giovane insegnante italiano, ma statunitense per parte di madre, che ha conosciuto casualmente in Piazza di Spagna. Mary vuole tornare dal marito e dalla sua bambina, Katy, guarita da poco da una malattia. Ma Giovanni, informato del suo proposito, si precipita alla Stazione Termini per tentare di farle cambiare idea. Di fronte alla passione con cui Giovanni le chiede di fermarsi in Italia per vivere con lui, la volont\u00e0 di Mary vacilla e lascia che il treno che voleva prendere parta senza di lei.\nAttorniati dalle vicende, ora drammatiche, ora curiose, delle tante persone che si muovono nella Stazione, Mary e Giovanni discutono del loro destino vagando tra i binari ed i marciapiedi, sino a quando lui, irritato per l'indecisione di Mary, la schiaffeggia davanti a tutti e se ne va. Lei decide di prendere il treno successivo. Ma la loro separazione \u00e8 brevissima: lui, pentito, torna e la ritrova; lei lo perdona, ed alla ricerca di un po' di intimit\u00e0, i due si appartano su un vagone fermo sui binari. La loro presenza viene per\u00f2 segnalata da un ferroviere e, sorpresi in atteggiamento \u201cequivoco\u201d da una pattuglia di agenti, i due amanti vengono fermati e portati al Posto di Polizia della Stazione.\nQui Mary confessa a Giovanni la sua decisione di restare con lui in Italia, pur consapevole del dolore che questa scelta provocher\u00e0. Ma quando arriva il Commissario, essi apprendono che il loro comportamento pu\u00f2 essere causa di un processo, con conseguente scandalo. \nDi fronte allo smarrimento dei due, il Commissario decide di non dar corso alla denuncia, ma a condizione che Mary riparta per gli Stati Uniti. Mentre Mary Forbes parte con un treno per Parigi, Giovanni, che ormai non pu\u00f2 fare pi\u00f9 nulla per trattenerla, si allontana sconvolto dalla Stazione:\nRealizzazione del film.\nGenesi.\nSecondo Franco Pecori, \u00abla delusione per l'accoglienza di \"Umberto D.\" ed anche il suo insuccesso finanziario portano, su consiglio di Marcello Girosi che poi sar\u00e0 anche co-produttore del film, De Sica in America\u00bb. De Sica si rec\u00f2 prima a New York (dove ricevette per \"Miracolo a Milano\" il premio assegnato dai Critici Cinematografici USA per il miglior film straniero proiettato negli Stati Uniti in quell'anno), poi and\u00f2 ad Hollywood, dove \"Umberto D\" fu proiettato in una casa alla presenza, tra gli altri, di Charlie Chaplin che ne fu \u00abprofondamente commosso\u00bb. Con l'occasione Chaplin fece visionare a De Sica in anteprima il suo ultimo film \"Luci della ribalta\" ed il regista italiano ne fu colpito al punto che dichiar\u00f2 \u00abMi sembra il massimo di ci\u00f2 che si possa fare con il cinema\u00bb.\nDurante il soggiorno negli USA De Sica ricevette diverse proposte di lavoro, tra cui una di Howard Hughes di dirigere un film ambientato a Chicago (il titolo provvisorio era \"Miracolo a Chicago\" o \"Miracle in the rain\", con interpreti tratti dalla strada, tranne un'attrice professionista, per la quale erano previste Shelley Winters, oppure Linda Darnell). Ma non si trov\u00f2 l'accordo perch\u00e9 Hughes pensava a scene riprese negli \"studios\" di Hollywood, mentre De Sica voleva girarle per la strada.; la produzione fu quindi rinviata, ufficialmente per motivi climatici, ma poi non se ne fece pi\u00f9 niente.\nSoggetto e sceneggiatura.\nNel frattempo il produttore David O. Selznick (quello di \"Via col vento\"), molto interessato al cinema neorealista italiano, aveva acquistato un soggetto di Zavattini, inizialmente destinato ad essere diretto dal regista francese Claude Autant-Lara e ad avere quali interpreti Ingrid Bergman e G\u00e9rard Philipe. Ma quando il regista francese venne a visitare la Stazione Termini, ritenne che non fosse possibile utilizzarla come \"set\" e chiese che ne fosse ricostruita appositamente una \"finta\". \u00abSarebbe costato un miliardo\u00bb raccont\u00f2 De Sica. Quando anche questa ipotesi sfum\u00f2, il produttore statunitense si rivolse a De Sica che \u00abaccett\u00f2 la proposta di Selznick quasi per scommessa; riteneva il soggetto di \"Stazione Termini\" molto bello, ma difficile da realizzare, in quanto comportava \u00abun tremendo lavoro di ricostruzione\u00bb. \u00abDe Sica desiderava da tempo \u2013 scrive De Santi - fare un film con un budget ed un cast internazionali, senza la solita penuria di mezzi\u00bb.\nLa sceneggiatura non fu senza difficolt\u00e0: \u00abpassata per diverse mani: Zavattini, Alberto Moravia, Carson Mc Callers e Paul Gallico\u00bb. Un ruolo lo ebbe anche Truman Capote, anche se inferiore al previsto: in realt\u00e0 scrisse soltanto i dialoghi di due scene della versione inglese\u00bb. Secondo molti commentatori il soggetto di \"Stazione Termini\" si ispira, o \u00e8 analogo in pi\u00f9 punti, al film \"Breve incontro\" del regista inglese David Lean.\nProduzione.\nLo sforzo produttivo di \"Stazione Termini\" fu rilevante. Il film fu girato quasi interamente di notte, quando la Stazione chiudeva, ma anche cos\u00ec non fu facile conciliare le esigenze ferroviarie con quelle cinematografiche. \u00abLitigavo \u2013 ha dichiarato De Sica - ogni sera con il capostazione\u00bb. Clift, in una lettera al fratello cos\u00ec descrisse le fatiche della lavorazione: \u00abQui \u00e8 un inferno: chiudiamo le porte della stazione dalle 22,30 alle 7; all'una siamo gi\u00e0 tutti assiderati\u00bb.\nMa i problemi non vennero soltanto dalle difficolt\u00e0 logistiche perch\u00e9 si dovette far fronte alle continue intromissioni di Selznick, che, per valorizzare il ruolo della Jones, sua moglie, aveva imposto tra l'altro che i primi piani dell'attrice fossero girati da un secondo operatore alla macchina proveniente dagli USA, Oswald Morris, che sostituisse quello designato, G.R. Aldo. Inoltre occorreva tenere conto delle due diverse censure, che non sempre coincidevano e per le quali era stata istituita una commissione mista.\nVi erano inoltre difficolt\u00e0 con la lingua: De Sica parlava francese, Clift inglese e francese, che aveva studiato da ragazzo, viaggiando a lungo in Europa con la madre alla fine degli anni \u201820, la Jones solo inglese. Anche De Sica ricorda che \u00abl'unica difficolt\u00e0 \u2013 ed insieme forse la pi\u00f9 importante esperienza \u2013 \u00e8 stata quella di far recitare gli attori in una lingua che non era la mia, ma l'ho superata pi\u00f9 facilmente di quanto credessi\u00bb.\nInterpreti.\nLa scelta di Montgomery Clift non fu immediata: De Sica lo aveva coinvolto dopo averlo incontrato nel Qu\u00e9bec dove l'attore stava girando \"Io confesso\" di Hitchcock, ma all'inizio egli si era mostrato restio ad interpretare il film., e la sua presenza rest\u00f2 in forse sino all'ultimo. \nTuttavia, ci\u00f2 che pi\u00f9 rischi\u00f2 di compromettere la lavorazione fu la crescente attrazione provata dalla Jones nei confronti del suo partner. Secondo Capua \u00abl'attrice fin\u00ec per innamorarsene; la complicit\u00e0 sul \"set\" tra Montgomery Clift e Jennifer Jones era evidente e lei rest\u00f2 esterrefatta quando comprese che il suo partner era omosessuale\u00bb. Vi erano litigi continui tra la Jones e suo marito Selznick e una notte l'attrice addirittura non si present\u00f2 sul \"set\", causando in tal modo la perdita dei 4 milioni di lire che venivano pagati quotidianamente per l'affitto della Stazione. L'abito utilizzato dalla Jones viene accreditato a Christian Dior, era invece un tailleur realizzato dallo stilista Vincenzo Ferdinandi, scelto dall'attrice poco prima delle riprese del film e da cui non volle separarsi.\nTutto il restante cast artistico, anche se con funzioni di contorno, fu composto con attori italiani. Il solo altro ruolo affidato ad un attore statunitense fu quello del nipote adolescente di Mary Forbes, interpretato dal giovane Richard Beymer che poi divent\u00f2 famoso per la sua interpretazione in \"West Side Story\".\nCopie del film.\nLa copia originale del film \u00e8 quella che fu proiettata alla prima di Milano e che poi De Sica invi\u00f2 a Cannes. Ma il produttore Selzinck \u00abossessionato da un complotto tra De Sica e Clift contro la Jones, fece montare negli Stati Uniti una copia che durava 13 minuti di meno, con il titolo inglese \"Indiscretion on an American Wife\"\u00bb nella quale venivano molto enfatizzati i primi piani dell'attrice. Esiste inoltre, secondo De Santi, un'ulteriore versione, anch'essa in inglese, ma che dura 17 minuti in pi\u00f9 di \"Indiscretion\" con il titolo \"Terminal Station\" e nella quale vi sono sostanziali differenze, come un doppiaggio diverso, una storia in parte cambiata e personaggi del tutto nuovi. Alla fine degli anni '90, infine, usc\u00ec un DVD con una versione ancora diversa, con immagini non presenti nel film e con due canzoni, cantate da Patti Page, mai scritte dall'autore della colonna sonora, Cicognini.\nAccoglienza.\nLa lavorazione del film, che era iniziata nella prima met\u00e0 di ottobre, termin\u00f2 a dicembre 1952. Dopo un lungo periodo di montaggio e doppiaggio, fu presentato in prima mondiale al cinema \u201cMignon\u201d di Milano la sera del 2 aprile 1953, alla presenza del regista e di diversi personaggi dello spettacolo. Non c'erano per\u00f2 n\u00e9 il produttore Selznick, n\u00e9 i due attori protagonisti, Clift (in quel periodo alle Hawaii per gli esterni di \"Da qui all'eternit\u00e0\") e la Jones.\nPresentazione a Cannes.\nDopo questo esordio, la pellicola fu inviata a Cannes dove, nonostante il favore delle attese, fu una delusione: scrisse infatti Mario Gromo che al termine della proiezione \u00abda un pubblico cos\u00ec indulgente \u00e8 partito un breve applauso poco pi\u00f9 che di stima [in quanto] pur con parecchia bravura De Sica stranamente aveva rinunciato ad essere De Sica\u00bb. Anche Lanocita, che pure aveva lodato il film in occasione della \u201cprima\u201d milanese, dovette riconoscere che \u00abil pubblico s'aspettava da De Sica un'opera somigliante alle sue precedenti di crudezza e poesia, ed invece s'\u00e8 trovato al cospetto di un accorato romanzo d'amore. \"Stazione termini\" \u00e8 un De Sica eccellente, ma sempre un De Sica minore\u00bb.\nRisultato commerciale.\n\"Stazione Termini\" ha incassato 343 milioni di lire dell'epoca. Dal punto di vista commerciale, quindi, la pellicola, almeno in Italia, non fu un grande successo. I dati di introito, infatti, situano la pellicola in una posizione intermedia quanto ad incasso rispetto alle principali opere cinematografiche realizzate in Italia nel 1953: 29\u00aa in classifica, in un contesto di 161 film girati nell'anno, molti dei quali, per\u00f2, per mezzi produttivi e per fama degli interpreti non aspiravano a grandi \"performance\". Il successo commerciale che De Sica non ebbe come regista di \"Stazione Termini\", lo colse nello stesso anno come attore di \"Pane, amore e fantasia\" da lui interpretato con la Lollobrigida, che incass\u00f2 circa 1 miliardo e mezzo di lire.\nCritica.\nDi tutti coloro che hanno scritto su \"Stazioni Termini\", nessuno si \u00e8 sottratto ad un confronto con le opere precedenti di De Sica (e Zavattini) e in generale, a parte rare eccezioni, prevale un senso pi\u00f9 o meno marcato di delusione per quella che venne visto come un \u00abtradimento del neorealismo\u00bb.\nGiudizi contemporanei.\nSecondo Mario Gromo \u00abDe Sica si \u00e8 concesso un altro intermezzo dopo non brevi soggiorni a Hollywood e dintorni (...) L'artista si \u00e8 come imborghesito, \u00e8 fiducioso nella sua bravura, qua e l\u00e0 se ne compiace. Si tolga la sua firma a \"Stazione Termini\" e nessuno vi riconoscer\u00e0 un film di De Sica, meno che mai di Zavattini. Il celebre binomio si \u00e8 evidentemente concessa una vacanza. (\u2026) De Sica si \u00e8 posto al servizio di un modesto copione para-teatrale del quale erano da bocciare anche i dialoghi di Truman Capote. Il motivo di questa trasformazione viene individuata da \"Cinema\" come il \u00abfrutto di un insanabile contrasto di mentalit\u00e0 e di metodi che De Sica si \u00e8 soltanto illuso di aver sanato. (\u2026) Contrariamente a quello che ha creduto, De Sica, per la prima volta alle prese con attori di peso \u2013 per di pi\u00f9 con lingua, mentalit\u00e0 ed abitudini diverse dalle sue \u2013 si \u00e8 trovato disorientato. Per questo regista che amiamo \"Stazione Termini\" rimarr\u00e0 \u2013 \u00e8 da sperare \u2013 una isolata parentesi, ma una parentesi pesantemente negativa, nella quale di italiano \u00e8 dato di ritrovare solamente qualche nome e le apparenze esteriori della Stazione\u00bb.\nAnalogo il commento di Guido Aristarco, secondo cui \u00abcoscientemente De Sica si autolimita, quando dichiara di essersi fermato. Una sosta che vuole essere, almeno nelle intenzioni, soltanto una parentesi (\u2026) Certo, l'Italia che appare in \"Stazione Termini\" non \u00e8 esattamente quella che vorrebbe l'Italia ufficiale; comunque non ci sono panni sporchi ed il pericolo di essere disonorati all'estero \u00e8 evitato (...) I contributi realistici sono spesso semplici bozzetti [per cui] il film \u00e8 la conseguenza diretta del compromesso, di due diverse mentalit\u00e0 e maniere di concepire il cinema, quello del realismo italiano e quello di evasione hollywoodiano\u00bb.\nTra coloro che invece apprezzarono il film di De Sica vi furono Fernaldo di Giammatteo: \u00abFilm commerciale? No, non direi che De Sica sia sceso tanto in basso; al contrario qui c'\u00e8 lo sforzo di conservare ad ogni costo la propria dignit\u00e0 (\u2026) Non \u00e8 il caso di essere spietati con questo film, perch\u00e9 si commetterebbe un grossolano errore\u00bb e, soprattutto il \"Corriere della Sera\", secondo cui \u00abDe Sica e Zavattini hanno narrato in \"Stazione Termini\" una storia poetica (\u2026) il realismo, di cui il regista ha accettato leggi e caratteri, si inserisce qui nelle pieghe di una indagine intimista. Le notazioni marginali relative alla pittoresca baraonda delle grandi stazioni hanno gusto e sapore, sembra a tratti soverchino, in una smoderatezza rumorosa e turbolenta\u00bb.\nAnche De Sica riconobbe la diversit\u00e0 del film rispetto ai suoi precedenti: \u00abdopo l'esperimento estremistico di \"Umberto D\" - ha affermato - \"Stazione Termini\" segnava una battuta d'arresto, in quanto vuol essere un film d'arte realizzato con intenti commerciali\u00bb: egli tuttavia rifiut\u00f2 l'accusa di \"leso neorealismo\": \u00abAccettando di girare \"Stazione Termini\", non ho abdicato alle mie convinzioni, n\u00e9 ho rinunciato a valermi delle esperienze della scuola realista: il fatto che il soggetto sia di Zavattini e che la storia sia ambientata nella principale stazione di Roma, dove passano e sostano ogni giorno migliaia di tipi umani, assicurano in partenza a questo film un'impronta realista.\u00bb.\nCommenti successivi.\n\"Stazione Termini\" - ha scritto Tomasi - \u00abriporta De Sica agli esordi della sua carriera. C'\u00e8 il chiaro sforzo di evidenziare il ruolo dell'ambiente attraverso il gran numero di personaggi di contorno che vanno e vengono senza per\u00f2 lasciare alcun senso di autenticit\u00e0, scivolando spesso nel bozzetto o nel pittoresco\u00bb, mentre secondo Rondolino \u00abDe Sica e Zavattini non riescono a sviluppare ulteriormente quell'indagine acuta della realt\u00e0 contemporanea che era presente nei loro film precedenti. \"Stazione Termini\" non esce dai confini del buon prodotto di consumo\u00bb.\nInquadrando la questione sul piano economico, Brunetta ricorda i condizionamenti che originarono il film: \u00abdopo gli accordi tra ANICA e MPAA, i capitali statunitensi entrano in maniera pi\u00f9 massiccia nella produzione, si nota una modifica complessiva nello stile dei registi; ne risentono anche gli autori di punta del neorealismo\u00bb. Pi\u00f9 recentemente, il \"Mereghetti\" sostiene che \u00abil film non \u00e8 poi quel bidone che si disse, anche se le macchiette di contorno che vorrebbero fare colore sono importune e la storia \u00e8 assai convenzionale\u00bb."}
{"id": "2342289", "revid": "1836770", "url": "https://it.wikipedia.org/wiki?curid=2342289", "title": "Villa Rigoni Savioli", "text": "Villa Rigoni Savioli \u00e8 una villa veneta costruita nella seconda met\u00e0 del XVI secolo e situata ad Abano Terme, in provincia di Padova.\nDescrizione.\nLa facciata \u00e8 a quattro semicolonne di ordine ionico, che sorreggono un grande frontone; la scalinata, con ai lati due statue di pietra vicentina di Costozza, come quelle presenti sui tre cancelli, introduce nel salone centrale del piano nobile. Al piano terreno trova posto la cantina, con volte a vela, e altri ambienti di servizio.\nIl salone delle feste occupava un tempo la parte centrale su due piani, mentre dopo la rivoluzione francese venne diviso a met\u00e0 lasciando intatta la parte superiore, mentre la parte inferiore fu divisa in cinque ambienti.\nLa villa \u00e8 circondata da un giardino e comprende tre broli e barchesse. Nel brolo posteriore si trova un pozzo di acqua termale, danneggiato durante l'ultima guerra, ed una torre colombara. Vi si trova inoltre una cappella tuttora consacrata.\nAll'interno molte stanze sono state affrescate da Gian Battista Zelotti, allievo del Veronese. Gli affreschi raffigurano scene bibliche (\"David e Golia\", \"Mos\u00e8\") o epiche e cavalleresche (\"Angelica e Rinaldo\"), o allegoriche (l\"'Invidia\", la \"Fortezza\"), o mitologiche (\"caduta di Fetonte\"). I dipinti sono inseriti in una decorazione a stucchi e figure monocrome. Un affresco raffigura un \"Paggio che si affaccia alla porta nell'atto di offrire un mazzo di fiori\".\n\u00c8 presente un camino in scagliola e marmo e l'affresco del.\nLa pavimentazione \u00e8 palladiana originale veneziana a gettata unica.\nAll'interno della villa si trova un archivio documentale della zona.\nStoria.\nVilla Rigoni Savioli nasce come Villa Moro Malipiero commissionata dallo stesso nel 1557, durante la prima guerra mondiale fu sede del Comando Supremo del generale Armando Diaz vi \u00e8 una targa in pietra che ricorda l'evento su di uno dei cancelli principali della villa.\nOspiti Illustri.\nRegesto.\nNOTA: l'oratorio fu ricostruito nel 1754 - Curia Vescovile - Registro \"Diversorum\" di detto anno.\nDescrizione.\nVilla Moro Malipiero, oggi propriet\u00e0 della famiglia Rigoni Savioli, \u00e8 stata costruita nella seconda met\u00e0 del Cinquecento e si richiama nello stile a motivi palladiani.\nUn tempo aveva un alto timpano che dava all'insieme un tono di nobilt\u00e0, e delle adiacenze di notevole interesse, ora in parte scomparse.\nUn'ampia scalinata adorna di statue, conduce al portale d'accesso sormontato dallo stemma araldico.\nPoggiate al muro di facciata, quattro semicolonne con capitello ionico si elevano per i due piani del corpo di fabbrica, completano la grandiosa facciata la classica trabeazione ed il frontone triangolare decorato con doppia fila di dentelli.\nLe due ali laterali, che terminano con una cornice dentellata al di sotto della quota di trabeazione, si aprono con ampie finestre sulle sale affrescate dallo Gian Battista Zelotti.\nIl retro della villa presenta le medesime semicolonne poggiate alla facciata, a ripetere il prospetto principale.\nTra la seconda met\u00e0 del Settecento e i primi decenni dell'Ottocento vengono operati alcuni interventi rilevanti: il grande volume centrale della villa viene diviso in due piani inserendo un solaio e successivamente, per motivi statici vengono costruiti due muri portanti al piano terra.\nLe scuderie, che originariamente si trovavano alla sinistra del corpo, sono distrutte da un incendio e non pi\u00f9 ricostruite, cos\u00ec come non \u00e8 pi\u00f9 esistente l'elegante cedrara che doveva trovarsi alla destra dell'edificio.\nAnche il parco prospiciente la villa, a seguito degli interventi urbanistici del XX secolo, viene distrutto, rimanendo solo il giardino all'italiana ed il recinto collegato ai pilastri del cancello d'accesso.\nIl complesso presenta altri importanti corpi di fabbrica, come la chiesetta, situata all'estremit\u00e0 della propriet\u00e0, affacciata a via Diaz, e la torre colombaia.\nLa prima rappresenta un pregevole esempio di sacello antico, dai connotati d'impianto ancora ben conservati, dispone di una facciata particolarmente ricercata, caratterizzata da quattro semicolonne ioniche che sorreggono una trabeazione e un frontone modanati. L'interno conserva un bel altare ornato da tre sculture a tuttotondo raffiguranti una Madonna con Bambino e due angeli.\nLa torre fornisce uno straordinario esemplare di colombaia-passeraia cinquecentesca ancora intatta.\n\u00c8 organizzata su cinque livelli: al piano terra presentava una grande apertura ad arco che consentiva di accedere dalla campagna al vano a volta, e all'altezza del quarto marcapiano si allarga con eleganti archetti pensili, concludendo con una merlatura alla ghibellina.\nTestimonianze.\nMotti. Monografia manoscritta. 1822.\n\u00abRimpetto a quella nella strada che conduce a Padova nel Comun di San Lorenzo vi \u00e8 il sontuoso Palazzo della Nobil Famiglia Malipiero Moro di Venezia, disegno e opera dell'insegne Palladio. \u00c8 adornato nella facciata di scalinata e colonnami a Mezzogiorno. Nell'interno vi \u00e8 una magnifica sala con sua ringhiera che la circonda. Si veggono abbelite le stanze con pitture a fresco rappresentanti le Principali Virt\u00f9, e i fatti dell'Antico Testamento. E adornato di Giardino, Cedrara, Ortaglia, Peschiera, Colombaja il tutto tenuto in buonissimo ordine. Ha due gran brolli l'uno a Mezzogiorno, e l'altro murato intorno a Tramontana, avendo questo la graziosa veduta de Monti Euganei, con un sontuosissimo oratorio.\u00bb\n\u00abDanese. In visita ai nostri Oratorii sta in \"La Campana di San Lorenzo\". 1982\u00bb\n\u00abL'oratorio del Patrocinio della Vergine. Durante la visita di San Gregorio Barbarigo nel settembre del 1680, il vescovo fu ospitato nel palazzo palladiano dei Moro-Malipiero. L'oratorio \u00e8 degno della grande lode latina del segretario della visita pastorale: palatium praeclarum et magnificum. Allora si sapeva scrivere in latino, e quindi il cancelliere scriveva con eleganza palatium quasi per dire: dimora o corte degli imperatori romani...\u00bb\nProf. Aldo Barcaro. Articolo pubblicato su \"Il Montirone\"..\n\u00abAnno XVIII n\u00b02. giugno 1980. VILLA MALIPIERO ora RIGONI SAVIOLI.\nLasciato il vecchio centro di Abano e muovendo verso Padova - via Mandria, appare alta e possente la palladiana villa Malipiero ora Rigoni Savioli. La costruzione della villa risale alla seconda met\u00e0 del Cinquecento ed \u00e8 una delle pi\u00f9 antiche della nostra zona. La facciata \u00e8 a quattro grandi semicolonne di ordine ionico, che sorreggono un grande frontone; la scalinata, con ai lati due statue di pietra di Costozza, come quelle sui cancelli, introduce nel salone centrale, su piano rialzato, sopra il seminterrato adibito ai servizi.\nUn tempo il salone occupava tutta la parte centrale, ma, dopo la Rivoluzione Francese, venne diviso al centro e alla met\u00e0.\nUnite al corpo centrale c'erano le cos\u00ec dette adiacenze: a sinistra si trovava la scuderia andata distrutta per un incendio e non pi\u00f9 ricostruita; a destra la cedraia. L'interno \u00e8 meravigliosamente conservato e custodito con attenzione, scrupolismo, intelligenza e amore dal prof. Pier Paolo e dalla sua gentile consorte signora Francesca.\nQuesti proprietari dal 1960 dettero inizio a sostanziali lavori di restauro e di ripulitura dei dipinti dell'assai fecondo Zelotti, che, ora, si possono ammirare in tutta la loro esuberante cromaticit\u00e0. Gli affreschi rievocano scene bibliche, come David e Golia, epiche cavalleresche, come Angelica e Rinaldo, simboliche, come la Fortezza, mitologiche, come la caduta di Fetonte e paesaggi fantastici. Il tutto \u00e8 racchiuso in stucchi e figure monocrome.\nNon sono mancati nuovi felici scoprimenti pittorici, la cui datazione \u00e8 in corso. Molto bello un camino in scagliola e marmo e cos\u00ec dicasi di quel paggio che offre dei fiori e delle 12 incisioni di Andrea Brustolon di fine Settecento, raffiguranti le 12 feste del doge su disegni del Canaletto.\u00bb"}
{"id": "2342294", "revid": "125830732", "url": "https://it.wikipedia.org/wiki?curid=2342294", "title": "Gene Sheldon", "text": "Nato Eugene Hume a Columbus, egli \u00e8 ricordato in particolare come il servitore muto Bernardo nella serie televisiva della Walt Disney \"Zorro\" (1957-1959).\nCarriera.\nInizi\u00f2 la carriera artistica in giovane et\u00e0, lavorando con suo padre Earl, un illusionista. Svilupp\u00f2 una propensione per la mimica e un'indole caratteriale pacata grazie al suo ruolo di assistente sul palco del padre. Per un breve periodo fu una personalit\u00e0 radiofonica, grazie a un programma in onda su un'emittente di Toledo nel 1925.\nIl film del suo debutto fu \"Susie's Affairs\" (1934), in cui recit\u00f2 nel ruolo di Slug il suonatore di banjo. L'anno dopo ebbe una piccola parte, sempre da suonatore di banjo, nel musical \"Roberta\" (1935), interpretato da Fred Astaire e Ginger Rogers.\nSheldon apparve nella rivista teatrale di Broadway \"Priorities of 1942\" e interpret\u00f2 la parte del genio Ali nel film-musical \"La parata dell'impossibile\" (1945).\nDagli anni cinquanta e sessanta, gran parte dei lavori di Sheldon furono realizzati in vari programmi della Walt Disney. Interpret\u00f2 inoltre il film \"Toby Tyler\" (1960), nel quale imperson\u00f2 Sam Treat, un clown e allevatore di animali che \u00e8 uno dei mentori di Toby. L'altro protettore di Toby, l'arcigno macchinista Ben Cotter, venne impersonato da Henry Calvin, il quale aveva recitato insieme a Sheldon nella serie \"Zorro\" come il sergente Garcia.\nUn anno dopo, Sheldon ebbe un ruolo importante nella versione cinematografica dell'operetta \"Babes in Toyland\" di Victor Herbert, distribuita prima di Natale dalla Walt Disney Company. Egli fu affiancato ancora una volta da Calvin, in una sorta di replica della coppia Laurel &amp; Hardy (che erano stati protagonisti nella versione del 1934 intitolata \"Nel paese delle meraviglie\").\nZorro.\nIl ruolo per cui Sheldon \u00e8 ricordato maggiormente \u00e8 quello di Bernardo, il servitore muto di don Diego nella serie televisiva \"Zorro\". Come si apprende nella prima puntata della serie, quando Diego de la Vega confida a Bernardo la sua intenzione di fingersi un ozioso intellettuale invece di un uomo d'azione, Bernardo decide di aiutarlo, sfruttando il proprio mutismo e fingendo di essere anche sordo e stupido. In questo modo, Bernardo riesce a fare la spia per Diego/Zorro senza essere sospettato.\nLa caratterizzazione di Bernardo, un'innovazione dello stesso personaggio sordo-muto della storia originale, richiese l'impiego delle abilit\u00e0 di mimo sviluppate da Sheldon nella prima parte della sua carriera. Come il sergente Garcia, Bernardo fu di solito accompagnato sulla scena da una comica e caratteristica traccia musicale. Sheldon ripet\u00e9 il ruolo in quattro ulteriori avventure di \"Zorro\" che apparvero nella serie televisiva antologica \"Disneyland\" nel 1960-1961.\nVita.\nSpos\u00f2 Margaret McCann l'11 dicembre 1944 a Las Vegas, Nevada. La coppia ebbe un figlio, David, e una figlia, Tracy. Sheldon mor\u00ec per un attacco di cuore il 1\u00ba maggio 1982 a Tarzana, California, dove fu cremato."}
{"id": "2342295", "revid": "3082", "url": "https://it.wikipedia.org/wiki?curid=2342295", "title": "Malco (storico)", "text": ""}
{"id": "2342305", "revid": "204012", "url": "https://it.wikipedia.org/wiki?curid=2342305", "title": "Lift facciale", "text": ""}
{"id": "2342306", "revid": "204012", "url": "https://it.wikipedia.org/wiki?curid=2342306", "title": "Ritidoplastica", "text": ""}
{"id": "2342307", "revid": "204012", "url": "https://it.wikipedia.org/wiki?curid=2342307", "title": "Lifting", "text": ""}
{"id": "2342315", "revid": "339392", "url": "https://it.wikipedia.org/wiki?curid=2342315", "title": "Airbus A320-200", "text": ""}
{"id": "2342319", "revid": "599013", "url": "https://it.wikipedia.org/wiki?curid=2342319", "title": "Oliver Miller", "text": " \u00c8 considerato il giocatore pi\u00f9 pesante ad aver giocato nella NBA, raggiungendo a fine carriera i 170\u00a0kg."}
{"id": "2342321", "revid": "190231", "url": "https://it.wikipedia.org/wiki?curid=2342321", "title": "Marina militare turca", "text": ""}
{"id": "2342325", "revid": "1186321", "url": "https://it.wikipedia.org/wiki?curid=2342325", "title": "Bruciore", "text": "La sensazione di bruciore \u00e8 solitamente sintomo di una qualche patologia sottostante.\nTipologia.\nA seconda di dove sia localizzato la sensazione pu\u00f2 indicare una diversa patologia:\nInoltre diversi farmaci provocano tale fastidio"}
{"id": "2342326", "revid": "767487", "url": "https://it.wikipedia.org/wiki?curid=2342326", "title": "Alex Christensen", "text": "Biografia.\nHa iniziato come DJ nel 1991 con il progetto musicale U96. Il singolo \"Das Boot\" \u00e8 stato il suo primo brano techno ed \u00e8 stato numero 1 nelle vendite in Germania. Come produttore e compositore ha lavorato anche per Right Said Fred, Tom Jones, 'N Sync, Oli.P, Marianne Rosenberg, Sarah Brightman, ATC, Rollergirl (che \u00e8 sua moglie; i due hanno un figlio) e altri. Inoltre ha pubblicato remixes di Jean-Michel Jarre e di altri artisti di musica elettronica. \u00c8 stato produttore responsabile del progetto Bro'Sis che ha vinto il casting di \"Popstars\", versione tedesca, nel 2001. Uno dei suoi primi successi \u00e8 stato il singolo \"Angel of Darkness\" con il quale ha iniziato la collaborazione con Y-ass, alias Yasmin Knock. Il videoclip del singolo si ispira al videogioco \"Tomb Raider\".\nNel novembre 2007 \u00e8 arrivato al numero 1 delle classifiche tedesche con \"Du hast den sch\u00f6nsten Arsch der Welt\". La canzone \u00e8 stata tradotta in varie lingue, tra cui inglese (\"You have the sweetest ass in the world\"), francese e spagnolo (\"Tienes el culo mas bello del mundo\") ed \u00e8 cantata da Yasmin Knock. Nel gennaio 2008 ha pubblicato il singolo \"Play Doctor\" per l'album \"Euphorie\". Nel maggio 2008 ha prodotto la canzone \"Blessed\" di Fady Maalouf che ha partecipato al programma \"Deutschland sucht den Superstar\". Alex Christensen ha anche prodotto il primo album di Fady Maalouf. Ha rappresentato la Germania con il cantante Oscar Loya e Dita von Teese all'Eurovision Song Contest 2009 a Mosca con \"Miss Kiss Kiss Bang\", finendo al 20\u00ba posto."}
{"id": "2342329", "revid": "287204", "url": "https://it.wikipedia.org/wiki?curid=2342329", "title": "Osam", "text": ""}
{"id": "2342332", "revid": "798140", "url": "https://it.wikipedia.org/wiki?curid=2342332", "title": "Servizio volontario europeo", "text": "Il servizio volontario europeo (in sigla SVE) \u00e8 un'esperienza di formazione finanziata dalla Commissione europea attraverso il programma \"Erasmus+\" (2014-2020), che permette ad un giovane di et\u00e0 compresa tra i 17 e i 30 anni di svolgere un progetto di volontariato in un altro paese per un periodo normalmente compreso tra 2 e 12 mesi. Esistono SVE di durata inferiore ai 2 mesi, ma sono solitamente riservati a giovani con minori opportunit\u00e0 o a progetti di gruppo in cui diversi volontari svolgono insieme lo stesso servizio. Lo SVE fa parte della Key Action 1 del pi\u00f9 ampio programma \"Erasmus+\" il cui obiettivo \u00e8 sostenere l'educazione non formale in Europa. Lo SVE esiste dal 1998, anno in cui per la prima volta un programma biennale chiamato \"European Voluntary Service for Young People\" fu approvato dalla Commissione europea. \nLe attivit\u00e0 in uno SVE possono essere le pi\u00f9 diverse, attivit\u00e0 con i bambini, nel campo dell'ambiente, dell'arti e della cultura.\nOgni progetto coinvolge una partnership triangolare, ovvero un volontario, un'organizzazione di invio e una di accoglienza. Uno dei paesi coinvolti nel progetto deve essere per forza un paese dell'Unione europea. \nScopi.\nGli scopi di tale programma sono:\nAspetti finanziari.\nLa maggior parte dei costi per il volontario sono coperti dall'organizzazione di accoglienza, che ospita il progetto e riceve il finanziamento dal programma Youth in Action attraverso l'Agenzia Nazionale per i Giovani.\nIn particolare per il partecipante:\nTutti i volontari sono assicurati contro malattia, incidenti, invalidit\u00e0 permanente, e rimpatrio in caso di motivi seri. L'assicurazione copre anche il rimborso delle spese mediche per malattie croniche (protesi dentarie, occhiali, ecc.) purch\u00e9 le cure siano effettuate all'interno del periodo di SVE. \nL'accesso al servizio volontario europeo \u00e8 completamente gratuito: non \u00e8 infatti consentito a nessuna organizzazione accreditata per l'invio o per l'accoglienza di volontari SVE chiedere ai giovani delle somme di denaro ad alcun titolo. L'unico costo a carico del volontario pu\u00f2 essere costituito da una parte delle spese di viaggio solo se il contributo forfettario previsto non arriva al 100% delle spese effettivamente sostenute. \nProcedura.\nIl volontario che volesse partire, deve per prima cosa, trovare da solo o assieme ad una organizzazione di invio un progetto per cui candidarsi.\nEsistono diversi database che raccolgono le organizzazioni accreditate per i progetti, oltre al database ufficiale, che raccoglie tutti i progetti disponibili, ma ha il difetto di non riportare quali effettivamente stiano cercando volontari, esistono database pi\u00f9 informali come youthnetwork.\nUna volta trovato il progetto, il volontario deve candidarsi per esso, usualmente inviando il suo Curriculum Vitae e una lettera di motivazioni. Solitamente ci si candida per molti progetti prima di trovarne uno, almeno una cinquantina in media. \nIl servizio volontario europeo, si pu\u00f2 svolgere una sola volta nella vita. Particolari eccezioni esistono, ma solo per progetti a breve termine, usualmente riservati a giovani con minori opportunit\u00e0."}
{"id": "2342337", "revid": "767487", "url": "https://it.wikipedia.org/wiki?curid=2342337", "title": "VIA Gra", "text": "VIA Gra (, ), noto anche come Nu Virgos, \u00e8 un gruppo pop femminile, originariamente composto solo da cantanti ucraine. Il gruppo canta in russo. \u00c8 uno dei gruppi pop di maggior successo dei paesi dell'ex Unione Sovietica. Una caratteristica della formazione sono i continui cambi di formazione. Il successo del gruppo \u00e8 determinato dai suoi produttori: Konstantin Meladze e Dmitry Kostyuk.\nIl nome del gruppo \u00e8 un'allusione al farmaco Via Gra ma ha anche un altro significato: \u201cgioco di un gruppo vocale e strumentale\u201d in ucraino.\nOrigine del gruppo e primi anni.\nL'idea del progetto \u00e8 di Dmitry Kostyuk. Le prime due cantanti del gruppo erano Alyona Vinnizkaya e Nadezhda Granovskaya, entrambe ucraine. \u00c8 stato Konstantin Meladze a scoprire Nadezhda Granovskaya, tramite alcune foto amatoriali, mentre Alyona Vinnizkaya, scelta da Dmitry Kostyuk, lavorava nel programma televisivo \u201cBiz TV\u201d.\nCi sono varie versioni sulla scelta del nome VIA Gra. Una versione \u00e8 la traduzione di \u201cgioco di un gruppo vocale e strumentale\u201d. L'altra \u00e8 che il nome derivi dal nome delle cantanti: VI come iniziali del cognome di Alyona Vinnizkaya, A come iniziale del nome Alyona e Gra come iniziali del cognome di Nadezhda Granovskaya.\nIl primo successo del gruppo \u00e8 stato il singolo \u00ab\"\u041f\u043e\u043f\u044b\u0442\u043a\u0430 \u2116 5\"\u00bb (Il tentativo numero 5). Il videoclip del singolo \u00e8 stato trasmesso per la prima volta il 3 settembre 2000 nel programma \"Biz TV\". Per questo videoclip il gruppo ha ricevuto il premio discografico russo \u00ab\u0417\u043e\u043b\u043e\u0442\u0430\u044f \u0413\u0438\u0440\u044f\u00bb e nel novembre 2001 il premio \u00ab\u0417\u043e\u043b\u043e\u0442\u043e\u0439 \u0413\u0440\u0430\u043c\u043c\u043e\u0444\u043e\u043d\u00bb.\nDopo il successo del secondo singolo \"\u041e\u0431\u043d\u0438\u043c\u0438 \u043c\u0435\u043d\u044f\" (Abbracciami), \u00e8 stato deciso di organizzare i primi concerti. Il debutto \u00e8 avvenuto nel locale Ice Palace di Dnipropetrovs'k il 20 dicembre 2000.\nAltri due singoli di grande successo nel 2001 sono stati \"\u042f \u043d\u0435 \u0432\u0435\u0440\u043d\u0443\u0441\u044c\" (Io non ritorno) e \"\u0411\u043e\u043c\u0431\u0430\" (Bomba).\nNel 2001 il gruppo ha ricevuto vari premi discografici nei paesi di lingua russa.\nIl 31 agosto 2001 il gruppo ha firmato un contratto con la Sony BMG per cinque album.\n2002 e 2003.\nNel 2002 il gruppo ha subito le prime modifiche nella formazione. Data la maternit\u00e0 di Nadezhda Granovskaya, \u00e8 stato aperto un casting per cercare una sostituta. \u00c8 stato deciso di trasformare il gruppo in un trio aggiungendo ad Alyona Vinnizkaya, la presentatrice televisiva ucraina Anna Sedokova e la prima ragazza russa, la modella di San Pietroburgo, Tatjana Naynik.\nCon questo trio \u00e8 stato lanciato il singolo e il videoclip in lingua russa \"Stop! Stop! Stop!\".\nIl 12 settembre 2002 \u00e8 stato lanciato il singolo in lingua russa \"Good morning Papa\". Il singolo ha segnato il ritorno nel gruppo di Nadezhda Granovskaya. Nel videoclip la canzone \u00e8 cantata da Alyona Vinnizkaya, Nadezhda Granovskaya e Anna Sedokova, ma appare anche Tatjana Naynik. Per la modella russa sar\u00e0 la ultima apparizione nel gruppo.\nNel 2003 Alyona Vinnizkaya decide di iniziare una carriera solista e abbandona il gruppo. Al suo posto viene scelta l'ucraina Vera Bre\u017eneva. Con la nuova formazione viene pubblicato il singolo \"\u041d\u0435 \u043e\u0441\u0442\u0430\u0432\u043b\u044f\u0439 \u043c\u0435\u043d\u044f, \u043b\u044e\u0431\u0438\u043c\u044b\u0439!\" (Non mi lasciare, mio amato) e il secondo album intitolato \"Stop! Stop! Stop!\". Di seguito, nell'estate 2003 il tormentone \"\u0423\u0431\u0435\u0439 \u043c\u043e\u044e \u043f\u043e\u0434\u0440\u0443\u0433\u0443\" (Uccidi la mia amica!) e la prima canzone in inglese: la versione tradotta di \"Stop! Stop! Stop!\".\nIl gruppo viene invitato in Giappone dove prende parte a diversi programmi televisivi.\nIniziano le collaborazioni con il cantante Valeri Meladze, fratello di Konstantin Meladze. Il duo VIA Gra\u00a0\u2013 Meladze sforna i due singoli \"\u041e\u043a\u0435\u0430\u043d \u0438 \u0442\u0440\u0438 \u0440\u0435\u043a\u0438\" (L'oceano e i tre fiumi) e \u041f\u0440\u0438\u0442\u044f\u0436\u0435\u043d\u0438\u044f \u0431\u043e\u043b\u044c\u0448\u0435 \u043d\u0435\u0442.\n2004 e 2005.\nNel 2004 Anna Sedokova abbandona il gruppo. La sostituta viene individuata nell'ucraina Svitlana Loboda che appare per la prima volta nel nuovo singolo \"\u0411\u0438\u043e\u043b\u043e\u0433\u0438\u044f\" (Biologia). Nel video del singolo viene fatto di tutto per far rassomigliare la Loboda ad Anna Sedokova con conseguente malcontento della Loboda che dopo aver partecipato ad alcuni programmi televisivi e al singolo \"\u041e\u0439 \u0433\u043e\u0432\u043e\u0440\u0438\u043b\u0430 \u0447\u0438\u0441\u0442\u0430 \u0432\u043e\u0434\u0430\" (Oi, ha detto l'acqua pulita) abbandona il gruppo per una carriera solista. Nello stesso anno esce l'album \"Stop! Stop! Stop!\" con le versioni in inglese dei maggiori successi del gruppo. Per il mercato inglese il gruppo viene rinominato Nu Virgos.\nPer sostituire la Loboda viene scelta la russa Albina Dzhanabaeva, ex-corista nei concerti di Valeri Meladze.\nCon questa nuova formazione (Dzhanabaeva, Brezhneva e Granovskaya) vengono lanciati i singoli \"\u041f\u0440\u0438\u0442\u044f\u0436\u0435\u043d\u0438\u044f \u0431\u043e\u043b\u044c\u0448\u0435 \u043d\u0435\u0442\" (con Valeri Meladze) e \"\u041c\u0438\u0440, \u043e \u043a\u043e\u0442\u043e\u0440\u043e\u043c \u044f \u043d\u0435 \u0437\u043d\u0430\u043b\u0430 \u0434\u043e \u0442\u0435\u0431\u044f\" (Il mondo che non sapevo che esistesse prima di te).\nNel 2005 collaborano con il gruppo rap ucraino TNMK per il singolo \"\u041d\u0435\u0442 \u043d\u0438\u0447\u0435\u0433\u043e \u0445\u0443\u0436\u0435\". (Non c'e nulla di meglio).\n2006 e 2007.\nA fine 2005, con grande sorpresa del pubblico viene annunciato lo scioglimento del gruppo. Alla base dell'annuncio vi era la decisione della Brezhneva e della Granovskaya di abbandonare il gruppo e dedicarsi ad altri progetti. I produttori decidono di produrre un ultimo singolo, \"\u0411\u0440\u0438\u043b\u043b\u0438\u0430\u043d\u0442\u044b\" (Diamanti). L'enorme successo del singolo e dell'omonimo album (una raccolta delle migliori canzoni del gruppo) fa cambiare idea ai produttori che decidono di non sciogliere il gruppo. La Brezhneva viene convinta a rimanere nella formazione, mentre la Granovskaya (unico membro originale ancora presente nel gruppo) viene esclusa dal gruppo in maniera polemica. In seguito Nadezhda ha dichiarato che le \u00e8 stato detto che i produttori volevano cambiare qualcosa, volevano una novit\u00e0 del gruppo e hanno deciso di escluderla dopo sei anni. Per sostituire la Granovskaya vengono effettuati vari casting e in un primo momento viene scelta l'ucraina Olga Koryagina. Per motivi misteriosi la Koryagina viene invece sostituita dall'ucraina Christina Kots-Gottlieb che aveva vinto il concorso \u00abMiss Donetsk\u00bb nel 2003. La Kots-Gottlieb partecipa al successivo singolo \"\u041e\u0431\u043c\u0430\u043d\u0438, \u043d\u043e \u043e\u0441\u0442\u0430\u043d\u044c\u0441\u044f\", ma con sorpresa viene deciso che non \u00e8 adatta al gruppo. A questo punto, rientra in gioco la vincitrice del casting Olga Koryagina a cui viene data una seconda possibilit\u00e0.\nCon la nuova formazione viene pubblicato l'album \"L.M.L.\", sia in inglese sia in russo con i singoli \"\u0426\u0432\u0435\u0442\u043e\u043a \u0438 \u043d\u043e\u0436\" (Il fiore e il coltello) e \"L.M.L.\"\nNel 2007 Vera Bre\u017eneva e Olga Koryagina decidono di abbandonare il gruppo. La Brezhneva per partecipare ad altri progetti televisivi, mentre la Koryagina per motivi di famiglia: si sposa, cambiando il cognome in Romanovskaya, ha un figlio e il marito le chiede di abbandonare le scene.\n2008 e 2009.\nAl posto della Brezhneva e della Koryagina viene scelta solo una sostituta: la russa Meseda Bagaudinova. Il gruppo ritorna quindi a essere formato come in origine solo da due ragazze e per la prima volta nella sua storia viene ad essere composto solo da cantanti russe.\nIl nuovo album si intitola \"\u041f\u043e\u0446\u0435\u043b\u0443\u0438\" (Baci) e contiene l'omonimo singolo.\nCon il seguente singolo \"\u042f \u043d\u0435 \u0431\u043e\u044e\u0441\u044c\" (Io non ho paura), le VIA Gra ritornano in tre con la nuova cantante, la russa Tatyana Kotova che aveva vinto il concorso di \u00abMiss Russia\u00bb nel 2006.\nCon la nuova formazione vengono lanciati i singoli \"My emancipation\" (in lingua russa) e \"\u0410\u043c\u0435\u0440\u0438\u043a\u0430\u043d\u0441\u043a\u0430\u044f \u0436\u0435\u043d\u0430\" (La moglie americana) che fa parte della colonna sonora del film \"\u0421\u0442\u0438\u043b\u044f\u0433\u0438\".\nRisale al gennaio 2009 l'ultima modifica di formazione del gruppo. Meseda Bagaudinova lascia il gruppo e al suo posto ritorna, per la gioia di molti fan, una delle cantanti originarie del gruppo, Nadezhda Granovskaya.\nIl nuovo singolo \"\u0410\u043d\u0442\u0438\u0433\u0435\u0439\u0448\u0430\" \u00e8 stato trasmesso per la prima volta il 6 marzo 2009 e segna il ritorno nella formazione di Nadezhda dopo l'abbandono polemico di tre anni prima."}
{"id": "2342338", "revid": "287204", "url": "https://it.wikipedia.org/wiki?curid=2342338", "title": "Biancaneve (disambigua)", "text": ""}
{"id": "2342348", "revid": "355802", "url": "https://it.wikipedia.org/wiki?curid=2342348", "title": "Cox Arena at Aztec Bowl", "text": ""}
{"id": "2342349", "revid": "228587", "url": "https://it.wikipedia.org/wiki?curid=2342349", "title": "Super Bowl XXV", "text": "Il Super Bowl XXV \u00e8 stata la 25\u00aa edizione annuale del Super Bowl nel football americano.\nLa partita, che segue la stagione regolare , si disput\u00f2 il 27 gennaio 1991 al Tampa Stadium di Tampa, Florida, tra Buffalo Bills e New York Giants e vide la vittoria dei Giants che si aggiudicarono il loro secondo Super Bowl con punteggio di 20-19, l'unico Super Bowl che si \u00e8 deciso per un punto.\nLa gara si tenne nel pieno della Guerra del Golfo e vi fu esibito un particolare spirito patriottico, esemplificato dalla versione di \"The Star-Spangled Banner\" cantata da Whitney Houston durante la cerimonia pre-partita.\nI Bills e il loro esplosivo attacco furono alla prima apparizione al Super Bowl dopo aver terminato la stagione regolare con un record di 13\u20133 e guidato la lega con 428 punti segnati. Per qualificarsi al loro secondo Super Bowl, anche i Giants terminarono la stagione regolare con un record di 13\u20133, puntando per\u00f2 su una difesa che quell'anno concesse il minimo della NFL di 211 punti.\nLa gara \u00e8 ricordata soprattutto per l'errore del placekicker dei Bills Scott Norwood che sbagli\u00f2 da 47 yard il field goal dell'ultimo secondo che avrebbe dato la vittoria alla sua squadra. Fu l'inizio di una striscia di quattro sconfitte consecutive per i Bills al Super Bowl. I Giants stabilirono un record del Super Bowl mantenendo il possesso del pallone per 40 minuti e 33 secondi. New York rimont\u00f2 uno svantaggio di 12\u20133 nel secondo quarto e giocarono un drive da 75 yard concluso con un touchdown che consum\u00f2 un record del Super Bowl di 9 minuti e 29 secondi dall'orologio. Il running back dei Giants Ottis Anderson, che corse 21 volte per 102 yard e un touchdown, fu premiato come MVP del Super Bowl."}
{"id": "2342350", "revid": "326822", "url": "https://it.wikipedia.org/wiki?curid=2342350", "title": "Chi trova Lupin trova un tesoro", "text": ""}
{"id": "2342351", "revid": "326822", "url": "https://it.wikipedia.org/wiki?curid=2342351", "title": "Il tesoro di Arimao", "text": ""}
{"id": "2342352", "revid": "326822", "url": "https://it.wikipedia.org/wiki?curid=2342352", "title": "Il tesoro di Harimao", "text": ""}
{"id": "2342353", "revid": "36426", "url": "https://it.wikipedia.org/wiki?curid=2342353", "title": "Ginori Lisci", "text": ""}
{"id": "2342355", "revid": "36426", "url": "https://it.wikipedia.org/wiki?curid=2342355", "title": "Giacomo Roster", "text": "Collabor\u00f2 con Giuseppe Poggi in Piemonte e a Firenze. Qui partecip\u00f2 alla creazione dei viali di circonvallazione, in particolare negli edifici di piazza Beccaria, e del viale dei Colli, in particolare al piazzale Galileo e nei pittoreschi \"chalet\" al Bobolino.\nNel 1878 fu l'artefice della serra-tepidario in vetro, ferro e ghisa nel giardino dell'Orticultura. Nel 1885 realizz\u00f2 l'Ospedalino Meyer e nel 1887 il primo edificio del manicomio di San Salvi."}
{"id": "2342356", "revid": "36426", "url": "https://it.wikipedia.org/wiki?curid=2342356", "title": "Manicomio di San Salvi", "text": ""}
{"id": "2342357", "revid": "916580", "url": "https://it.wikipedia.org/wiki?curid=2342357", "title": "Sciaenidae", "text": "Sciaenidae, noti in italiano come scienidi, \u00e8 una famiglia di pesci ossei appartenenti all'ordine Perciformes. Essa comprende soprattutto specie marine anche se qualche specie \u00e8 adattata alla vita nelle acque dolci.\nDistribuzione e habitat.\nMembri di questa famiglia sono presenti in tutti i mari caldi e temperati. Sono pi\u00f9 diffusi nei mari tropicali ed hanno un notevole numero di specie nelle acque, sia calde che temperate, dell'Oceano Pacifico orientale.\nNel mar Mediterraneo vivono 5 specie:\nSolo le prime tre specie sono presenti con regolarit\u00e0 nei mari italiani.\nSono pesci piuttosto costieri e vivono preferibilmente sui fondi sabbiosi anche se non mancano specie tipiche delle rocce come la corvina. Molte specie, come la ombrina e la boccadoro sono eurialine e penetrano nelle lagune e nelle foci fluviali risalendo i fiumi fin dove permangono le acque salmastre.\nDescrizione.\nIl corpo \u00e8 in genere compresso lateralmente ed abbastanza slanciato, con ventre piatto e dorso arrotondato o gibboso. La bocca \u00e8 abbastanza grande e dotata di denti che nelle specie predatrici sono caniniformi. La mandibola in alcune specie (es. ombrina) porta un breve barbiglio. La pinna dorsale \u00e8 unica ma presenta una forte intaccatura che divide la parte spinosa da quella, pi\u00f9 lunga, con raggi molli, tanto da dare l'impressione che sia duplice. In alcune specie la parte anteriore di questa pinna pu\u00f2 avere un lungo lobo. La pinna anale ha un paio di raggi spinosi. La pinna caudale ha margine troncato o arrotondato. La linea laterale si estende fin sulla pinna caudale. Vescica natatoria grande ed a struttura complessa, diverse specie la impiegano per produrre suoni udibili anche a distanza, da cui i nomi inglesi attribuiti a molte specie di \"croakers\" e \"drums\". Gli otoliti sono particolarmente grandi.\nIn genere la colorazione di questi pesci da sul grigio argenteo o opaco oppure sul bronzeo, spesso con linee laterali ondulate, ma non mancano livree con colori contrastanti bianchi e neri.\nMolte specie raggiungono taglie notevoli, anche oltre i .\nAlimentazione.\nTutti i membri di questa famiglia sono carnivori e, accanto a specie predatrici di pesci ce ne sono molte che catturano molluschi e crostacei.\nRiproduzione.\nLe uova sono pelagiche, spesso i giovani hanno livrea ed aspetto molto diversi dai pesci adulti.\nPesca.\nLe carni di questi pesci sono apprezzate in tutto l'areale ed alcune specie, come l'ombrina e la boccadoro figurano tra i pesci pi\u00f9 pregiati del mar Mediterraneo. Vengono pescate soprattutto con reti da posta. Hanno anche una certa importanza per la pesca sportiva, soprattutto per il surf casting e sono ricercati, oltre che per la bont\u00e0 delle carni, anche per la resistenza che oppongono al pescatore.\nCollegamenti esterni.\nScheda dal sito www.fishbase.org"}
{"id": "2342358", "revid": "1821847", "url": "https://it.wikipedia.org/wiki?curid=2342358", "title": "Michelangelo Alessandro Colli-Marchini", "text": "Biografia.\nMichele Colli nacque a Vigevano nel 1738, quando la Lombardia apparteneva da oltre un trentennio all'impero asburgico. Suo padre Giuseppe Colli era un funzionario civile della monarchia austriaca che per i suoi meriti nel 1764 era stato nominato barone. Michelangelo si arruol\u00f2 nell'Esercito imperiale all'et\u00e0 di diciotto anni. Nella prima parte della sua carriera militare fu ufficiale nel reggimento di fanteria \u00abPallavicini\u00bb (IR 15); prese parte alla Guerra dei sette anni e raggiunse il grado di capitano. Fu promosso tenente colonnello nel 1768 e posto al comando di un battaglione di fanteria durante la Guerra di successione bavarese (1778-1779). Nel 1779 fu nominato colonnello e raggiunse il grado di maggior generale durante la Guerra austro-turca (1788-1791) nella quale ebbe una parte importante nell'assedio di Belgrado (1789-1791).\nNel 1792 l'imperatore d'Austria invi\u00f2 Colli in aiuto a Vittorio Amedeo III di Savoia contro l'Armata d'Italia guidata da Napoleone Bonaparte. Il Regno di Sardegna era stato uno dei primi paesi aggrediti dall'esercito francese: dopo l'inizio delle ostilit\u00e0 (1793, prima coalizione), Nizza e la Savoia erano diventate entrambe vulnerabili.\nAlla testa dell'esercito sardo, Colli si comport\u00f2 bene nella campagna di Nizza (1793); successivamente, tuttavia, la linea del fronte si spost\u00f2 lungo le Alpi e gli Appennini liguri. In Piemonte, l'intesa fra l'esercito austriaco guidato dal generale Beaulieu, e gli effettivi guidati dal Colli, non fu stretta: le truppe dei due eserciti rimasero disunite e le truppe francesi riuscirono a frapporsi fra di loro isolandole. Il generale austriaco Beaulieu, sconfitto nella battaglia di Montenotte (12 aprile 1796) e nella seconda battaglia di Dego (14-15 aprile 1796), si ritir\u00f2 a est, verso l'Austria, rendendo vulnerabile la posizione di Colli. Il 16 aprile i francesi attaccarono i sardi del Colli a Ceva e furono respinti; Colli, tuttavia, decise di ritirarsi nella linea successiva, lungo il torrente Corsaglia, un affluente del Tanaro.\nDopo aver respinto ancora una volta i francesi, nella notte fra il 20 e il 21 aprile Colli tent\u00f2 di ritirarsi a Mondov\u00ec; questa volta l'esercito francese raggiunse le retrovie dell'esercito sardo prima che la ritirata fosse completata e gli inflisse una severa sconfitta nella battaglia di Mondov\u00ec. Poich\u00e9 Torino era a questo punto esposta all'attacco francese, Colli chiese un armistizio a Napoleone Bonaparte, che tuttavia lo respinse proseguendo fino a Cherasco che venne conquistata il 23 aprile. Il 28 aprile 1796 fu firmato l'armistizio fra la Francia e il regno di Sardegna: Colli fu costretto a lasciare il comando dell'esercito sardo e torn\u00f2 al servizio nell'esercito austriaco.\nAlla fine del gennaio 1797 Colli fu nominato comandante in capo dell'esercito dello Stato Pontificio, ma prima ancora di giungere al fronte l'esercito pontificio fu sconfitto da Napoleone Bonaparte e Victor nella battaglia di Faenza (4 febbraio 1797). La sconfitta dell'esercito pontificio fu giudicata ingloriosa da un rivoluzionario come Francesco Saverio Salfi, che dedic\u00f2 all'evento una pantomima satirica; fu tuttavia registrata con sarcasmo anche da un reazionario come il conte Monaldo Leopardi e, anni dopo, da suo figlio Giacomo. \nColli rimase nell'esercito austriaco fino al trattato di Campoformio (17 ottobre 1797); si un\u00ec poi all'esercito napoletano, comandato da un altro ex-generale austriaco, lo \u00absfortunato\u00bb Mack. Quando, all'inizio del 1799 a Napoli fu instaurata l'effimera Repubblica Napoletana, Colli fu richiamato nuovamente dall'Austria e inviato a Firenze come ambasciatore austriaco nel Regno di Etruria. \nRisiedette a Firenze fino alla morte."}
{"id": "2342359", "revid": "183114", "url": "https://it.wikipedia.org/wiki?curid=2342359", "title": "Michele Colli", "text": ""}
{"id": "2342360", "revid": "92723", "url": "https://it.wikipedia.org/wiki?curid=2342360", "title": "Francesco Regis", "text": ""}
{"id": "2342361", "revid": "92723", "url": "https://it.wikipedia.org/wiki?curid=2342361", "title": "San Francesco Regis", "text": ""}
{"id": "2342362", "revid": "92723", "url": "https://it.wikipedia.org/wiki?curid=2342362", "title": "Francesco R\u00e9gis", "text": ""}
{"id": "2342363", "revid": "92723", "url": "https://it.wikipedia.org/wiki?curid=2342363", "title": "San Francesco R\u00e9gis", "text": ""}
{"id": "2342364", "revid": "281901", "url": "https://it.wikipedia.org/wiki?curid=2342364", "title": "Scienidi", "text": ""}
{"id": "2342365", "revid": "281901", "url": "https://it.wikipedia.org/wiki?curid=2342365", "title": "Tonno pinna gialla", "text": ""}
{"id": "2342367", "revid": "281901", "url": "https://it.wikipedia.org/wiki?curid=2342367", "title": "Tonno monaco", "text": ""}
{"id": "2342368", "revid": "281901", "url": "https://it.wikipedia.org/wiki?curid=2342368", "title": "Tonno albacora", "text": ""}
{"id": "2342369", "revid": "281901", "url": "https://it.wikipedia.org/wiki?curid=2342369", "title": "Yellowfin tuna", "text": ""}
{"id": "2342370", "revid": "281901", "url": "https://it.wikipedia.org/wiki?curid=2342370", "title": "Yellow fin tuna", "text": ""}
{"id": "2342371", "revid": "1318658", "url": "https://it.wikipedia.org/wiki?curid=2342371", "title": "At Christmas", "text": "At Christmas \u00e8 un album discografico di James Taylor, uscito nel 2006, riedizione del precedente \"A Christmas Album\" del 2004 con i brani aggiuntivi \"River\" e \"Have Yourself a Merry Little Christmas\" (gi\u00e0 pubblicato nell'album \"October Road\" del 2002), mentre non \u00e8 presente il brano \"Deck the Halls\" incluso nell'album del 2004."}
{"id": "2342372", "revid": "281901", "url": "https://it.wikipedia.org/wiki?curid=2342372", "title": "Bluefin tuna", "text": ""}
{"id": "2342373", "revid": "281901", "url": "https://it.wikipedia.org/wiki?curid=2342373", "title": "Blue fin tuna", "text": ""}
{"id": "2342374", "revid": "183114", "url": "https://it.wikipedia.org/wiki?curid=2342374", "title": "Michelangelo Alessandro Colli Marchini", "text": ""}
{"id": "2342376", "revid": "2190512", "url": "https://it.wikipedia.org/wiki?curid=2342376", "title": "Onde di Rayleigh", "text": "Le Onde di Rayleigh sono un tipo di onde elastiche superficiali che viaggiano nei solidi. Esse sono prodotte sulla terra dai terremoti, nel qual caso esse sono anche conosciute come \"ground roll\" ( letteralmente \"tuono dal suolo\"), o da altre sorgenti di energia sismica come un'esplosione o anche un potente impatto. Esse sono anche prodotte nei materiali dai trasduttori acustici, e sono usati nei test non-distruttivi per rilevare difetti. Quando dirette in strati vengono riferite come onde Rayleigh-Lamb, onde di Lamb o onde Rayleigh in genere.\nCaratteristiche.\nLe onde di Rayleigh viaggiano all'interfaccia tra due mezzi dalla caratteristiche molto diverse tipicamente il suolo e l'aria o il suolo e l'acqua. Nei mezzi isotropi solidi le particelle della superficie eccitata si muovono in ellissi in piani normali alla superficie e paralleli alla direzione di propagazione. Alla superficie e alle basse profondit\u00e0 questo moto \u00e8 \"retrogrado\". Le pi\u00f9 profonde particelle nel materiale si muovono in ellissi pi\u00f9 piccole con un'eccentricit\u00e0 che cambia con la profondit\u00e0. Alle pi\u00f9 gradi profondit\u00e0 il moto della particella diventa \"anterogrado\" (\"prograde\"). La profondit\u00e0 di spostamenti importanti nel solido \u00e8 approssimativamente uguale alla lunghezza dell'onda acustica. Le onde di Rayleigh sono distinte dagli altri tipi di onde acustiche come le onde di Love o onde di Lamb, essendo entrambi tipi di onde dirette in uno strato, o onde longitudinali e di taglio, le quali viaggiano nel volume (\"bulk\").\nDato che le onde di Rayleigh sono confinate vicino alla superficie, la loro ampiezza nel piano quando generate da una sorgente puntiforme decade solo come formula_1, dove formula_2 \u00e8 la distanza radiale. Le onde di superficie quindi decadono molto pi\u00f9 lentamente con la distanza di quanto lo fanno le onde di volume (\"bulk\"), le quali si disperdono in tre dimensioni da una sorgente puntiforme. La velocit\u00e0 delle onde di Rayleigh nei grandi solidi, dell'ordine di 2\u20135\u00a0km/s, \u00e8 lievemente minore della velocit\u00e0 di taglio (\"shear\").\nL'esistenza delle onde di Rayleigh furono previste nel 1885 da Lord Rayleigh, da cui traggono il loro nome.\nDispersione delle onde di Rayleigh.\nLe onde di Rayleigh su dei solidi ideali piani, elastici, omogenei non mostrano dispersione. Ad ogni modo, se un solido o struttura ha una densit\u00e0 o velocit\u00e0 del suono che varia con la profondit\u00e0, le onde di Rayleigh diventano dispersive. Un esempio sono le onde di Rayleigh sulla superficie terrestre: quelle onde con una frequenza pi\u00f9 alta viaggiano molto pi\u00f9 lentamente di quelle a frequenza pi\u00f9 bassa. Questo succede perch\u00e9 un'onda di Rayleigh di frequenza minore ha una lunghezza d'onda relativamente lunga. Lo spostamento della lunghezza d'onda lunga penetra molto pi\u00f9 nelle profondit\u00e0 della terra delle onde che hanno una lunghezza d'onda pi\u00f9 breve. Dato che la rapidit\u00e0 delle onde nella terra viene ad incrementarsi con l'aumento della profondit\u00e0, le onde che hanno lunghezza d'onda pi\u00f9 lunga (bassa frequenza) possono viaggiare pi\u00f9 veloci di quelle di lunghezza d'onda minore (alta frequenza). Perci\u00f2 le onde di Rayleigh appaiono spesso disperse nelle registrazioni fatte dai sismogrammi delle stazioni che registrano terremoti distanti. \u00c8 anche possibile osservare la dispersione delle onde di Rayleigh nelle sottili pellicole o strutture multistrato.\nOnde di Rayleigh in test non-distruttivi.\nLe onde di Rayleigh sono largamente usate per la caratterizzazione dei materiali a differenti scale di lunghezza poich\u00e9 esse sono facilmente generate e rilevate sulla superficie libera di oggetti solidi. Poich\u00e9 esse sono confinate in prossimit\u00e0 della superficie libera dentro una profondit\u00e0 (~ la lunghezza d'onda) legata alla frequenza dell'onda, differenti frequenze possono essere usate per la caratterizzazione a differenti scale di lunghezza.\nLe onde di Rayleigh nel campo della frequenza ultrasonica sono usate nelle applicazioni di test non-distruttivi per aiutare a cercare fratture e altre imperfezioni nei materiali.\nOnde di Rayleigh in geofisica.\nOnde di Rayleigh dai terremoti.\nDato che le onde di Rayleigh sono onde superficiali, l'ampiezza di tali onde generate da un terremoto generalmente diminuisce in modo esponenziale alla profondit\u00e0 dell'ipocentro. Comunque, grandi terremoti possono generare onde di Rayleigh che viaggiano attorno alla terra diverse volte prima di dissiparsi.\nIn sismologia le onde longitudinali e di taglio sono note rispettivamente come onde P e onde S, e vengono definite onde di volume. Le onde di Rayleigh sono generate dall'interazione delle onde P e onde S sulla superficie della terra, e viaggiano con una velocit\u00e0 che \u00e8 pi\u00f9 bassa della velocit\u00e0 delle onde P, S e Love. Le onde di Rayleigh emanando all'esterno dall'epicentro di un terremoto viaggiano lungo la superficie della terra a circa 10 volte la velocit\u00e0 del suono, nell'aria, che \u00e8 di ~\n0,3\u00a0km/s.\nPer la loro pi\u00f9 alta velocit\u00e0, le onde P e S generate da un terremoto arrivano prima delle onde superficiali. Comunque, il moto della particella delle onde superficiali \u00e8 maggiore di quello delle onde di volume, cos\u00ec le onde superficiali tendono a causare maggior danno. Nel caso delle onde di Rayleigh, il moto \u00e8 di natura ondulante, simile a un'onda di superficie oceanica. L'intensit\u00e0 dell'onda di Rayleigh a una posizione particolare \u00e8 dipendente da diversi fattori:\nLa struttura geologica locale pu\u00f2 servire a focalizzare o defocalizzare le onde di Rayleigh, portando a importanti differenze riguardo alle scosse per distanze brevi.\nOnde di Rayleigh in sismologia.\nLe onde di Rayleigh a bassa frequenza generate durante i terremoti vengono usate in sismologia per caratterizzare l'interno della terra.\nNei raggi d'azione intermedi, le onde di Rayleigh vengono usate in geofisica e in ingegneria geotecnica per la caratterizzazione dei sedimenti del suolo. In particolare, dalla registrazione di sismogrammi multicanale \u00e8 possibile ottenere un profilo verticale monodimensionale della velocit\u00e0 delle onde di taglio. . La procedura, che prende il nome di \"Analisi multicanale di onde superficiali\" ('Multichannel Analysis of Surface Waves'), consiste nel registrare con un array di sensori, detti geofoni la riposta del terreno ad una sollecitazione proveniente da una sorgente controllata. La sorgente da usare va scelta tendendo conto che la profondit\u00e0 massima di investigazione \u00e8 direttamente proporzionale alla lunghezza d'onda del segnale e che, allo stesso tempo, la lunghezza d'onda \u00e8 inversamente proporzionale alla velocit\u00e0 di propagazione, caratteristica del terreno . Le sorgenti pi\u00f9 usate sono il martello che percuote una piastra metallica (alte frequenze), una massa cadente (spettro ampio, tendente verso le frequenze medio-basse) o piccole cariche esplosive. Una volta registrato il sismogramma, va estratta la curva di dispersione. Generalmente, essa viene estratta dallo spettro f-k, ovvero dalla trasformata di Fourier del segnale nello spazio e nel tempo. L'onda di Rayleigh apparir\u00e0 sul sismogramma come l'evento pi\u00f9 energetico e lineare sullo spettro f-k, a testimonianza della sua dispersivit\u00e0. Una volta estratta la curva, va trovato il modello di velocit\u00e0 di taglio che produce una curva di dispersione sintetica che dia il misfit minore con la curva di dispersione estratta dal dato. Ci si trova quindi a dover risolvere un problema inverso. In letteratura sono presenti algoritmi, alcuni resi open source, come ad esempio Geopsy, che usa un 'neighbourhood algorithm'.\nUn tipico risultato di queste analisi \u00e8 il calcolo delle velocit\u00e0 equivalenti delle onde di taglio dei primi trenta metri di sottosuolo ('VS30'), parametro fondamentale nelle attuali normative riguardo l'ingegneria sismica .\nUn secondo metodo usato per ottenere le propriet\u00e0 dell'interno della terra \u00e8 la cosiddetta tomografia di onde superficiali. Essa si basa sull'inversione delle velocit\u00e0 (di fase e/o di gruppo) apparenti delle onde di superficie tra due ricevitori. Il metodo nasce in contesto sismologico, su scala molto grande, ma \u00e8 stato pi\u00f9 recentemente applicato anche a scale pi\u00f9 ridotte. In particolare, si \u00e8 rivelato anche uno strumento promettente per l'esplorazione mineraria, data la sua notevole capacit\u00e0 di individuare variazioni nelle propriet\u00e0 delle rocce in tutte le direzioni. \nAltre manifestazioni.\nEsseri viventi.\nLe onde di Rayleigh a bassa frequenza (&lt; 20\u00a0Hz) non sono udibili, sebbene possano essere rilevate da molti mammiferi, uccelli, insetti e ragni. Gli esseri umani sarebbero capaci di rilevare tali onde di Rayleigh attraverso i loro corpuscoli paciniani, i quali si trovano nelle articolazioni, sebbene le persone non sembrano consciamente rispondere ai segnali. Alcuni animali sembrano usare le onde di Rayleigh per comunicare. In particolare, alcuni biologi teorizzano che gli elefanti possano usare le vocalizzazioni per generare onde di Rayleigh. Poich\u00e9 le onde di Rayleigh decadono lentamente, esse sarebbero rilevabili sulle lunghe distanze. Nota che queste onde di Rayleigh hanno frequenza pi\u00f9 alta delle onde di Rayleigh generate nei terremoti.\nDopo il terremoto nell'Oceano Indiano del 2004, alcune persone hanno considerato le onde di Rayleigh utilizzate dagli animali come un avvertimento per cercare un luogo pi\u00f9 in alto, facendoli fuggire dal pi\u00f9 lento prossimo arrivo dello tsunami. Questa volta, l'evidenza di ci\u00f2 \u00e8 pi\u00f9 che altro aneddotica. Un altro animale con sistemi di pre-avviso pu\u00f2 affidarsi alla sua abilit\u00e0 nel percepire le onde infrasoniche viaggianti attraverso l'aria. "}
{"id": "2342380", "revid": "1005847", "url": "https://it.wikipedia.org/wiki?curid=2342380", "title": "Regia azienda monopolio banane", "text": "La Regia azienda monopolio banane (RAMB), fu una azienda statale italiana attiva negli anni trenta e quaranta, costituita appositamente per trasportare e commercializzare in Italia le banane prodotte nelle concessioni agricole sorte in quegli anni nella colonia della Somalia italiana, particolarmente nel comprensorio di Genale ed in quello del Giuba.\nLe banane erano diventate la coltura pi\u00f9 redditizia dopo che la grande depressione del 1929 aveva portato alla crisi del cotone il cui prezzo era diminuito del 50%. Tuttavia, il prodotto della Somalia aveva bisogno di una protezione particolare per essere competitivo; da qui la scelta di costituire la RAMB.\nLa Regia azienda monopolio banane venne istituita sotto il controllo del Ministero delle colonie con R.D.L. 2 dicembre 1935 n. 2085, pubblicati sulla Gazzetta Ufficiale n. 291 del 14 dicembre 1935.\nNel dopoguerra l'azienda fu mantenuta in vita come Azienda Monopolio Banane e attribu\u00ec concessioni di zona esclusive ad aziende del settore fino allo scoppio del cosiddetto \"Scandalo delle banane\", il primo grande scandalo che coinvolse uomini di governo della DC nel 1963 a seguito dell'invalidamento dell'asta per il rinnovo delle concessioni a cui i concessionari membri dell'Assobanane ebbero i valori segreti dei canoni comunicati, previa corruzione, dal presidente dell'AMB avv. Franco Bartoli Avveduti, che fu arrestato e portato a Regina Coeli con il suo segretario Alessandro Lenzi e alcuni concessionari: Angelo Tonini (Napoli), Angelo Panattoni (Lucca), Cherubino Pagni (Roma), Diego Sartori (Padova), Antonio Bignami (Genova), Bartolo Sacc\u00e0 (Messina).\nSegu\u00ec un processo che coinvolse i dirigenti dell'AMB e 124 concessionari locali di tutta Italia, il processo, in cui furono richieste pene fino a 10 anni per i dirigenti e fino a 5 anni per i concessionari, fin\u00ec con pene irrisorie per l'intervento dietro le quinte pare dello stesso Andreotti, ma la AMB fu finalmente abolita.\nOrganizzazione e flotta.\nLa RAMB costru\u00ec depositi nelle principali citt\u00e0 italiane e, per il trasporto delle banane,si avvalse all'inizio di navi frigorifero esistenti ed in seguito, dal 1937, fece costruire a cantieri nazionali 4 nuove e moderne bananiere, battezzate dall'acronimo della azienda RAMB: \"RAMB I\", \"RAMB II\", \"RAMB III\", \"RAMB IV\". Queste unit\u00e0, dopo lo scoppio del conflitto vennero trasformate in navi militari e, come tali furono utilizzate dalla Regia Marina.\nLa RAMB disponeva di una piccola flotta di navi da carico e bananiere: oltre alle quattro RAMB, ne facevano parte tre motonavi gemelle di dimensioni pi\u00f9 piccole, costruite fra il 1933 ed il 1934: la \"Capitano Bottego\", la \"Capitano Antonio Cecchi\" e la \"Duca degli Abruzzi\".\nDelle sette unit\u00e0 sopravvisse alla guerra solo la \"RAMB III\", che per\u00f2 fu catturata dalle truppe jugoslave. Gran parte delle navi, allo scoppio della guerra, rimase bloccato in Africa Orientale Italiana (cinque su sette) e and\u00f2 perduto in seguito alla caduta della colonia.\nProduzione.\nIl consumo di banane in Italia nel 1939, ultimo anno di normalit\u00e0, raggiunse i 450.000 quintali. Dopo la fine della guerra la RAMB venne sciolta, ma l'Italia continu\u00f2 ad accordare alle banane somale una protezione tariffaria doganale fino agli anni sessanta. Attualmente il prodotto della Somalia non \u00e8 pi\u00f9 destinato alla esportazione, ma solo al consumo interno."}
{"id": "2342384", "revid": "287204", "url": "https://it.wikipedia.org/wiki?curid=2342384", "title": "Thomas Chippendale", "text": "Assieme a Thomas Sheraton e George Hepplewhite fu uno dei \"tre magnifici\" creatori di mobilia inglese del XVIII secolo.\nBiografia.\nLa data di nascita di Chippendale \u00e8 controversa: si conosce solo quella in cui fu battezzato, cos\u00ec come ugualmente si conosce solo la data di sepoltura - il 16 novembre 1779, secondo le registrazioni della chiesa di Saint Martin-in-the-Fields - avvenuta nel terreno oggi occupato dalla National Gallery.\nA Londra, Chippendale - che aveva iniziato l'attivit\u00e0 di \"cabinet-maker\", ovvero ebanista, nella bottega del padre - stabil\u00ec il proprio laboratorio iniziando a disegnare di mobili con un particolare stile ispirato al medio-georgiano, al gotico e al rococo inglese a quel tempo in voga; nella seconda parte della carriera il suo stile si avvicin\u00f2 maggiormente allo stile neoclassico.\nNella capitale inglese, l'ebanista si era trasferito nel 1749 provenendo dalla citt\u00e0 natale di Otley situata nei pressi di Leeds, nello West Yorkshire. Cinque anni dopo pubblic\u00f2 il primo libro che un artista del suo genere avesse mai edito, \"The Gentleman and Cabinet Maker's Director\". Del libro furono pubblicate tre edizioni diverse: dopo la prima del 1754, si ebbe subito una ristampa l'anno successivo mentre una versione revisionata e ampliata del testo fu data alle stampe nel 1762, in coincidenza con il passaggio al neoclassicismo.\nCommittenti di prestigio.\nChippendale fu pi\u00f9 che un semplice ebanista: si occup\u00f2 infatti del disegno di interni e, in senso ancor pi\u00f9 lato, della realizzazione di arredamenti nel suo insieme - spesso destinati a dimore patrizie, come nel caso della Harewood House, in cui lavor\u00f2 per anni - fino alla scelta del colore con cui una stanza sarebbe stata dipinta. Lavor\u00f2 inizialmente in societ\u00e0 con James Rannie e successivamente con l'assistente di questi, Thomas Haig, mantenendo tuttavia sempre il controllo sull'esito finale della produzione del laboratorio di St. Martin's Lane.\nI mobili da lui disegnati - sedie, letti, sofa, ma anche \"commode\", tavoli, armadi, specchiere, ecc. - furono commissionati da facoltosi aristocratici: nel 1978 il suo biografo Christopher Gilbert ha documentato come arredi di Chippendale forniti a ventisei clienti (su un lotto di oltre sessanta conosciuti) siano sopravvissuti nel tempo. Parte di questa mobilia era destinata, ad esempio, al Blair Castle, Perthshire, per il Duca di Atholl (1758); la Wilton House, per Henry, 10\u00ba conte di Pembroke (circa 1759-1773); Nostell Priory, Yorkshire, per Sir Roland Winn, (tra il 1766 e il 1785); Mersham Le Hatch, nel Kent, per Sir Edward Knatchbull, (tra il 1767 ed il 1779).\nAltri arredi furono poi realizzati dall'ebanista per la famiglia reale e per l'attore David Garrick, sia per quanto riguardava la sua casa di citt\u00e0 sia per la villa di campagna ad Hampton, nel Middlesex; il Normanton Park, Rutland e altre case per Sir Gilbert Heathcote (tra il 1768 ed il 1778), inclusa in questo caso l'organizzazione di un funerale, quello di Lady Bridget Heathcote (1772); la gi\u00e0 citata Harewood House, nello Yorkshire, per Edwin Lascelles (vi lavor\u00f2 undici anni, fra il 1767 ed il 1778); Newby Hall, Yorkshire, per William Weddell (1772-1776); Temple Newsam, Yorkshire, per Lord Irwin (1774); Paxton House, Berwickshire, Scozia, per Ninian Home (tra il 1774 ed il 1791); Burton Constable Hall, Yorkshire, per William Constable (1768-1779); Petworth House, Sussex, ed altre case per George Wyndham, 3\u00ba Earl of Egremont (1777-1779).\nLo stile dei Chippendale, padre e figlio.\nChippendale collabor\u00f2 poi alla realizzazione degli interni disegnati da Robert Adam per la Brocket Hall, Hertfordshire, e Melbourne House, Londra, per Lord Melbourne, con Sir William Chambers (1772-1775).\nLa sua opera fu poi continuata dal figlio, Thomas Chippendale, il giovane (1749-1822), il maggiore degli undici figli che ebbe da Catherine Redshaw - cui si un\u00ec dopo il suo arrivo a Londra - che lavor\u00f2 nel successivo stile neoclassico e nel cosiddetto Regency. Un dissesto finanziario e la svendita dei materiali stoccati nel laboratorio di St. Martin's Lane, nel 1804, non mise tuttavia fine all'attivit\u00e0 del giovane Chippendale, che pot\u00e9 completare la creazione dell'arredamento per la residenza di Sir Richard Colt Hoare a Stourhead, completata poco prima della morte, nel 1820.\nChippendale padre specialmente fu artefice di uno stile personale che fece scuola e mobili improntati a questo stile sono stati prodotti a Dublino e a Filadelfia, cos\u00ec come a Lisbona, Copenaghen, Amburgo. Caterina II di Russia e Luigi XVI di Francia possedevano copie del \"Director\", il libro stampato anche nella versione in lingua francese.\nIl particolare fascino dei suoi disegni ha avuto nuova popolarit\u00e0 nella seconda met\u00e0 dell'Ottocento, con la creazione di stili derivati, come lo \"Chinese Chippendale\", il \"Gothic Chippendale\", e finanche lo \"Irish Chippendale\". Molti di questi disegni successivi, va detto a onor del vero, poco hanno da spartire con lo stile originale ed origionario del pi\u00f9 celebre ebanista.\nAl pari di un eroe popolare Chippendale \u00e8 ricordato in una scultura a piena figura inserita fra le molte altre relative a personalit\u00e0 che adornano la facciata del Victoria and Albert Museum, a Londra.\nDal 1965 \u00e8 attiva con sede a Otley, citt\u00e0 natale di Chippendale, la \"The Chippendale Society\" che si propone di sostenere nel tempo l'opera dei Chippendale, padre e figlio, anche attraverso l'acquisizione di esemplari di lavorazioni di questi due artisti."}
{"id": "2342393", "revid": "93556", "url": "https://it.wikipedia.org/wiki?curid=2342393", "title": "Gy\u0151rv\u00e1r", "text": "Gy\u0151rv\u00e1r \u00e8 un comune dell'Ungheria di 714 abitanti (dati 2001). \u00c8 situato nella provincia di Vas."}
{"id": "2342394", "revid": "767487", "url": "https://it.wikipedia.org/wiki?curid=2342394", "title": "Halast\u00f3", "text": "Halast\u00f3 \u00e8 un comune dell'Ungheria di 131 abitanti (dati 2001). \u00c8 situato nella provincia di Vas."}
{"id": "2342396", "revid": "671029", "url": "https://it.wikipedia.org/wiki?curid=2342396", "title": "Halogy", "text": "Halogy \u00e8 un comune dell'Ungheria di 311 abitanti (dati 2001). \u00c8 situato nella provincia di Vas."}
{"id": "2342397", "revid": "729019", "url": "https://it.wikipedia.org/wiki?curid=2342397", "title": "Harasztifalu", "text": "Harasztifalu \u00e8 un comune dell'Ungheria di 181 abitanti (dati 2001). \u00c8 situato nella provincia di Vas."}
{"id": "2342398", "revid": "767487", "url": "https://it.wikipedia.org/wiki?curid=2342398", "title": "Sasseneire", "text": "La Sasseneire (3.254 ) \u00e8 una montagna delle Alpi del Weisshorn e del Cervino nelle Alpi Pennine. Si trova nello svizzero Canton Vallese tra la Val d'Herens e la Val d'Anniviers.\nSi pu\u00f2 salire sulla vetta partendo dal Lago di Moiry."}
{"id": "2342399", "revid": "767487", "url": "https://it.wikipedia.org/wiki?curid=2342399", "title": "Hegyfalu", "text": "Hegyfalu \u00e8 un comune dell'Ungheria di 674 abitanti (dati 2001). \u00c8 situato nella provincia di Vas."}
{"id": "2342401", "revid": "767487", "url": "https://it.wikipedia.org/wiki?curid=2342401", "title": "Hegyh\u00e1thod\u00e1sz", "text": "Hegyh\u00e1thod\u00e1sz \u00e8 un comune dell'Ungheria di 195 abitanti (dati 2001). \u00c8 situato nella provincia di Vas."}
{"id": "2342402", "revid": "767487", "url": "https://it.wikipedia.org/wiki?curid=2342402", "title": "Hegyh\u00e1ts\u00e1l", "text": "Hegyh\u00e1ts\u00e1l \u00e8 un comune dell'Ungheria di 171 abitanti (dati 2001). \u00c8 situato nella provincia di Vas."}
{"id": "2342403", "revid": "729019", "url": "https://it.wikipedia.org/wiki?curid=2342403", "title": "Hegyh\u00e1tszentjakab", "text": "Hegyh\u00e1tszentjakab \u00e8 un comune dell'Ungheria di 294 abitanti (dati 2001). \u00c8 situato nella provincia di Vas."}
{"id": "2342405", "revid": "110157", "url": "https://it.wikipedia.org/wiki?curid=2342405", "title": "Hegyh\u00e1tszentm\u00e1rton", "text": "Hegyh\u00e1tszentm\u00e1rton \u00e8 un comune dell'Ungheria di 71 abitanti (dati 2001). \u00c8 situato nella provincia di Vas."}
{"id": "2342406", "revid": "767487", "url": "https://it.wikipedia.org/wiki?curid=2342406", "title": "Hegyh\u00e1tszentp\u00e9ter", "text": "Hegyh\u00e1tszentp\u00e9ter \u00e8 un comune dell'Ungheria di 183 abitanti (dati 2001). \u00c8 situato nella provincia di Vas."}
{"id": "2342407", "revid": "287204", "url": "https://it.wikipedia.org/wiki?curid=2342407", "title": "Horv\u00e1tl\u00f6v\u0151", "text": "Horv\u00e1tl\u00f6v\u0151 \u00e8 un comune dell'Ungheria di 206 abitanti (dati 2001). \u00c8 situato nella provincia di Vas."}
{"id": "2342408", "revid": "93556", "url": "https://it.wikipedia.org/wiki?curid=2342408", "title": "Horv\u00e1tzsid\u00e1ny", "text": "Horv\u00e1tzsid\u00e1ny \u00e8 un comune dell'Ungheria di 845 abitanti (dati 2001). \u00c8 situato nella provincia di Vas."}
{"id": "2342412", "revid": "767487", "url": "https://it.wikipedia.org/wiki?curid=2342412", "title": "Hossz\u00fapereszteg", "text": "Hossz\u00fapereszteg \u00e8 un comune dell'Ungheria di 766 abitanti (dati 2001). \u00c8 situato nella provincia di Vas."}
{"id": "2342413", "revid": "110157", "url": "https://it.wikipedia.org/wiki?curid=2342413", "title": "Ikerv\u00e1r", "text": "Ikerv\u00e1r \u00e8 un comune dell'Ungheria di 1.905 abitanti (dati 2001). \u00c8 situato nella provincia di Vas."}
{"id": "2342416", "revid": "122246", "url": "https://it.wikipedia.org/wiki?curid=2342416", "title": "Qualificazioni al campionato europeo di pallavolo femminile 2003", "text": "Le qualificazioni per il campionato europeo di pallavolo femminile 2003, le cui fasi finali si sono tenute in Turchia, si sono svolte tra il mese di giugno 2002 e giugno 2003. Hanno partecipato 12 squadre nazionali europee.\nLe squadre sono state divise in tre gironi da quattro: le prime due classificate sono state ammesse agli europei, pi\u00f9 le due migliori terze. In totale 8 squadre hanno ottenuto la qualificazione."}
{"id": "2342417", "revid": "122362592", "url": "https://it.wikipedia.org/wiki?curid=2342417", "title": "Ernesto Lomasti", "text": "Biografia.\nInfanzia.\nErnesto Lomasti nasce all'ospedale di Udine da genitori residenti a Pontebba. La madre, Luciana Romei, \u00e8 una pontebbana che lavora presso le Poste. Il padre Marcello, ufficiale degli Alpini, proviene da Firenze da famiglia di ascendenze ungheresi (il cognome \"Lomastiscs\" era stato italianizzato durante il Ventennio). Gi\u00e0 durante l'infanzia Ernesto dimostra un temperamento timido e tranquillo. Di corporatura esile e per nulla prestante fisicamente, viene soprannominato \"Cartuccia\".\nComincia a frequentare le montagne in tenera et\u00e0 con parenti ed amici. Come regalo per la licenza di terza media viene condotto in cima al J\u00f4f di Montasio dalla guida Bruno Contin, che rimarr\u00e0 una figura di riferimento nella sua attivit\u00e0 successiva, incontrando al ritorno l'alpinista che ammira di pi\u00f9, Ignazio Piussi.\nInizi dell'attivit\u00e0 alpinistica.\nI suoi esordi alpinistici veri e propri avvengono nel 1974. Con un gruppo di amici di pochi anni pi\u00f9 vecchi affronta in maniera improvvisata alcune vie facili (II-III grado) della zona. Contemporaneamente inizia un regolare e metodico programma di allenamento, autoimposto, che in un paio d'anni ne trasformer\u00e0 il gracile fisico.\nGi\u00e0 l'anno successivo, il 3 agosto 1975, con gli amici Vittorio Di Marco, Sandro Piussi ed Emilio Di Marco, apre una via nuova di III/IV grado sulla Creta di Pricot, nel gruppo del Monte Cavallo di Pontebba/\"Rosskofel\", dedicata a Mario Pesamosca, caduto in montagna. Dello stesso anno \u00e8 la ripetizione della fessura Comici alla parete nord della Cima di Riofreddo.\nArrampica anche in inverno, il 5 gennaio 1976 compie ad esempio la prima invernale del monotiro che costituisce la via Tinivella al \"Vescovo di Brucken\" (torrione di cresta del Monte Bruca che in buona parte croller\u00e0 pochi mesi dopo, nel Terremoto del Friuli del 1976). Nella stagione estiva compie diverse ripetizioni, come la \"Deye-Peters\" alle Torre delle Madri dei Camosci (della quale compir\u00e0 la terza solitaria due anni dopo, preceduto solo da Ignazio Piussi ed Enzo Cozzolino), alcune solitarie e la partecipazione all'apertura di due vie di V+ sulla Cresta di Pricot.\nLa maturit\u00e0 alpinistica.\nNel 1977 si ha la definitiva maturazione alpinistica di Lomasti. Pur nella carenza di attrezzatura alpinistica e autonomia, non possedendo mezzi di trasporto, mantiene un approccio sistematico e rigoroso, dimostrando altres\u00ec una ferma ostinazione nel raggiungimento degli obiettivi che si pone. Tra luglio ed agosto conduce da capocordata l'apertura di vie assai impegnative, dichiarandole di VI grado, come la parete est del Monte Cavallo (con Ceccon, oggi VI+, che ripeter\u00e0 in solitaria l'anno successivo) e lo spigolo sud dell'inviolata parete della Torre Winkel (con Sandro Piussi, in due ascensioni separate per completare il difficile muro finale). Ripeter\u00e0 entrambe in solitaria l'anno successivo. Compie inoltre la solitaria alla Deye-Peters e la prima solitaria alla via Piussi sulla Cima del Vallone.\nConvintosi cos\u00ec delle proprie capacit\u00e0, osa avventurarsi nella prima solitaria (nonch\u00e9 prima ripetizione italiana) al temuto diedro Cozzolino sul Piccolo Mangart di Coritenza, superandolo in giornata. L'impresa gli garantisce un certo eco sulla stampa locale.\nIl settimo grado.\nSi tratta delle prime occasioni in cui si spinge oltre il VI grado, ai tempi il massimo grado ufficialmente riconosciuto in arrampicata libera. Il 1977 pu\u00f2 altres\u00ec essere considerato l'anno della svolta in Europa: Reinhard Karl supera la \"Pumprisse\" sulla Fleischbank, nei Monti del Kaiser, ascensione che l'anno successivo verr\u00e0 accettata come prima salita ufficiale di VII grado nelle Alpi, sebbene fosse gi\u00e0 stata preceduta da altri exploit poi riconsiderati superiori al sesto grado.\nLomasti, utilizzando comunque gli scarponi e non le scarpette da arrampicata, sar\u00e0 tra i primi ad oltrepassare sistematicamente tale limite, con scarsissime protezioni ed anche in solitaria, malgrado dichiari le sue realizzazioni pi\u00f9 estreme VI+.\nL'ennesimo disguido con un compagno di salita, causato dalla sordit\u00e0 da un orecchio che lo affligge dall'infanzia (scoperto solo pi\u00f9 tardi e probabilmente dovuto a una caduta), lo convince ad operarsi alla fine di agosto 1977. Dopo solo un mese e mezzo riprende l'attivit\u00e0 in montagna. Tuttavia i problemi di salute si ripresentano in forma di labirintite, causata da un'infezione post-operatoria, che lo blocca per mesi.\nNel marzo 1978 Lomasti apre la sua stagione pi\u00f9 feconda con l'ascensione in condizioni invernali della Bulfoni-Perissutti al Pan di Zucchero e con la prima ripetizione, in solitaria, della via da lui aperta sulla Torre Winkler. Seguono una serie di ripetizioni, spesso in solitaria, alcune di rilievo assoluto come la Piussi-Perissutti alla Veunza (prima solitaria) e la prima ripetizione italiana alla via di Piussi sul pilastro Nord del Piccolo Mangart (con De Rovere, Simonetti e Curci). Il 6 agosto 1978 apre con Ceccon sulla nord-est del Monte Cavallo la \"via dei Finanzieri\", dedicata a due Fiamme Gialle perite in una slavina.\nErnesto si sente pronto per un progetto che da tempo cova in mente: una prima ascensione in solitaria sulla parete nord del Piccolo Mangart di Coritenza. Il 16 agosto, portando con s\u00e9 l'attrezzatura da bivacco rivelatasi superflua, apre una diretta in totale arrampicata libera e usando solo 6 chiodi, con 800\u00a0m oggi valutati di V e VI continuo con passaggi di VII-. Nella sua relazione si limita per\u00f2 a dichiarare \"difficolt\u00e0 estreme\".\nIn una breve intervista trasmessa al Giornale Radio Rai regionale nel ferragosto 1977 aveva dichiarato che la sua attivit\u00e0 solitaria era dovuta anche alla mancanza di un compagno disponibile ad affrontare tali difficolt\u00e0. Nella primavera del 1978 ne ha incontrato uno nella palestra di roccia di Illegio. Si tratta del giovanissimo Roberto Mazzilis di Tolmezzo, che ha iniziato ad arrampicare da un solo anno ma sar\u00e0 considerato tra i migliori alpinisti italiani degli anni ottanta e nominato accademico del C.A.I. nel 1986.\nCon lui costituisce una cordata fortissima che ha il tempo di esprimersi solo su poche vie di alta difficolt\u00e0, superate con uso ristrettissimo di mezzi di assicurazione. Il 17 settembre i due compiono la prima ripetizione italiana della Piussi-Bulfon sul Piccolo Mangart, mentre tra il 30 settembre e il 7 ottobre aprono tre impegnative, seppur brevi, vie di placca sulla Creta di Pricot e sulla Creta di Pricotic.\nHanno per\u00f2 gi\u00e0 compiuto l'impresa forse pi\u00f9 difficile, superando il 3 settembre l'evidente fessura che solca la strapiombante e marcia parete dell'anticima nord di Cima Grande della Scala. La parete ha gi\u00e0 respinto alpinisti illustri come Comici, Piussi e Cozzolino. Caratterizzata dall'impossibilit\u00e0 di ritirarsi dopo un ultimo chiodo a pressione piantato a circa 40\u00a0metri di altezza durante i tentativi precedenti e dall'instabilit\u00e0 della roccia, la via viene dichiarata di V e VI, con passaggi di VI+. Luca Vuerich e Massimo Laurencig, che ne hanno compiuto la prima invernale il 13 e 14 marzo 2009, hanno dichiarato difficolt\u00e0 di VI continuo con passaggi di VIII-, su roccia assai insicura. In nemmeno due mesi i due realizzano sei vie nuove e una ripetizione.\nIl servizio militare e la morte.\nLomasti, superato l'esame di maturit\u00e0, \u00e8 in attesa della chiamata di leva. Nel gennaio 1979 viene chiamato a presentarsi alla Scuola Militare di Addestramento Alpino (SMALP) di Aosta e assegnato agli esploratori.\nComincia cos\u00ec a frequentare per allenamento le rocce granitiche nei pressi di Arnad durante le libere uscite. Il 13 maggio 1979 apre la prima via su un pilastro inscalato della Corma di Machaby, poi chiamato \"pilastro degli Esploratori\" e oggi \"pilastro Lomasti\". Con gli scarponi rigidi ai piedi, assai poco adatti all'arrampicata su granito, assicurato da Enrico Ricchi apre con pochissime protezioni la \"via del 94\u00b0\", che respinger\u00e0 i primi tentativi di ripetizione effettuati con scarpette di arrampicata e presenta diversi tiri valutati anni dopo 6a/6a+ obbligatorio nella scala francese.\nLomasti, tra i migliori del suo corso, rifiuta di entrare nel gruppo sportivo degli Alpini e di rimanere allo SMALP come istruttore. Viene quindi destinato alla caserma \"Italia\" di Tarvisio, dove il suo arrivo \u00e8 previsto il 25 giugno. La sera del 12 giugno, caratterizzata da un forte temporale, viene notata la sua mancanza al contrappello. Un gruppo di allievi si reca quindi alla Corma di Machaby, dove Ernesto aveva riferito si sarebbe recato ad allenarsi. Il corpo di Lomasti viene ritrovato alla base della via \"Topo Pazzo\". Muore cos\u00ec quello che Piussi ha definito \"il pi\u00f9 forte alpinista friulano di sempre\". Il funerale si tiene il 15 giugno a Pontebba, seguito da una folla imponente. La sua tomba si trova nel cimitero del paese natale.\nNel 1979 la sezione CAI di Pontebba install\u00f2 sulla sella di Aip a quota 1.920 m s.l.m. un bivacco che ne ricorda il nome, le scalate e le imprese."}
{"id": "2342432", "revid": "76963", "url": "https://it.wikipedia.org/wiki?curid=2342432", "title": "Marie-France Pisier", "text": "Carriera cinematografica.\nNata a Da Lat, nell'allora Indocina francese, figlia di Georges Pisier (1910-1986), alto funzionario coloniale autoritario, e Paula Caucanas, militante femminista. Regista e sceneggiatrice, l'attrice \u00e8 stata attiva al cinema, a teatro e in tv. Celebre il suo esordio sul grande schermo nel ruolo di Colette, amica di Antoine Doinel, nel cortometraggio \"Antoine e Colette\" (episodio del film \"L'amore a vent'anni\"). Venne scelta dal regista Fran\u00e7ois Truffaut che cercava un contraltare ideale per Jean-Pierre L\u00e9aud: \"\u00abnon doveva essere una Lolita, non una piccola giovane donna\u00bb\". Doveva essere semplice, aver una buona cultura media. La Pisier, all'epoca, faceva parte di una compagnia teatrale. \nDiciassette anni pi\u00f9 tardi interpret\u00f2 nuovamente il personaggio di Colette nel film \"L'amore fugge\", sempre diretto da Truffaut, con cui nel 1978 scrisse anche il soggetto e la sceneggiatura per la parte di Colette. Fece anche un'apparizione in \"Baci rubati\" (1968) e lavor\u00f2 con altri grandi registi come Jacques Rivette in \"C\u00e9line e Julie vanno in barca\" (1974), Luis Bu\u00f1uel in \"Il fantasma della libert\u00e0\" (1974) e Andr\u00e9 Delvaux in \"L'opera al nero\" (1988).\nIl 24 aprile 2011 fu trovata morta nella sua piscina, ma le circostanze della morte non furono chiarite.\nPremi.\nHa vinto due C\u00e9sar"}
{"id": "2342433", "revid": "287204", "url": "https://it.wikipedia.org/wiki?curid=2342433", "title": "T\u00eate Blanche (Alpi Pennine)", "text": "La T\u00eate Blanche (3.724\u00a0) \u00e8 una montagna delle Alpi Pennine lungo la linea di confine tra l'Italia e la Svizzera.\nDescrizione.\nDal versante italiano si trova al fondo della Valpelline; dal versante svizzero domina la Val d'Herens. Dal versante italiano si pu\u00f2 salire sulla vetta partendo dal Rifugio Aosta."}
{"id": "2342434", "revid": "1543377", "url": "https://it.wikipedia.org/wiki?curid=2342434", "title": "Tipulomorpha", "text": " \nTipulomorpha , \u00e8 un infraordine di insetti dell'ordine dei Ditteri, sottordine Nematoceri. Comprende ditteri dai caratteri alquanto primitivi che si manifestano in particolare nella morfologia del capo e nella struttura della nervatura alare. \u00c8 uno dei raggruppamenti sistematici pi\u00f9 vasti dell'intero ordine dei Ditteri. L'origine dell'infraordine viene fatta risalire al Triassico.\nDescrizione.\nI Tipulomorpha sono insetti di dimensioni medie o grandi, comprendendo specie che possono anche raggiungere i 10 cm di apertura alare. Il corpo \u00e8 esile e allungato, con zampe molto lunghe, facilmente soggette all'autotomia, ali ben sviluppate, generalmente strette e lunghe, con una nervatura complessa. Il capo presenta la regione clipeale sviluppata in lunghezza. Il mesotorace presenta una caratteristica sutura dorsale a forma di V, con bracci che si estendono anteriormente rispetto al punto di inserzione delle ali. I bilancieri sono particolarmente allungati.\nPer la mole e la struttura primitiva delle ali questi insetti sono mediocri volatori, caratterizzati da un volo lento.\nLa larva \u00e8 apoda ed eucefala, con corpo cilindrico e fusiforme.\nSistematica e filogenesi.\nI Tipulomorpha sono in generale ritenuti tra i ditteri pi\u00f9 primitivi, presentando peraltro una certa affinit\u00e0 morfologica e biologica con i Panorpoidea pi\u00f9 primitivi, i Mecopteri. Controverse e incerte sono sia la collocazione nell'albero filogenetico sia la composizione tassonomica. L'elemento di divergenza, per l'aspetto tassonomico, \u00e8 rappresentato in particolare dalla posizione dei Trichoceridae, insetti tipuliformi che presentano tuttavia caratteri larvali ricorrenti negli Psychodomorpha. Un altro elemento, meno controverso, \u00e8 la composizione della superfamiglia dei Tipuloidea, che viene identificata con una sola famiglia (Tipulidae \"sensu lato\") oppure suddivisa in pi\u00f9 famiglie (Tipulidae \"sensu stricto\", Cylindrotomidae, Limoniidae, Pediciidae), per l'elevazione al rango di famiglia alcuni \"taxa\" inferiori dei Tipulidae. Sotto l'aspetto filogenetico si contrappongono due differenti interpretazioni fra chi propone i Tipulomorpha come clade divergente precocemente al rango di una linea comprendente tutti gli altri ditteri, e chi invece lo propone come linea derivata da un clade comprendente gli Psychodomorpha a monte e collocato allo stesso rango della linea Anisopodidae+Brachycera.\n (1973) mise in relazione filogenetica i Tipulidae \"sensu lato\" con i Trichoceridae in un clade primitivo, divergente da tutti gli altri ditteri. Sia \"et al.\" (1974) sia (1974) supportarono l'inquadramento dei Trichoceridae all'interno dei Tipulomorpha, anche se considerava i Tipulomorpha un gruppo esteso comprendente gran parte dei nematoceri primitivi, ovvero anche i Culicomorpha e parte degli Psychodomorpha.\nLa controversia vera e propria risalta tuttavia nei lavori di (1989) e (1995). supportarono l'inquadramento filogenetico dei Tipulidae \"sensu lato\" come linea primitiva divergente da tutti gli altri ditteri, ma considerono parafiletico il raggruppamento Tipulidae+Trichoceridae e posizionarono i Trichoceridae nell'ambito degli Psychodomorpha. Pi\u00f9 tardi ribadirono la correlazione filogenetica tra Trichoceridae e Tipulidae, ma inquadrarono questa linea all'interno di un albero che inquadrava gli Psychodomorpha come clade primitivo rispetto ai Tipulomorpha.\nIl dibattito \u00e8 a tutt'oggi ancora aperto, come risalta dalle differenti interpretazioni nei lavori pi\u00f9 recenti. \"et al.\" (2007) concordano, per l'aspetto tassonomico, con la posizione di considerando i Tipulomorpha in senso stretto e includendo i Trichoceridae fra gli Psychodomorpha; per l'aspetto filogenetico sostengono l'interpretazione di, inquadrando i Tipulomorpha \"sensu stricto\" in una linea derivata divergente da quella dei Brachycera e posizionando tutti gli altri Nematoceri a monte di quest'albero. Al contrario, \"et al.\" sostengono l'inquadramento sistematico esteso di e , includendo nei Tipulomorpha anche i Trichoceridae, ma collocando filogeneticamente il clade in posizioni differenti secondo i caratteri presi in considerazione.\nIn definitiva, la questione dell'inquadramento sistematico \u00e8 lungi dall'essere risolta, di conseguenza gli schemi tassonomici ricorrenti per i Tipulomorpha sono spesso discordanti in merito all'inclusione dei Trichoceridae. Sostanzialmente pi\u00f9 condivisa \u00e8 invece la suddivisione in pi\u00f9 famiglie della superfamiglia dei Tipuloidea. Adottando un'interpretazione estesa dei Tipulomorpha, uno degli schemi tassonomici pi\u00f9 ricorrenti, per quanto non del tutto condiviso, \u00e8 pertanto il seguente:\nNell'infraordine sono inoltre comprese diverse famiglie estinte fra il Triassico e il Giurassico, incluse nella superfamiglia Tipuloidea e in altre 4 superfamiglie estinte (Eopolyneuridea, Eoptychopteridea, Tanyderophryneidea, Tipulodictyidea)."}
{"id": "2342440", "revid": "1305772", "url": "https://it.wikipedia.org/wiki?curid=2342440", "title": "Vertozza", "text": "Vertozza (in sloveno Vrto\u010de, in tedesco \"Vertoza\") \u00e8 un paese della Slovenia, frazione del comune di Merna-Castagnevizza.\nLa localit\u00e0 si trova nella parte occidentale della valle del Vipacco a 48,3 metri s.l.m. ed a 3,0 chilometri dal confine italiano.\nL'insediamento (\"naselja\") \u00e8 anche costituito dagli agglomerati di: \"Pri Selu\" e \"Pu\u0161eljci\".\nDurante il dominio asburgico Vertozza fu comune autonomo.\nNel 1907 il Timeus, direttore del laboratorio chimico dell'Ufficio Igiene di Trieste, vers\u00f2 nel fiume Vipacco, all'altezza di Vertozza, alcuni chilogrammi di cloruri di litio e di stronzio e - dopo un certo periodo di tempo - ne trov\u00f2 le tracce nei laghi di Doberd\u00f2, Pietrarossa e Sablici e addirittura nelle risorgive del Timavo presso S. Giovanni di Duino. Per questo motivo si ritenne per tanti anni che fosse proprio il Vipacco, con le sue perdite sotterranee, a contatto con i calcari del Carso, ad alimentare in buona parte le \"acque di fondo\" dell'altopiano di Doberd\u00f2. Parecchi anni dopo - siamo nel 1963 - i geologi Mosetti e D'Ambrosi, studiando le caratteristiche idrologiche della piana di Gorizia, conclusero invece che il maggiore contributo alla falda carsica viene dato in realt\u00e0 dall'Isonzo, mentre gli apporti del Vipacco dovrebbero essere molto pi\u00f9 modesti. Ci\u00f2 venne confermato anche da successive indagini di Mosetti e Pomodoro (1963), di Gemiti e Licciardello (1977), e da Graziano Cancian (1987).\nGeografia fisica.\nRappresentato nella carta IGM al 25.000: 40A-IV-SE\nAlture principali.\nM.te Lupo (\"Volkovnjak\"), 285\u00a0m; \"Veliki Medvej\u0161\u010de\" , 376\u00a0m; \"Figovec\" , 122\u00a0m.\nCorsi d'acqua.\nfiume Vipacco (\"Vipava\")"}
{"id": "2342442", "revid": "193425", "url": "https://it.wikipedia.org/wiki?curid=2342442", "title": "United Arab Emirates", "text": ""}
{"id": "2342444", "revid": "767487", "url": "https://it.wikipedia.org/wiki?curid=2342444", "title": "Les Diablons", "text": "Les Diablons (3.609) sono una montagna delle Alpi del Weisshorn e del Cervino nelle Alpi Pennine. \u00c8 situata nello svizzero Canton Vallese. Si trova tra la valle di Zinal e la Turtmanntal.\nCaratteristiche.\nLa montagna fa parte della cosiddetta \"corona imperiale\", insieme di montagne che formano un ferro di cavallo: Les Diablons, il Bishorn (4.153\u00a0m), il Weisshorn (4.505\u00a0m), lo Schalihorn (3.974\u00a0m), lo Zinalrothorn (4.221\u00a0m), il Trifthorn (3.728\u00a0m), l'Obergabelhorn (4.062\u00a0m), il mont Durand (3.712\u00a0m), la Pointe de Zinal (3.790\u00a0m), la Dent Blanche (4.356\u00a0m), il Grand Cornier (3.961\u00a0m), il Pigne de la L\u00e9 (3.396\u00a0m), la Garde de Bordon (3.310\u00a0m), ed al centro di questa gigantesca parabola il Monte Besso (3.667\u00a0m).\nPoco a sud della montagna si trova la Cabane de Tracuit."}
{"id": "2342445", "revid": "284938", "url": "https://it.wikipedia.org/wiki?curid=2342445", "title": "Ali a freccia positiva", "text": ""}
{"id": "2342447", "revid": "23559435", "url": "https://it.wikipedia.org/wiki?curid=2342447", "title": "Cridola", "text": ""}
{"id": "2342449", "revid": "46291", "url": "https://it.wikipedia.org/wiki?curid=2342449", "title": "Pinguicula \u00d7 weser", "text": "La Pinguicula 'Weser' (\"Pinguicula \u00d7 weser\") \u00e8 una pianta carnivora appartenente alla famiglia delle Lentibulariaceae, ibrido di \"Pinguicula moranensis\" e \"Pinguicula ehlersiae\".\nDescrizione.\nCome tutte le piante carnivore del genere \"Pinguicula\" ha le foglie distese, che arrivano fino ai 10\u00a0cm di lunghezza, larghe e appiccicose, che con il caratteristico liquido appiccicoso attraggono l'insetto, dove rimane intrappolato e quindi \"digerito\" dalla pianta.\nDal centro della rosetta si alzano fino a quattro o pi\u00f9 fiori dai bei petali violacei e inodori, con lo stelo alto fino ai 25\u00a0cm.\nCuriosit\u00e0.\nNei vivai \u00e8 molto facile trovare pinguicole vendute con questo nome; tuttavia, sebbene la marcata somiglianza con la cultivar registrata (da cui \u00e8 per\u00f2 distinguibile dalla striscia bianca solitaria sul lobo inferiore del fiore in prossimit\u00e0 della fauce, pi\u00f9 allungata e sottile nella cultivar), essa non ne \u00e8 un clone. Si ipotizza che le piante comunemente vendute derivino da un incrocio ottenuto autoimpollinando la cultivar originale o la cultivar \"P.\" 'Sethos' (comunque molto vicina a \"P.\" 'Weser')."}
{"id": "2342450", "revid": "125609812", "url": "https://it.wikipedia.org/wiki?curid=2342450", "title": "Ch\u016bshir\u014d Hayashi", "text": "Ha condotto importanti studi sul big bang, avendo come riferimento l'articolo \u03b1\u03b2\u03b3. Rilevanti gli studi condotti sulle nane brune, ma Chushiro Hayashi \u00e8 in particolar modo ricordato per aver definito concetti, che da lui traggono il nome, quali la traccia di Hayashi sul Diagramma Hertzsprung-Russell ed il limite di Hayashi.\n\u00c8 morto nel 2010 all'et\u00e0 di 89 anni."}
{"id": "2342451", "revid": "330183", "url": "https://it.wikipedia.org/wiki?curid=2342451", "title": "Ferrario Lucertola 500", "text": ""}
{"id": "2342452", "revid": "339392", "url": "https://it.wikipedia.org/wiki?curid=2342452", "title": "Ebisu (personaggio)", "text": ""}
{"id": "2342453", "revid": "339392", "url": "https://it.wikipedia.org/wiki?curid=2342453", "title": "Formula 2 Anno 2009", "text": ""}
{"id": "2342456", "revid": "1628923", "url": "https://it.wikipedia.org/wiki?curid=2342456", "title": "1,1-dicloroetano", "text": "L'1,1-dicloroetano \u00e8 un alogenuro alchilico. \u00c8 un liquido incolore oleoso con un odore simile al cloroformio. \u00c8 poco solubile in acqua, ma miscibile con la maggior parte dei solventi organici. Viene usato principalmente come materiale di partenza per la sintesi di 1,1,1-tricloroetano. Altri usi sono in quantit\u00e0 trascurabile.\nA temperatura ambiente \u00e8 abbastanza stabile; per cracking a 400-500 \u00b0C forma cloruro di vinile e HCl. Nell'atmosfera si decompone con un tempo di emivita di 62 giorni, principalmente per ossidazione con radicali idrossido prodotti fotoliticamente.\nIl 1,1-dicloroetano \u00e8 un composto chimico relativamente poco usato e si hanno pochi dati sulla sua tossicologia. Sembra assai meno tossico dell'isomero 1,2-dicloroetano, che \u00e8 invece uno degli idrocarbuti clorurati pi\u00f9 tossici."}
{"id": "2342458", "revid": "46291", "url": "https://it.wikipedia.org/wiki?curid=2342458", "title": "Pinguicula ehlersiae", "text": "Pinguicula ehlersiae \u00e8 una pianta carnivora appartenente alla famiglia delle Lentibulariaceae, originaria del Messico.\nDescrizione.\nHa le foglie disposte a rosetta con un diametro di circa 5\u00a0cm all'et\u00e0 adulta, cosparse di piccole gocce di liquido appiccicoso che servono ad attirare e intrappolare gli insetti. Le foglie, come nel caso della \"Dionaea muscipula\", si colorano di rosso se esposte alla luce solare per lungo tempo. Il fiore \u00e8 colorato di violetto e lo stelo \u00e8 lungo fino ai 25\u00a0cm. Dal centro della rosetta, se la pianta \u00e8 grande e rigogliosa, ci possono essere pi\u00f9 di quattro steli fiorali.\nCon essa si creano ibridi venduti sul mercato come la \"Pinguicula weser\"."}
{"id": "2342473", "revid": "221289", "url": "https://it.wikipedia.org/wiki?curid=2342473", "title": "Biella-manovella", "text": ""}
{"id": "2342481", "revid": "287204", "url": "https://it.wikipedia.org/wiki?curid=2342481", "title": "Gran Becca Blanchen", "text": "La Gran Becca Blanchen (3.680\u00a0 - detta anche \"Grand Blanchen\") \u00e8 una montagna delle Alpi del Grand Combin nelle Alpi Pennine. Si trova lungo la linea di confine tra l'Italia e la Svizzera.\nCaratteristiche.\nDal versante italiano si trova in alta Valpelline. Si trova nei pressi de La Sengla (3.714\u00a0m).\nSalita alla vetta.\n\u00c8 possibile salire sulla vetta partendo dal rifugio Nacamuli al Col Collon."}
{"id": "2342482", "revid": "24443", "url": "https://it.wikipedia.org/wiki?curid=2342482", "title": "Becca Blanchen", "text": ""}
{"id": "2342483", "revid": "110157", "url": "https://it.wikipedia.org/wiki?curid=2342483", "title": "Chiesa dei Santi Giorgio e Vittore", "text": "La chiesa dei Santi Giorgio e Vittore \u00e8 un edificio religioso che si trova a Coldrerio, in Canton Ticino.\nStoria.\nCostruita fra il 1574 e il 1593, venne successivamente rimaneggiata a pi\u00f9 riprese fino al XIX secolo.\nDescrizione.\nLa chiesa si presenta con una pianta ad unica navata sovrastata da una volta a botte lunettata. Sui fianchi della navata si aprono due cappelle laterali. Nel 1767 Alessandro Valdani ha realizzato gli affreschi che ornano la cupola."}
{"id": "2342485", "revid": "110157", "url": "https://it.wikipedia.org/wiki?curid=2342485", "title": "Rim\u00f3c", "text": "Rim\u00f3c \u00e8 un comune dell'Ungheria di 1.848 abitanti (dati 2001). \u00c8 situato nella provincia di N\u00f3gr\u00e1d."}
{"id": "2342488", "revid": "767487", "url": "https://it.wikipedia.org/wiki?curid=2342488", "title": "Romh\u00e1ny", "text": "Romh\u00e1ny \u00e8 un comune dell'Ungheria di 2.462 abitanti (dati 2001). \u00c8 situato nella provincia di N\u00f3gr\u00e1d."}
{"id": "2342493", "revid": "767487", "url": "https://it.wikipedia.org/wiki?curid=2342493", "title": "S\u00e1g\u00fajfalu", "text": "S\u00e1g\u00fajfalu \u00e8 un comune dell'Ungheria di 1.047 abitanti (dati 2001). \u00c8 situato nella provincia di N\u00f3gr\u00e1d."}
{"id": "2342498", "revid": "767487", "url": "https://it.wikipedia.org/wiki?curid=2342498", "title": "S\u00e1msonh\u00e1za", "text": "S\u00e1msonh\u00e1za \u00e8 un comune dell'Ungheria di 286 abitanti (dati 2001). \u00c8 situato nella provincia di N\u00f3gr\u00e1d."}
{"id": "2342501", "revid": "767487", "url": "https://it.wikipedia.org/wiki?curid=2342501", "title": "S\u00f3sharty\u00e1n", "text": "S\u00f3sharty\u00e1n \u00e8 un comune dell'Ungheria di 958 abitanti (dati 2001). \u00c8 situato nella provincia di N\u00f3gr\u00e1d."}
{"id": "2342504", "revid": "110157", "url": "https://it.wikipedia.org/wiki?curid=2342504", "title": "Szalmatercs", "text": "Szalmatercs \u00e8 un comune dell'Ungheria di 518 abitanti (dati 2001). \u00c8 situato nella provincia di N\u00f3gr\u00e1d."}
{"id": "2342507", "revid": "767487", "url": "https://it.wikipedia.org/wiki?curid=2342507", "title": "Szanda", "text": "Szanda \u00e8 un comune dell'Ungheria di 715 abitanti (dati 2001). \u00c8 situato nella provincia di N\u00f3gr\u00e1d."}
{"id": "2342509", "revid": "729019", "url": "https://it.wikipedia.org/wiki?curid=2342509", "title": "Teatro mediorientale della prima guerra mondiale", "text": "Il teatro di guerra del Medio Oriente durante la prima guerra mondiale (28 luglio 1914 - 11 novembre 1918) rappresenta l'insieme delle campagne militari combattute dall'Impero ottomano alleato agli imperi centrali contro l'Impero russo e l'Impero britannico. Accanto a queste tre potenze principali ebbero un ruolo importante in questo teatro gli irregolari arabi che parteciparono alla rivolta araba e le truppe volontarie armene, che inizialmente diedero vita alla resistenza armena contro gli ottomani e poi divennero le forze armate della nuova Prima Repubblica di Armenia.\nIn questo teatro di guerra vengono distinte cinque campagne militari principali:\nSono state combattute altre tre campagne considerate \"minori\":\nFanno parte di questo teatro di operazioni anche la campagna di Arabia e la campagna di Aden. Caratteristica ricorrente nelle varie campagne della regione del Medio Oriente fu l'asimmetria fra le diverse forze in conflitto. Non esiste una data unica che indica la fine delle operazioni nel teatro: fra russi e ottomani la guerra termin\u00f2 con l'armistizio di Erzincan (5 dicembre 1917) a cui fece seguito il trattato di Brest-Litovsk (3 marzo 1918); la conferenza di pace di Trebisonda (14 marzo - 5 aprile 1918) e il trattato di Batumi (4 giugno 1918) conclusero il conflitto fra ottomani e armeni; mentre la fine della guerra con gli Alleati occidentali fu l'armistizio di Mudros (30 ottobre 1918), a cui fece seguito il trattato di S\u00e8vres (10 agosto 1920).\nFu il pi\u00f9 vasto fronte della prima guerra mondiale.\nObiettivi.\nImpero ottomano.\nL'Impero ottomano si un\u00ec agli imperi centrali nell'ottobre - novembre 1914, dopo la firma del trattato segreto con la Germania firmato il 2 agosto 1914, trattato che metteva in pericolo i territori del Caucaso russo e le comunicazioni attraverso il canale di Suez fra la Gran Bretagna, i domini imperiali in India e gli altri territori nel lontano oriente dell'Impero britannico. Sul fronte del Caucaso il principale obiettivo dell'Impero ottomano era la riconquista dei territori dell'Anatolia Orientale persi durante la guerra russo-turca del 1877-78, pertanto obiettivi militari immediati erano Artvin, Ardahan, la citt\u00e0 fortificata di Kars e il porto di Batumi in Georgia\nUn significativo successo delle operazioni militari degli ottomani nella regione del Caucaso avrebbe obbligato i russi a difendere questo \"fronte secondario\" con unit\u00e0 militari gi\u00e0 dispiegate sul fronte europeo, pertanto un'efficace campagna turca sul Caucaso era vista con gran favore dai consiglieri miliari tedeschi.\nAltro fattore economico-strategico di grande importanza, soprattutto per i tedeschi, era la possibilit\u00e0 di avere libero accesso alle enormi risorse di idrocarburi nell'area del mar Caspio.\nI tedeschi avevano costituito allo scoppio della guerra la \"Nachrichtenstelle f\u00fcr den Orient\", un ufficio di intelligence per l'oriente che aveva come compito lo spionaggio e missioni di sabotaggio in Persia e Afghanistan, allo scopo di indebolire l'intesa fra russi e britannici del 1907, un obiettivo che interessava anche l'Impero ottomano.\nIl ministro della guerra ottomano Enver Pasci\u00e0 prevedeva che, se ai russi fosse stato impedito di occupare le citt\u00e0 chiave della Persia, per gli ottomani ci sarebbe stata via libera verso l'Azerbaigian, l'Asia centrale e l'India. Una volta che tutte queste nazioni fossero state rimosse dalla sfera di influenza occidentale, il cosiddetto progetto del \"Pan-Turanismo\" di Enver prevedeva la creazione di un'area di cooperazione fra questi nuovi stati nazionalistici e l'impero ottomano.\nIl progetto di Enver, a suo modo un anti-imperialista, entrava in contrasto diretto con le complesse dinamiche dell'imperialismo occidentale in Asia, che non si erano ancora assestate dopo anni di conflitto. \nAnche dopo la fine della guerra e la spartizione dell'Impero ottomano Enver continu\u00f2 a perseguire i suoi obiettivi. Mor\u00ec in combattimento il 4 agosto del 1922 lontano dalla Turchia, presso Baldzhuan nel Turkestan, in uno scontro durante la rivolta dei basmachi contro un battaglione armeno dell'Armata Rossa bolscevica comandato da Hagop Melkumian.\nImpero britannico.\nLa britannica \"Anglo-Iranian Oil Company\" aveva acquisito in esclusiva i diritti di sfruttamento dei giacimenti petroliferi nell'Impero persiano. Questi giacimenti erano considerati di fondamentale importanza strategica, visto che nel 1914, prima dello scoppio del conflitto mondiale, il governo britannico aveva raggiunto un accordo con la \"Anglo-Iranian Oil Company\" per la fornitura di carburante alla Royal Navy, pertanto era necessario impedire agli ottomani di occupare i campi petroliferi.\nImpero russo.\nPer la Russia il fronte del Caucaso rappresentava un fronte secondario rispetto all'importanza del fronte orientale. La Russia aveva conquistato nel 1877 la citt\u00e0 fortezza di Kars durante la guerra russo-turca e temeva una campagna degli ottomani sul Caucaso che puntasse alla riconquista di questa citt\u00e0 e del porto di Batumi. Nel marzo 1915, durante un incontro con l'ambasciatore britannico George Buchanan e con l'ambasciatore francese Maurice Pal\u00e9ologue, il ministro degli esteri russo Sergej Dmitrievi\u010d Sazonov dichiar\u00f2 che un durevole accordo per il dopo-guerra avrebbe dovuto contemplare il passaggio ai russi di Costantinopoli, dello stretto del Bosforo e dei Dardanelli, del mar di Marmara, della Tracia meridionale fino alla linea Enos-Midia e di parte della regione costiera turca sul mar Nero fra il Bosforo, il fiume Sakarya e un punto da determinarsi vicino alla baia di \u0130zmit. Il piano del governo zarista prevedeva inoltre la sostituzione della popolazione musulmana dell'Anatolia settentrionale e di Costantinopoli con i pi\u00f9 affidabili coloni cosacchi.\nArmenia.\nAllo scoppio della prima guerra mondiale all'interno dell'Impero ottomano viveva una grande comunit\u00e0 armena, diffusa su gran parte del territorio, ma concentrata soprattutto nella regione di confine con la Russia. Fra i numerosi popoli che abitavano la regione del Caucaso, il popolo armeno fu quello che ebbe certamente il ruolo pi\u00f9 attivo durante la Grande Guerra.\nIl movimento di liberazione nazionale dell'Armenia aveva come obiettivo finale la costituzione di una repubblica in Armenia. Il principale partito politico degli armeni, la Federazione Rivoluzionaria Armena (nota anche con il nome di \"Dashnak\"), raggiunse questo obiettivo quando venne riconosciuta a livello internazionale la Prima Repubblica di Armenia nel maggio 1918, dopo il collasso dell'Impero russo e i caotici eventi seguiti alla rivoluzione.\nInoltre, fin gi\u00e0 dal 1915, fu costituita dai russi l'Amministrazione dell'Armenia occidentale, che divenne poi la Repubblica dell'Armenia montanara; anche la Dittatura Centrocaspiana fu costituita nel 1918 con un contributo degli armeni.\nSchieramenti militari.\nImpero ottomano e potenze centrali.\nDopo la rivoluzione dei Giovani Turchi e l'avvio della seconda era costituzionale () il 3 luglio 1908, prese il via anche una grande riforma militare. I quartier generali dell'esercito furono modernizzati. L'impero ottomano fu impegnato nella guerra italo-turca (1911-12) e nelle guerre balcaniche (1912-13), che obbligarono altre azioni di riorganizzazione dell'esercito, appena pochi anni prima dello scoppio della guerra mondiale.\nOgni quartier generale di armata prevedeva un capo di stato maggiore, una sezione operativa, una sezione di \"intelligence\", una sezione logistica e una sezione dedicata al personale. Inoltre, seguendo una consolidata tradizione dell'esercito ottomano, anche i dipartimenti di supporto per i rifornimenti, la sanit\u00e0 e i servizi veterinari erano inclusi nell'organizzazione delle armate.\nNel 1914, prima che l'impero entrasse in guerra, le quattro armate ottomane erano suddivise in corpi e divisioni, essendo ciascuna divisione composta da reggimenti di fanteria e un reggimento di artiglieria. Prima della guerra le maggiori unit\u00e0 militari erano:\nNell'agosto 1914, delle 36 divisioni di fanteria in organico, ben 14 erano di nuova formazione; in breve tempo 8 delle nuove divisioni furono ridispiegate. Durante la guerra mondiale, furono organizzate altre armate: nel 1915 la Quinta e la Sesta armata, nel 1917 la Settima e l'Ottava armata, nel 1918 la Kuva-i \u0130nzibatiye (forze dell'ordine) e l'Esercito islamico del Caucaso, costituito da un solo corpo.\nDopo quattro anni di guerra, nel 1918, le armate ottomane erano talmente logorate che lo stato maggiore fu costretto a utilizzare la definizione gruppo d'armate per indicare una nuova organizzazione delle unit\u00e0: furono formati cos\u00ec il \"Gruppo di Armate Orientale\" e il \"Gruppo di Armate Y\u0131ld\u0131r\u0131m\" (Gruppo di Armate \"Folgore\"). Comunque, sebbene il numero di armate fosse aumentato nei quattro anni di guerra, il flusso di risorse in termini di uomini e mezzi costitu\u00ec un continuo e grave problema, pertanto gli effettivi di un gruppo d'armate del 1918 non erano in numero maggiore a quelli delle armate del 1914.\nNell'ultimo anno di guerra l'esercito ottomano era ancora sufficientemente organizzato e in grado di condurre operazioni militari in modo efficace.\nGran parte del materiale bellico degli ottomani fu fornito dai tedeschi e dagli austro-ungarici, che si occupavano anche della manutenzione. La Germania forn\u00ec anche un gran numero di consiglieri militari. Una forza formata da truppe specializzate - l'Asia Korps - fu inviata nell'impero nel 1917; l'anno seguente l'Asia Korps fu rinforzato e comprendeva 2 reggimenti. La Germania organizz\u00f2 all'inizio del 1918 anche una seconda formazione militare, la forza di spedizione tedesca in Caucaso, la cui zona di operazioni era l'ex Transcaucasia russa.\nPrimi obiettivi della forza di spedizione erano mettere in sicurezza le forniture di petrolio per la Germania e mantenere nella sfera di influenza tedesca la nuova Repubblica Democratica di Georgia. Tali azioni portarono Impero ottomano e Germania vicine al conflitto, con scambi di accuse durante gli ultimi mesi di guerra.\nPotenze dell'Intesa.\nImpero russo.\nAl momento dello scoppio della guerra, sul confine del Caucaso, la Russia aveva schierato l'Armata del Caucaso, tuttavia circa met\u00e0 degli effettivi furono quasi subito ridispiegati sul fronte orientale dopo le disfatte subite contro i tedeschi nelle battaglie di Tannenberg e dei Laghi Masuri, lasciando cos\u00ec una forza di circa uomini nel teatro meridionale.\nArmenia.\nNell'estate del 1914 furono organizzate delle unit\u00e0 di volontari armeni per affiancare in combattimento le unit\u00e0 regolari dell'esercito russo, in questo modo furono subito disponibili nella guerra contro gli ottomani circa volontari, arruolati anche nelle citt\u00e0 ottomane occupate dai russi. I volontari armeni aumentarono durante il corso della guerra, tanto che Boghos Nubar dichiar\u00f2 alla conferenza di pace di Parigi che tra le loro file si contavano uomini.\nImpero britannico.\nFin dal 1914 alcune unit\u00e0 militari della British Indian Army erano dislocate nella zona d'influenza britannica della Persia meridionale. Queste unit\u00e0 avevano acquisito una notevole esperienza nel confrontarsi con le forze tribali che si opponevano agli occupanti stranieri. Successivamente i britannici costituirono la Mediterranean Expeditionary Force (MEF), la British Dardanelles Army, la Egyptian Expeditionary Force (AEF), e infine nel 1917 la Dunsterforce sotto il comando di Lionel Dunsterville, un'unit\u00e0 che raggruppava circa australiani, britannici, canadesi e neozelandesi supportati da autoblindo, che avevano il compito di opporsi alle forze ottomane sul Caucaso.\nNel 1916 una rivolta araba cominci\u00f2 nella regione di Hegiaz. Circa soldati regolari (in gran parte ex prigionieri di guerra di origine araba) si unirono alle forze dei ribelli. Parteciparono anche unit\u00e0 tribali irregolari guidate dall'emiro Faysal e da consiglieri militari britannici, il pi\u00f9 noto dei quali fu Thomas Edward Lawrence.\nFrancia.\nLa Francia invi\u00f2 in questo teatro la legione franco-armena, unit\u00e0 aggregata alla Legione straniera. Il ministro degli esteri Aristide Briand si era impegnato a mandare truppe secondo le clausole dell'accordo Sykes-Picot, ancora mantenuto segreto. Boghos Nubar, leader dell'Assemblea nazionale armena, ebbe un incontro con Sir Mark Sykes e Georges Picot dopo la firma dell'accordo franco-armeno del 1916. \nLa legione armena combatt\u00e9 in Palestina e in Siria. \nDurante tutto il periodo di conflitto il movimento di liberazione nazionale dell'Armenia ebbe il controllo sui fedayyin armeni (), noti anche come milizia armena. Nel 1917 il Dashnak organizz\u00f2 il corpo armeno sotto il comando del generale Tovmas Nazarbekian. Questa unit\u00e0 militare in seguito alla proclamazione nel 1918 della Prima Repubblica di Armenia, divenne la forza armata del nuovo Stato armeno, mentre Nazarbekian divenne il primo comandante in capo dell'esercito.\nReclutamento ottomano.\nIl 12 maggio 1914 entr\u00f2 in vigore una nuova legge per il reclutamento nelle forze armate dell'impero ottomano, legge che abbassava il limite di et\u00e0 per il reclutamento da 20 a 18 anni e aboliva il sistema della riserva o \"redif\". La durata del servizio militare era fissata a due anni per la fanteria, 3 anni per altre specialit\u00e0 dell'esercito e 5 anni per la marina militare.\nDurante la guerra il disposto della legge rimase largamente sulla carta: tradizionalmente l'arruolamento nelle forze armate ottomane si basava sui volontari provenienti dalla popolazione musulmana dei territori dell'impero. Inoltre anche numerosi gruppi di persone provenienti da altri settori della societ\u00e0 ottomana si arruolarono come volontari durante la guerra.\nFurono formate anche unit\u00e0 militari composte da turchi del Caucaso e della Rumelia, che presero parte alle campagne in Mesopotamia e Palestina. I volontari non erano solo turchi: si arruolarono anche volontari arabi e beduini che parteciparono alle campagne contro i britannici in Mesopotamia e per la conquista del canale di Suez.\nQueste forze di volontari non fornirono un contributo sostanziale alla guerra, inoltre erano ritenute inaffidabili rispetto alle forze dell'esercito regolare, in quanto non erano truppe addestrate bene al combattimento ed erano motivate solo dalla speranza di guadagno.\nNel momento in cui la guerra divenne ancor pi\u00f9 dura il sistema dei volontari cess\u00f2 sostanzialmente di esistere.\nReclutamento armeno.\nPrima della guerra la Russia aveva organizzato un sistema di arruolamento di volontari che sarebbe stato impiegato per la campagna del Caucaso. Nell'estate del 1914 le unit\u00e0 di volontari armeni erano state reclutate e inquadrate all'interno delle forze armate russe; dato che i cittadini armeni di nazionalit\u00e0 russa erano stati mobilitati e inviati sul fronte orientale europeo, queste unit\u00e0 di volontari erano formate esclusivamente da armeni di cittadinanza non russa oppure non soggetti al servizio militare obbligatorio.\nAi distaccamenti armeni viene attribuito un ruolo importante nei successi militari ottenuti dai russi sul Caucaso nei primi due anni di guerra: gli armeni conoscevano le regioni dove si combatteva, le strade e i passi montani, erano abituati alle condizioni climatiche e soprattutto avevano grandi motivazioni e speranze che li spingevano al combattimento.\nLe unit\u00e0 di volontari armeni erano piccole, molto rapide sul terreno e perfettamente adeguate alle tattiche di guerriglia messe in pratica contro gli ottomani, furono di grande aiuto nel ruolo di avanguardia e avanscoperta per le unit\u00e0 regolari russe e presero parte a numerosi combattimenti.\nForze asimmetriche.\nNel vastissimo teatro militare del Medio Oriente parteciparono alle diverse campagne non solo le unit\u00e0 degli eserciti regolari, ma anche truppe irregolari, unit\u00e0 tribali, guerriglieri e insorti: per questa ragione il conflitto appartiene anche alla categoria nota adesso come \"guerra asimmetrica\".\nContrariamente a ci\u00f2 che si ritiene, l'idea di un'insurrezione delle diverse popolazioni arabe all'interno dell'Impero ottomano non fu di Thomas Edward Lawrence o dell'esercito britannico, ma provenne dall\"Arab Bureau\" del Foreign Office britannico. Questa idea si concretizz\u00f2 nella insurrezione nota col nome di rivolta araba.\nL\"Arab Bureau\" de Il Cairo riteneva che dal punto di vista strategico sarebbe stata di grande efficacia una campagna di supporto alle trib\u00f9 e alle popolazioni separatiste all'interno dell'Impero ottomano.\nLa campagna, condotta e finanziata dalle potenze straniere, avrebbe obbligato il governo ottomano a destinare notevoli risorse allo scopo di sedare le ribellioni. Le previsioni dell\"Arab Bureau\" si rivelarono corrette: per le iniziative di contrasto alle ribellioni gli ottomani furono costretti a destinare una quantit\u00e0 ingente di risorse, quantit\u00e0 ben superiore a ci\u00f2 che spesero gli alleati in supporto ai ribelli.\nSul fronte avversario la Germania aveva creato il \"Nachrichtenstelle f\u00fcr den Orient\" (\"Ufficio di Intelligence per l'Oriente\") fin dall'inizio della guerra. Questa organizzazione aveva il compito di promuovere e sostenere i movimenti nazionalisti, sovversivi e le insurrezioni all'interno dell'India britannica (il \"Raj\" britannico), in Persia e in Egitto.\nLe operazioni di intelligence tedesco in Persia, che avevano lo scopo di creare disordini e ribellioni nell'area del golfo Persico, furono guidate da Wilhelm Wassmuss, un diplomatico tedesco noto anche come il \"Lawrence d'Arabia tedesco\" o \"Wassmuss di Persia\".\nLa zona delle operazioni.\nLa regione in cui si svolse la campagna del Caucaso si estendeva dal Caucaso all'Anatolia Orientale, comprendendo anche le citt\u00e0 di Trebisonda, Bitlis, Mu\u015f e Van. Le operazioni militari della marina russa si svolsero nella regione del Mar Nero.\nLa campagna di Persia fu combattuta nell'Azerbaigian persiano e nella Persia occidentale (le province dell'Azerbaigian Orientale, dell'Azerbaigian Occidentale e di Ardabil), comprese le citt\u00e0 di Tabriz, Urmia, Ardabil, Maragheh, Marand, Mahabad e Khoy.\nLa campagna di Gallipoli si svolse interamente nel territorio della penisola di Gallipoli.\nLa campagna della Mesopotamia coinvolse le terre bagnate dai fiumi Eufrate e Tigri, incluse le citt\u00e0 di Bassora, Kut e Baghdad. Il problema principale di quest'area di operazioni fu lo spostamento di uomini e rifornimenti attraverso le paludi della Mesopotamia e i deserti che circondano la zona del conflitto.\nLa campagna del Sinai e della Palestina ebbe luogo nella penisola del Sinai, in Palestina, e in Siria, dal canale di Suez fino al confine meridionale dell'odierna Turchia.\nLe forze dell'Impero ottomano furono impegnate soprattutto nella difesa dei territori dell'impero, tuttavia circa uomini furono inviati sul fronte orientale nel 1916, per partecipare alle operazioni in Romania durante la campagna dei Balcani.\nLa decisione di mandare dei rinforzi ottomani fu presa dopo l'offensiva Brusilov, quando le potenze centrali si ritrovarono a corto di uomini sul fronte orientale. All'inizio del 1916 Enver invi\u00f2 il XV Corpo in Galizia, il VI Corpo in Romania, e il XX Corpo e il 177\u00ba reggimento di fanteria in Macedonia. \nZone di supporto.\nGli ottomani speravano di riuscire a ridurre l'impegno dei britannici nel teatro del Medio oriente attraverso la campagna del Nord Africa del vicino teatro africano. Essi avevano mantenuto una presenza militare in Nord Africa sin dai tempi della guerra italo-turca del 1911-12. Enver supportava le azioni di resistenza in Libia al regime coloniale italiano anche per le affinit\u00e0 religiose fra turchi e popolazione libica.\nLa nascita del nuovo nazionalismo libico fu alimentato da questa resistenza agli italiani. All'inizio del 1915 l'Italia e Impero ottomano non erano in guerra.\nGli agenti tedeschi e ottomani inoltre incoraggiavano le ribellioni contro gli alleati in Libia e Marocco (che era stato annesso alla Francia nel 1912), e queste regioni non erano in pieno controllo alleato quando la guerra cominci\u00f2 in Europa. Armi leggere furono consegnate agli insorti utilizzando gli U-Boot partiti dalle coste della Germania o dell'Austria-Ungheria, oppure attraverso paesi neutrali come la Spagna. I senussi ottennero un certo successo nel deserto del Sahara, respingendo gli italiani da Fezzan e bloccando britannici e francesi nelle regioni di frontiera di Egitto e Algeria. Al termine della prima guerra mondiale la Libia era ufficialmente fuori dal controllo ottomano, tuttavia militari ottomani rimasero nella regione fino ai primi mesi del 1919. Le rivolte dei berberi in Marocco e Libia proseguirono anche dopo la fine della guerra, fino a quando furono definitivamente sedate (in Libia) alla fine degli anni venti da Rodolfo Graziani, che era al comando delle forze italiane incaricate di pacificare i senussi. Durante questa \"pacificazione\" morirono decine di migliaia di prigionieri libici.\nCronologia.\nPreludio.\n Nel luglio 1914 la situazione politico-diplomatica ottomana cambi\u00f2 in modo drastico a seguito degli eventi in Europa. L'impero ottomano concluse un accordo segreto con la Germania il 2 agosto 1914, accordo al quale fece seguito un altro trattato con la Bulgaria.\nIl ministero della guerra ottomano svilupp\u00f2 due principali piani militari. Bronsart von Schellendorf, membro della missione militare tedesca presso l'impero, che era stato nominato assistente capo dello stato maggiore ottomano, il 6 settembre 1914 mise a punto un piano strategico che prevedeva un attacco verso l'Egitto da parte della Quarta armata e in Anatolia Orientale un attacco contro i russi da parte della Terza armata. Nell'alta gerarchia militare ottomana c'era opposizione al piano di Schellendorf. L'opinione pi\u00f9 diffusa era che Schellendorf pianificava una condotta militare che avrebbe portato benefici alla Germania, piuttosto che tenere conto delle effettive condizioni dell'Impero ottomano. Haf\u0131z Hakk\u0131 Pasci\u00e0 present\u00f2 un piano alternativo che era pi\u00f9 aggressivo e concentrato sulla Russia. Il piano era basato sullo spostamento di forze via mare verso la costa orientale del mar Nero, dove queste avrebbero condotto un'offensiva contro i russi. Il piano di Hakk\u0131 fu accantonato dato che l'esercito ottomano mancava di risorse, pertanto fu adottato lo schema di Schellendorf, con il risultato che le operazioni militari ottomane furono combattute in territorio ottomano, portando con s\u00e9 le inevitabili conseguenze sulle popolazioni civili ottomane. Anche il piano di Schellendorf mancava delle risorse necessarie per condurlo in modo efficace, ma il generale tedesco organizz\u00f2 in modo adeguato la struttura di comando e controllo dell'esercito e schier\u00f2 le armate secondo lo schema del piano.\nL'azione di Schellendorf produsse anche un migliore piano di mobilizzazione per il reclutamento delle truppe e la loro preparazione per la guerra.\nLo studio dei documenti storici conservati presso l'archivio del ministero della guerra ottomano ha permesso di recuperare i piani di guerra abbozzati da Schellendorf e datati 7 ottobre 1914. Questi abbozzi includevano un supporto ottomano all'esercito bulgaro, un'operazione segreta contro la Romania, delle operazioni di sbarco di truppe ottomane a Odessa e in Crimea con il supporto della marina tedesca.\nUno degli aspetti dell'influenza tedesca sulle operazioni militari ottomane fu che durante la campagna di Palestina, la maggior parte dei ruoli di comando nello stato maggiore del gruppo d'armate Y\u0131ld\u0131r\u0131m fu assegnata a ufficiali tedeschi. Anche la corrispondenza fra i quartier generali era condotta in tedesco. Questa situazione termin\u00f2 con la disfatta finale in Palestina e l'incarico assegnato a Mustafa Kemal di comandare ci\u00f2 che restava del gruppo di armate Y\u0131ld\u0131r\u0131m.\nDurante il luglio 1914 ci furono negoziati fra il Comitato per l'unione ed il progresso (CUP), un'organizzazione politica turca, e gli esponenti armeni riuniti al congresso armeno di Erzurum. La conclusione pubblica del congresso fu \"di portare avanti in modo pacifico le richieste armene mediante mezzi legittimi\". Il CUP invece ritenne che questo congresso avesse deciso per l'insurrezione degli armeni con l'aiuto dei russi.\nIl 29 ottobre 1914 ci fu il primo scontro militare fra ottomani e alleati, quando due navi da guerra tedesche, l'incrociatore da battaglia Goeben e l'incrociatore leggero Breslau, che erano stati inseguite dalla Mediterranean Fleet e si erano rifugiate in acque territoriali ottomane, passarono sotto controllo degli ottomani e bombardarono Odessa, porto russo sul mar Nero.\n1914.\nNovembre.\nIn novembre il primo lord dell'ammiragliato Winston Churchill propose un suo piano per un attacco navale alla capitale dell'impero ottomano, piano basato in parte su un poco preciso rapporto preparato dal tenente Thomas Edward Lawrence contenente informazioni relative allo stato delle forze ottomane.\nL'idea era che la Royal Navy aveva a disposizione un gran numero di navi da guerra obsolete che avrebbero per\u00f2 potuto dimostrarsi utili in questo attacco, se supportate da un minimo numero di forze terrestri destinate ai compiti di occupazione. Le navi da guerra avrebbero dovuto essere pronte per il febbraio 1916.\nNel frattempo all'interno della Quarta armata ottomana si stava organizzando una forza di uomini agli ordini del ministro della marina Djemal Pasci\u00e0 con l'obiettivo di conquistare il canale di Suez. L'attacco verso Suez era stato suggerito dal ministro della guerra Enver Pasci\u00e0 per venite incontro alle richieste dell'alleato tedesco. Il capo di stato maggiore della Quarta armata era il colonnello bavarese Friedrich Freiherr Kress von Kressenstein che pianific\u00f2 l'attacco e organizz\u00f2 i rifornimenti attraverso il deserto per le unit\u00e0 che avrebbero condotto l'attacco.\nIl primo novembre, in anticipo di un giorno rispetto alla dichiarazione di guerra dei russi, ebbe inizio l'offensiva Bergmann, il primo evento bellico della campagna del Caucaso. Le unit\u00e0 russe attraversarono la frontiera con l'obiettivo di conquistare Do\u011fubeyaz\u0131t e K\u00f6pr\u00fck\u00f6y. Sul settore destro il I Corpo russo mosse da Sar\u0131kam\u0131\u015f in direzione di K\u00f6pr\u00fck\u00f6y. Sul settore sinistro il IV Corpo russo mosse da Erevan verso l'altopiano Pasinler.\nL'offensiva dei russi si concluse senza risultati significativi. Sul fronte opposto il comandante della Terza armata ottomana Hasan \u0130zzet non era favorevole a un'offensiva da condursi durante il terribile inverno della regione del Caucaso. La sua linea d'azione - di rimanere sulla difensiva e passare al contrattacco solo quando si fosse presentata la giusta occasione - fu messa da parte dal ministro della guerra Enver.\nIntanto sul fronte mesopotamico il 6 novembre 1914 una forza navale britannica apr\u00ec il fuoco sul vecchio forte di Al Faw. Al bombardamento segu\u00ec lo sbarco di Faw della Forza di spedizione indiana D (IEF D), che comprendeva la sesta divisione indiana (Poona) guidata dal tenente generale Arthur Arnold Barrett, con Sir Percy Zachariah Cox come ufficiale politico. La difesa di Al Faw era affidata a un piccolo contingente di soldati ottomani, formato da 350 uomini con 4 cannoni. Il 22 novembre i britannici conquistarono la citt\u00e0 di Bassora dopo aver sconfitto una forza composta da coscritti di nazionalit\u00e0 araba, una forza che faceva parte del comando di area dell'Iraq agli ordini di Suphi Pasha. Suphi Pasha e altri 1.200 uomini furono presi prigionieri. Il quartier generale dell'armata principale ottomana in questo teatro, sotto il comando di Khalil Pasha, era a circa di distanza nei pressi di Baghdad. Dopo la sconfitta gli ottomani non provarono a riconquistare Bassora.\nIl 7 novembre cominci\u00f2 la controffensiva della Terza armata sul Caucaso, che impegn\u00f2 l'XI Corpo e divisioni di cavalleria supportate dal reggimento tribale curdo. Entro il 12 novembre il IX Corpo di Ahmet Fevzi Pasci\u00e0 rinforzato dall'XI Corpo sul fianco sinistro e supportato dalla cavalleria costrinse i russi a cedere terreno. I russi ebbero successo sul settore meridionale dell'offensiva, dove i volontari armeni si dimostrarono efficaci e conquistarono Karak\u00f6se e Do\u011fubeyaz\u0131t. Alla fine di novembre i russi controllavano un saliente di in territorio ottomano sull'asse Erzurum-Sar\u0131kam\u0131\u015f.\nDicembre.\nIn dicembre, nel momento pi\u00f9 critico della battaglia di Sar\u0131kam\u0131\u015f, il generale My\u0161laevskij ordin\u00f2 il ripiegamento delle forze russe impegnate nella campagna di Persia per essere impiegate a contrastare l'offensiva di Enver. Solo una brigata russa sotto il comando del generale armeno Nazarbekov e un battaglione di volontari armeni rimase in posizione fra Salmast e Urmia.\nMentre gli ottomani preparavano le operazioni militari in Persia, un piccolo contingente di truppe russe attraversava la frontiera persiana. Un'azione russa fra Van e le montagne sul confine persiano fu respinta dalla divisione della gendarmeria di Van, una piccola formazione paramilitare comandata dal maggiore Ferid, che respinse il nemico verso la Persia.\nIl 14 dicembre la gendarmeria di Van occupava la citt\u00e0 di Kotur, mentre in seguito l'unit\u00e0 mosse verso Hoy, allo scopo di aprire la strada alla V Forza di spedizione di Kaz\u0131m Bey e alla I Forza di spedizione di Halil Bey, che erano in procinto di avanzare su Tabriz dal punto di partenza stabilito a Kotur. Tuttavia gli effetti della battaglia di Sarikam\u0131s ridussero in modo drastico gli effettivi degli ottomani e queste due forze di spedizione divennero indispensabili altrove.\nIl 22 dicembre la Terza armata ottomana ricevette l'ordine di avanzare sulla citt\u00e0 di Kars, capitale del Caucaso russo. Enver prese direttamente il comando della Terza armata e mise in esecuzione il piano militare da lui preparato in collaborazione con lo stato maggiore della missione militare tedesca, un piano ambizioso che avrebbe invece portato alla disastrosa battaglia di Sar\u0131kam\u0131\u015f. Temendo i possibili effetti catastrofici sul fronte russo della veloce e imponente avanzata della Terza armata, il governatore del Caucaso Voroncov decise la ritirata dell'armata del Caucaso verso Kars. Il comandante dell'armata, il generale Judenic, prefer\u00ec ignorare gli ordini del governatore.\n1915.\nGennaio - marzo.\nIl 2 gennaio S\u00fcleyman Askeri Bey assunse il comando ottomano dell'area dell'attuale Iraq. Enver Pasci\u00e0 aveva compreso che era un errore sottovalutare l'importanza della campagna di Mesopotamia, tuttavia l'esercito ottomano non aveva risorse disponibili da trasferire in questa regione, nell'imminenza dell'attacco alleato su Gallipoli. S\u00fcleyman Askeri Bey invi\u00f2 dei messaggi ai notabili arabi della Mesopotamia per convincerli a dare il loro supporto nella guerra contro i britannici. Il 3 gennaio le forze ottomane occuparono Kurna per provare a riconquistare la citt\u00e0 di Bassora. Tuttavia la situazione a Kurna si fece insostenibile per gli ottomani, sottoposti al fuoco dei vascelli della Royal Navy sul fiume Eufrate mentre truppe britanniche muovevano per attraversare il Tigri, minacciando di tagliare la linea fra Kut e Qurna. Avendo valutato di non essere in grado di superare l'imponente sistema difensivo britannico attorno B\u00e0ssora, gli ottomani abbandonarono le posizioni a Kurna, dove furono anche presi prigionieri dai britannici un migliaio di soldati.\nSul Caucaso il 6 gennaio il quartier generale della Terza armata si trov\u00f2 sotto il fuoco nemico. Haf\u0131z Hakk\u0131 ordin\u00f2 la ritirata generale dopo la disfatta nella battaglia di Sar\u0131kam\u0131\u015f, tuttavia solo il 10% degli effettivi dell'armata fu in grado di ritornare sulle posizioni iniziali. Il ministro Enver lasci\u00f2 il comando dell'armata. Durante tutto il periodo dell'offensiva invernale ottomana, reparti armeni svolsero azioni di disturbo contro le operazioni degli ottomani, cosicch\u00e9 \"il ritardo conseguente [delle truppe ottomane] consent\u00ec all'Armata del Caucaso di concentrare forze sufficienti attorno a Sar\u0131kam\u0131\u015f\".\nI britannici e i francesi chiesero alla Russia un impegno maggiore per allentare la pressione tedesca sul fronte occidentale, ma alla Russia occorreva tempo per organizzare le sue forze sul fronte orientale. L'arrivo di nuove e pi\u00f9 moderne unit\u00e0 navali russe stava cambiando il rapporto di forze per il predominio sul mar Nero; mentre la campagna di Gallipoli allontanava un gran numero di forze ottomane dal fronte russo e dagli altri fronti, anche se nel marzo 1915 due divisioni della Prima e della Seconda armata ottomana venivano inviate come rinforzo alla Terza.\nIn febbraio il generale Judeni\u010d fu posto al comando dell'Armata del Caucaso, in sostituzione del generale My\u0161laevskij. Il 12 febbraio il nuovo comandante della Terza armata ottomana, Haf\u0131z Hakk\u0131, moriva di tifo e veniva sostituito dal brigadier generale Mahmut Kamil Pasci\u00e0. Kamil si impegn\u00f2 a rimettere in efficienza la Terza armata, dopo la disfatta di Sar\u0131kam\u0131\u015f.\nSul settore meridionale intanto l'impero ottomano puntava alla conquista del canale di Suez attraverso la prima offensiva di Suez, e al tempo stesso dava il suo supporto al recentemente deposto Abbas II d'Egitto, ma i britannici bloccarono entrambi i tentativi.\nLa campagna di Gallipoli.\nAll'inizio del 1915 si apriva per l'impero ottomano un nuovo fronte di guerra. Il 19 febbraio una flotta anglo-francese, che includeva la moderna nave da battaglia \"HMS Queen Elizabeth\", incominciava il bombardamento delle postazioni fortificate ottomane sui Dardanelli. L'ammiraglio Sackville Carden invi\u00f2 il 4 marzo un dispaccio al primo lord del mare Winston Churchill che annunciava l'arrivo della flotta alleata a Costantinopoli entro due settimane.\nIl 18 marzo fu lanciato il primo grande attacco che aveva come obiettivo il forzamento degli stretti turchi. La flotta alleata, che comprendeva 18 navi da battaglia e un gran numero di incrociatori e cacciatorpediniere, apr\u00ec il fuoco sul punto pi\u00f9 stretto dei Dardanelli, dove lo stretto \u00e8 largo appena un miglio. La nave da battaglia pre-dreadnought francese \"Bouvet\" esplose dopo aver urtato una mina, e, dopo essersi capovolta, s'inabiss\u00f2 con tutto l'equipaggio. I dragamine, i cui equipaggi erano formati da civili, erano sotto il costante fuoco delle batterie ottomane e furono costretti a ritirarsi, lasciando non bonificata dalle mine quell'area di mare. La nave da battaglia \"HMS Irresistible\" e l'incrociatore da battaglia \"HMS Inflexible\" furono pesantemente danneggiati dalle mine, bench\u00e9 nella confusione della battaglia si pens\u00f2 anche a un siluramento. La nave da battaglia \"HMS Ocean\", inviata in soccorso della \"Irresistible\", fu anch'essa danneggiata dalle mine e alla fine entrambe le navi affondarono. Anche le navi da battaglia francesi \"Suffren\" e \"Gaulois\" furono pesantemente danneggiate. Queste perdite convinsero gli alleati a rinunciare al tentativo di forzare gli stretti attraverso l'impiego esclusivo della potenza navale.\nAprile - giugno.\nA seguito dei successi inattesi in Mesopotamia, il comando britannico riconsider\u00f2 il suo piano in favore di un atteggiamento pi\u00f9 aggressivo. Nell'aprile 1915 fu inviato il generale John Nixon come nuovo comandante. Egli ordin\u00f2 al maggiore generale Charles Townshend di avanzare verso Kut o anche verso Baghdad se fosse stato possibile."}
{"id": "2342510", "revid": "729019", "url": "https://it.wikipedia.org/wiki?curid=2342510", "title": "Szarvasgede", "text": "Szarvasgede \u00e8 un comune dell'Ungheria di 451 abitanti (dati 2001). \u00c8 situato nella provincia di N\u00f3gr\u00e1d."}
{"id": "2342514", "revid": "729019", "url": "https://it.wikipedia.org/wiki?curid=2342514", "title": "Sz\u00e1tok", "text": "Sz\u00e1tok \u00e8 un comune dell'Ungheria di 558 abitanti (dati 2001). \u00c8 situato nella provincia di N\u00f3gr\u00e1d."}
{"id": "2342518", "revid": "767487", "url": "https://it.wikipedia.org/wiki?curid=2342518", "title": "Sz\u00e9cs\u00e9nke", "text": "Sz\u00e9cs\u00e9nke \u00e8 un comune dell'Ungheria di 271 abitanti (dati 2001). \u00c8 situato nella provincia di N\u00f3gr\u00e1d."}
{"id": "2342522", "revid": "767487", "url": "https://it.wikipedia.org/wiki?curid=2342522", "title": "Sz\u00e9cs\u00e9nyfelfalu", "text": "Sz\u00e9cs\u00e9nyfelfalu \u00e8 un comune dell'Ungheria di 517 abitanti (dati 2001). \u00c8 situato nella provincia di N\u00f3gr\u00e1d."}
{"id": "2342525", "revid": "594360", "url": "https://it.wikipedia.org/wiki?curid=2342525", "title": "Jeong Da-bin", "text": "Biografia.\nJeong inizi\u00f2 studiando alla Yongdok Girls High School e alla Gongguk University. L\u00e0 si specializz\u00f2 in teatro e cinema per due anni. La sua prima parte fu nel film del 2000 \"Eunhaengnamu chimdae 2\". Nel 2003 recit\u00f2 nella serie \"Eoktapbang go-yang-i\", mentre nel 2004 prese parte alla commedia cinematografica \"Geu nom-eun meos-is-eotda\" con Song Seung-heon.\nTre anni dopo, si suicid\u00f2 impiccandosi nel bagno della casa del fidanzato. Non vi erano precedenti tentativi di suicidio, tuttavia nel suo blog online fu trovata una pagina di diario su cui era scritta una confessione riguardo alla sua depressione per la carenza di lavoro, l'incarcerazione del suo ex manager e dei commenti cattivi online sul suo aspetto fisico. Fu trovata il mattino del 10 febbraio 2007, poche settimane prima del suo ventisettesimo compleanno. Il suo corpo \u00e8 stato cremato e le ceneri sono state seppellite al parco Cheonga di Ilsan, nella provincia di Gyeonggi."}
{"id": "2342527", "revid": "446353", "url": "https://it.wikipedia.org/wiki?curid=2342527", "title": "HMS Hero (1759)", "text": "La HMS \"Hero\", fu una nave di linea di terza classe della Royal Navy progettata da Thomas Slade varata il 28 marzo 1759 nel porto di Plymouth. La HMS \"Hero\" \u00e8 l'unica nave ad essere stata costruita con il suo progetto.\nVenne trasformata in una prigione nel 1793 e fu successivamente affondata nel 1810."}
{"id": "2342528", "revid": "23560544", "url": "https://it.wikipedia.org/wiki?curid=2342528", "title": "Jung Da-bin", "text": ""}
{"id": "2342530", "revid": "144796", "url": "https://it.wikipedia.org/wiki?curid=2342530", "title": "Ludovico Wallmoden-Gimborn", "text": ""}
{"id": "2342532", "revid": "110157", "url": "https://it.wikipedia.org/wiki?curid=2342532", "title": "Acsa (Ungheria)", "text": "Acsa \u00e8 un comune dell'Ungheria di 1.571 abitanti (dati 2001) situato nella provincia di Pest, nell'Ungheria settentrionale."}
{"id": "2342539", "revid": "6923", "url": "https://it.wikipedia.org/wiki?curid=2342539", "title": "ARIA Charts", "text": "ARIA Charts sono le classifiche musicali pi\u00f9 importanti dell'Australia, pubblicate settimanalmente dall'Australian Recording Industry Association. Le classifiche misurano quanto vengono venduti album e singoli di vario genere in tutta l'Australia. Le Classifiche ARIA hanno origine il 26 giugno 1988. Prima della sua nascita, esisteva un'altra classifica australiana, che l'ARIA ha sostituito: la \"Kent Music Report\" (che \u00e8 stata successivamente rinominata in \"Australian Music Report\", ed \u00e8 fallita nel 1999)."}
{"id": "2342542", "revid": "256896", "url": "https://it.wikipedia.org/wiki?curid=2342542", "title": "Societ\u00e0 Missionaria della Buona Novella", "text": ""}
{"id": "2342552", "revid": "110157", "url": "https://it.wikipedia.org/wiki?curid=2342552", "title": "Als\u00f3n\u00e9medi", "text": "Als\u00f3n\u00e9medi \u00e8 un comune dell'Ungheria di 4.841 abitanti (dati 2001) situato nella provincia di Pest, nell'Ungheria settentrionale."}
{"id": "2342553", "revid": "287204", "url": "https://it.wikipedia.org/wiki?curid=2342553", "title": "Schalihorn", "text": "Lo Schalihorn (3.974\u00a0) \u00e8 una montagna delle Alpi del Weisshorn e del Cervino nelle Alpi Pennine. \u00c8 collocato nello svizzero Canton Vallese tra la Mattertal e la Val d'Anniviers.\nCaratteristiche.\nSi trova lungo la cresta che congiunge il Weisshorn con il Zinalrothorn; il \"Moming Pass\" (3.777\u00a0m) lo separa dal Zinalrothorn mentre il \"Schalijoch\" (3.750\u00a0m) lo divide dal Weisshorn.\nLa montagna fa parte della cosiddetta \"corona imperiale\", insieme di montagne che formano un ferro di cavallo: Les Diablons (3.609\u00a0m), il Bishorn (4.153\u00a0m), il Weisshorn (4.505\u00a0m), lo Schalihorn (3.974\u00a0m), lo Zinalrothorn (4.221\u00a0m), il Trifthorn (3.728\u00a0m), l'Obergabelhorn (4.062\u00a0m), il Mont Durand (3.712\u00a0m), la Pointe de Zinal (3.790\u00a0m), la Dent Blanche (4.356\u00a0m), il Grand Cornier (3.961\u00a0m), il Pigne de la L\u00e9 (3.396\u00a0m), la Garde de Bordon (3.310\u00a0m), ed al centro di questa gigantesca parabola il Monte Besso (3.667\u00a0m).\nSalita alla vetta.\nLa via normale di salita alla vetta parte dalla Rothornh\u00fctte."}
{"id": "2342554", "revid": "371529", "url": "https://it.wikipedia.org/wiki?curid=2342554", "title": "Exit (U2)", "text": "Exit \u00e8 la decima canzone dell'album \"The Joshua Tree\" degli U2. La canzone compare anche in una versione live nel documentario \"Rattle and Hum\".\nIl testo.\nIl testo di questa canzone vuole rappresentare gli ultimi momenti di una persona che sta per commettere un omicidio o un suicidio. Lo stesso Bono sottolinea come abbia cercato di voler entrare nello stato d'animo di chi si appresta a fare un gesto del genere. Nella versione live riproposta nel documentario \"Rattle and Hum\", Bono aggiunge un discorso nel mezzo del brano, dicendo: \"\u00abCos\u00ec le mani che costruiscono, le mani che costruiscono, possono anche distruggere. Anche le mani dell'amore. Anche le mani dell'amore\u00bb\".\nLa musica.\nIl brano \u00e8 caratterizzato da un ritmo cadenzato del basso che \u00e8 l'unica costante del brano. La batteria e la chitarra elettrica intervengono in parti definite del brano aggiungendo velocit\u00e0 e aggressivit\u00e0 alla composizione."}
{"id": "2342560", "revid": "200568", "url": "https://it.wikipedia.org/wiki?curid=2342560", "title": "Otto Vasiliyevich Struve", "text": ""}
{"id": "2342561", "revid": "179521", "url": "https://it.wikipedia.org/wiki?curid=2342561", "title": "Marjo Matikainen-Kallstr\u00f6m", "text": "Durante la carriera sportiva ha gareggiato come Marjo Matikainen; ha aggiunto al suo il cognome del marito, Arne Matias Kallstr\u00f6m, nel 1995.\nBiografia.\nCarriera sciistica.\nCoppa del Mondo.\nIn Coppa del Mondo ha ottenuto il primo risultato di rilievo il 13 dicembre 1984 nella 5\u00a0km della Val di Sole (19\u00aa) e la prima vittoria, nonch\u00e9 primo podio, il 7 dicembre 1985 nella 5\u00a0km a tecnica libera di Labrador City. Nelle stagioni 1985-1986, 1986-1987 e 1987-1988 si \u00e8 aggiudicata la Coppa del Mondo generale.\nOlimpiadi.\nIn carriera ha partecipato a due edizioni dei Giochi olimpici invernali. A , diciannovenne, vinse il bronzo nella staffetta vinta dalla Norvegia davanti alla Cecoslovacchia, che ha battuto per due secondi la squadra finlandese composta anche da Pirkko M\u00e4\u00e4tt\u00e4, Eija Hyyti\u00e4inen e Marja-Liisa Kirvesniemi. La Matikainen gareggi\u00f2 anche nella 5\u00a0km, chiusa al 22\u00ba posto.\nA vinse la 5\u00a0km e ottenne la medaglia di bronzo nella 10\u00a0km e nella staffetta, in squadra con Pirkko M\u00e4\u00e4tt\u00e4, Marja-Liisa Kirvesniemi e Jaana Savolainen; nella 20\u00a0km fu 12\u00aa.\nMondiali.\nPrese parte a tre edizioni dei Campionati mondiali di sci nordico. Debutt\u00f2 a Seefeld in Tirol 1985 quando fece parte della staffetta finlandese che chiuse al quarto posto. A Oberstdorf 1987 vinse la 5\u00a0km e fu seconda nella 10\u00a0km; entrambe le gare si erano svolte a tecnica classica. Nella 20\u00a0km, a tecnica libera, chiuse quarta.\nDue anni pi\u00f9 tardi, a Lahti 1989, si laure\u00f2 campionessa del mondo nella 15\u00a0km a tecnica classica e nella staffetta 4x5 km, in squadra con Pirkko M\u00e4\u00e4tt\u00e4, Marja-Liisa Kirvesniemi e Jaana Savolainen. Arriv\u00f2 seconda nella 10\u00a0km a tecnica libera e terza nella 10\u00a0km a tecnica classica e nella 30\u00a0km a tecnica libera: in questo modo and\u00f2 a medaglia in tutte le gare previste in quella rassegna iridata.\nAl termine dei Mondiali di Lahti, appena ventiquattrenne, si ritir\u00f2 dalle competizioni; nonostante la brevit\u00e0 della sua carriera \u00e8 considerata la miglior fondista della seconda met\u00e0 degli anni ottanta.\nCarriera politica.\nDopo il ritiro dalle competizioni complet\u00f2 gli studi universitari presso il Politecnico di Helsinki, dove si laure\u00f2 nel 1992 in Scienze politiche; nel 2009 consegu\u00ec un master universitario in Economia aziendale.\nMilitante del Partito di Coalizione Nazionale, dal 1996 al 2004 \u00e8 stata membro del Parlamento europeo, afferente al Partito Popolare Europeo. Per l'intera durata del suo mandato ha ricoperto la carica di vicepresidente della Delegazione alla commissione parlamentare mista Spazio economico europeo.\nDal 2004 \u00e8 membro del Parlamento finlandese .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera"}
{"id": "2342562", "revid": "767487", "url": "https://it.wikipedia.org/wiki?curid=2342562", "title": "Dragon Ball Z - Il diabolico guerriero degli inferi", "text": " \u00e8 un film d'animazione del 1995 diretto da Shigeyasu Yamauchi.\nSi tratta del 12\u00b0 film basato su \"Dragon Ball Z\", proiettato per la prima volta al \"Toei Anime Fair\" il 4 marzo 1995.\nTrama.\nAll'inferno \u00e8 successa una catastrofe: a causa di Gaisu, un orco adolescente che ha il compito di sostituire i recipienti per la malvagit\u00e0 delle anime destinate all'inferno tutto il male sprigionato dagli spiriti dei morti \u00e8 fuoriuscito e i defunti sono tornati in vita. Tra i vari morti resuscitati si pu\u00f2 notare Adolf Hitler con al seguito un esercito di Panzer (questa \u00e8 l'unica volta che nell'universo di \"Dragon Ball\" appare un personaggio realmente esistito).\nSon Gohan, Son Goten e Trunks e Videl (e all'insaputa di tutti anche Mr. Satan) cercano di riportare l'ordine sulla Terra sconfiggendo i risorti ostili, scontrandosi addirittura con Freezer, che viene per\u00f2 subito sconfitto da Gohan. Nel frattempo, Son Goku e Paikuhan devono interrompere il loro combattimento nel torneo delle quattro galassie e andare al palazzo di Re Yammer per capire cosa \u00e8 successo. Arrivati nell'aldil\u00e0, trovano il palazzo di Re Yammer circondato da una barriera generata da un demone giallo e grasso che si chiama Janemba, che altri non \u00e8 che Gaisu, il quale ha assorbito tutta la cattiveria delle anime dei dannati. Mentre Goku distrae Janemba, Paikuhan cerca di infrangere la barriera - scoprendo che \u00e8 sensibile agli insulti. Messo alle strette da Janemba, Goku non ha altra scelta se non diventare Super Saiyan 3, avendo finalmente ragione sul suo avversario. In quel momento, per\u00f2, Janemba compie una metamorfosi e diviene un essere ancora pi\u00f9 potente, spietato e feroce, sconfiggendo facilmente Goku. Proprio mentre sta per essere annientato, Goku viene salvato da Vegeta, ma nemmeno lui pu\u00f2 nulla contro il demone. Vedendosi inferiori davanti al loro nemico, Goku propone a Vegeta di utilizzare la fusione tramite la danza di Metamor. In un primo momento l'orgoglioso principe dei Saiyan rifiuta con ostinazione, ma alla fine accetta; tuttavia sbaglia la posizione degli indici, e cos\u00ec il risultato \u00e8 un guerriero grasso, debole e ridicolo, con l'unica fortuna che Janemba non pu\u00f2 prevedere le sue mosse grazie alla sua goffaggine. Passati trenta minuti la fusione si scioglie, e Goku e Vegeta decidono di riprovare in modo corretto la danza di Metamor. I due vengono per\u00f2 continuamente interrotti da Janemba, ma l'intervento di Paikuhan permette ai due Saiyan di fondersi nel guerriero pi\u00f9 potente mai visto: Gogeta Super Saiyan. Il nuovo avversario di Janemba \u00e8 molto superiore a lui, tant'\u00e8 che non riesce a fargli nemmeno un graffio, e viene quasi immediatamente sconfitto, facendolo ritornare Gaisu che, alla vista di Gogeta, corre via impaurito. Poco dopo, Gogeta si scinde in Goku e Vegeta, che si salutano sorridendo, sperando di rivedersi, mentre sulla Terra i morti ritornano nell'oltretomba e la pace torna a regnare su entrambi i mondi.\nPersonaggi.\nNuovi personaggi.\nIl risultato della fusione tramite la danza di Metamor tra Son Goku e Vegeta. I due Saiyan si fondono per affrontare Janemba. Il guerriero che ne deriva, Gogeta, ha la forma di Super Saiyan, nonostante i due combattenti attuino la fusione essendo allo stadio base; la corporatura assomiglia a quella di Goku mentre per alcune caratteristiche facciali il personaggio ricorda Vegeta. Gogeta indossa i vestiti tipici di Metamor e appare implacabile, serio e vendicativo. Un V-Jump del 2004 che annunciava la sua apparizione in Dragon Ball Z: Budokai 3 afferma che il livello di combattimento di Super Gogeta in questo film \u00e8 di circa 2.500.000.000.\nL'antagonista del film. \u00c8 un demone di pura malvagit\u00e0 nato quando Gaisu, un goffo orco adolescente, assorbe accidentalmente la malvagit\u00e0 delle anime infernali. La prima forma di Janemba \u00e8 un demone gigantesco, di colore giallastro, vagamente simile a Majin Bu, con vari fori sulla pancia e sulla schiena simili a cannoni, e dall'atteggiamento molto infantile. In questa forma egli non conosce parole diverse dal suo nome, che ripete di continuo. In questa forma Janemba ha molte abilit\u00e0 uniche, come l'apertura di portali dimensionali, la creazione di cloni in miniatura, oltre che sparare dei colpi di energia dai suoi \"fori-cannoni\". Nonostante le sue abilit\u00e0, \u00e8 costretto a trasformarsi quando Goku Super Saiyan 3 lo mette in difficolt\u00e0. Nella seconda forma, Janemba \u00e8 pi\u00f9 piccolo, ha la pelle rossa coperta da una sorta di corazza viola, e due corna sul capo. In questa forma non parla affatto, ma si limita a ridere maniacalmente. Come il suo stato precedente, ha molte abilit\u00e0 uniche come il teletrasporto, l'allungare il proprio corpo a piacimento e pu\u00f2 far apparire una lunga spada di cristallo. In questo stadio Janemba \u00e8 talmente potente da riuscire a sconfiggere quasi subito Goku Super Saiyan 3, dimostrandosi nettamente pi\u00f9 forte all'avversario. Nemmeno l'intervento di Vegeta, giunto per aiutarlo a battere il diabolico guerriero, cambia le cose. Goku e Vegeta poi si fondono in Gogeta, che sconfigge Janemba in pochi istanti facendolo tornare Gaisu. Il suo nome deriva dalla parola giapponese che significa \"mente malvagia\".\nDistribuzione.\nEdizione italiana.\nIl primo doppiaggio italiano del film, usato per l'uscita in VHS e per la trasmissione TV su Rai 2 nel 2001 fu eseguito dalla Coop. Eddy Cortese e diretto da Fabrizio Mazzotta, con un cast differente da quello della serie TV. La terminologia venne mantenuta fedele alla versione italiana del manga.\nIl film fu ridoppiato nel 2003 dal cast italiano di \"Dragon Ball Z\" per la trasmissione in due episodi (intitolati \"Emergenza negli inferi\" e \"Situazioni imbarazzanti\") su Italia 1 nella serie \"Dragon Ball: La saga\". Il ridoppiaggio fu effettuato dalla Merak Film e diretto da Paolo Torrisi su dialoghi di Manuela Scaglione e Tullia Piredda in buona parte trascritti da quelli del primo doppiaggio. Tuttavia ci sono varie differenze in questo adattamento rispetto al precedente. Tra le principali: \nIl ridoppiaggio \u00e8 stato poi utilizzato per le successive trasmissioni TV e per l'uscita in DVD.\nEdizioni home video.\nIl film \u00e8 stato originariamente pubblicato in Giappone, su VHS e Laserdisc. Nel 2006, Toei Animation lo ha rilasciato nel Dragon Box, che include tutti e quattro i film di \"Dragon Ball\" e tredici film di \"Dragon Ball Z\". Questi sono stati presentati in un nuovo formato widescreen tramite i negativi originali, con un rapporto 16:9, invece dei 4:3 originale.\nLa prima edizione italiana del film fu prodotta da Dynamic Italia e distribuita da Terminal Video Italia nel 1999, in VHS. La cassetta conteneva solo il film con il primo doppiaggio.\nL'edizione DVD fu successivamente prodotta da Dynit, nuova incarnazione della Dynamic Italia. Il 2 settembre 2006 fu distribuita in edicola da De Agostini, mentre la distribuzione sul mercato avvenne il 6 giugno 2007 a opera della Terminal Video Italia. Mentre il master video \u00e8 un semplice riversamento dalla precedente VHS, l'audio \u00e8 disponibile in italiano in Dolby Digital 5.1 e in giapponese in 2.0. Poich\u00e9 la versione italiana del film fu concessa da RTI, il DVD contiene esclusivamente il ridoppiaggio. Sono inclusi inoltre i sottotitoli in italiano e, come extra, landscapes e schede sui personaggi.\nDal 2018 \u00e8 inoltre disponibile una nuova edizione del film anche in Blu-ray Disc, ad opera di Yamato Video. Anche questa edizione contiene unicamente il ridoppiaggio Merak in quanto, come affermato dalla stessa Yamato, la Toei Animation ha imposto di utilizzare solo il doppiaggio televisivo, ritenuto quello ufficiale."}
{"id": "2342564", "revid": "339392", "url": "https://it.wikipedia.org/wiki?curid=2342564", "title": "Arias Done", "text": ""}
{"id": "2342569", "revid": "181699", "url": "https://it.wikipedia.org/wiki?curid=2342569", "title": "Rotweiler", "text": ""}
{"id": "2342575", "revid": "92723", "url": "https://it.wikipedia.org/wiki?curid=2342575", "title": "Chiesa di Sant'Elisabetta (Lecce)", "text": "La chiesa di Sant'Elisabetta \u00e8 una piccola chiesa di Lecce, situata in via Libertini, nel centro storico della citt\u00e0. Anticamente era dedicata a sant'Andrea Apostolo ed \u00e8 conosciuta anche come Chiesa Nova.\nStoria.\nLa chiesa, anticamente dedicata a Sant'Andrea, \u00e8 conosciuta anche come \u201cChiesa Nova o di Sant'Elisabetta\u201d. La sua edificazione risale al 1519 e fu voluta dai canonici Lateranensi, poi pass\u00f2 alla famiglia Mattei, fondatori di Novoli e Palmariggi, successivamente alla famiglia Pedio e per ultimo al galatinese Francesco Micheli, (ex presidente del Tribunale di Lecce e consigliere della Corte di cassazione), la cui moglie, Matilde Scarciglia, l'ha donata all'arcidiocesi di Lecce. La chiesa, nel 1586 fu affidata ai padri teatini, oggi \u00e8 conosciuta con il nome di Sant'Elisabetta, in quanto per due secoli vi offici\u00f2 la Confraternita della Visitazione della Vergine a sant'Elisabetta. Ristrutturata nel 2002 fu affidata, da Cosmo Francesco Ruppi, prima al Servizio di Pastorale Giovanile, poi all'Ufficio Missionario dell'arcidiocesi, che l'ha fatta divenire un contenitore culturale denominato \"PORTO APERTO\".\nDescrizione.\nIl prospetto si presenta semplice e lineare, con un piccolo portale rinascimentale sormontato da un rosone rifatto nel XIX secolo.\nL'interno, di piccole dimensioni, \u00e8 a navata unica con copertura a volta. Nella zona absidale si innalza una cupola emisferica con tamburo. Quattro settecenteschi altari laterali, due per lato, presentano interessanti tele raffiguranti la Piet\u00e0, sant'Antonio da Padova e san Gerardo Maiella e una statua in cartapesta di sant'Elisabetta d'Ungheria (XVIII secolo). Sull'altare maggiore \u00e8 posizionata la statua in cartapesta della Madonna Assunta, opera della fine del XVII secolo. Ottocentesche sono infine le quattordici stazioni della Via Crucis presenti sulle pareti."}
{"id": "2342576", "revid": "594360", "url": "https://it.wikipedia.org/wiki?curid=2342576", "title": "Kim Hye-na", "text": "Debutta nel 2001 in \"Flower Island\", con Seo Ju-hie, diretto da Song Il-gon. Poco dopo, nel 2003 diviene pi\u00f9 conosciuta grazie all'horror \"Into the Mirror\" di Kim Sung-ho. L'anno successivo, 2004, prende parte a \"Someone Special\". Nel 2005 torna a recitare in un horror con \"Redeye\" e nello stesso anno recita nel malinconico \"Don't Look Back\", acclamato internazionalmente. \nPresasi una pausa di un anno, nel 2007 recita in \"HERs\". Nel 2015 interpreta Ok in \"Hanyeodeul\"."}
{"id": "2342579", "revid": "729019", "url": "https://it.wikipedia.org/wiki?curid=2342579", "title": "Eulagos", "text": "Eulagos Gray, 1867 \u00e8 un sottogenere del genere \"Lepus\", comprendente tutte le specie di mammiferi lagomorfi conosciuti col nome comune di lepri.\nAl sottogenere vengono generalmente ascritte 10 specie, caratterizzate da una buona taglia (generalmente attorno al mezzo metro o superiore, fino ai 70 cm di lunghezza della lepre europea, il pi\u00f9 grande lagomorfo attualmente vivente), aspetto slanciato, zampe lunghe e sottili, con piedi posteriori allungati, grossa testa allungata ed orecchie lunghe e con tendenza ad allargarsi nella parte distale.\nTassonomia.\nLa classificazione del sottogenere, estratta dall'Integrated Tassonomic Information System, \u00e8 la seguente:\nOrdine Lagomorfi\nBiologia.\nTutte le specie ascritte al sottogenere sono diffuse in Eurasia: significative eccezioni sono rappresentate dalla lepre etiope (\"Lepus starcki\"), che ha areale isolato in una piccola zona dell'acrocoro etiopico, ed il jackrabbit dalla coda bianca (\"Lepus townsendii\"), diffuso lungo la costa pacifica del continente nordamericano.\nTutte le lepri del sottogenere \"Eulagos\" hanno abitudini notturne e solitarie, anche se \u00e8 occasionalmente possibile vederle a coppie durante il periodo degli amori, o durante il giorno in caso di periodi particolarmente nuvolosi. Le lepri, a differenza dei conigli, non scavano tane, ma riposano in nicchie nella vegetazione fitta, pronte a scappare di corsa al minimo cenno di pericolo. Sono animali esclusivamente vegetariani.\nIl periodo riproduttivo cade fra la fine dell'inverno e l'inizio dell'estate: la gravidanza dura attorno alle 6 settimane ed i piccoli sono molto precoci, essendo gi\u00e0 completamente ricoperti di pelo e con gli occhi aperti al momento della nascita."}
{"id": "2342581", "revid": "1573940", "url": "https://it.wikipedia.org/wiki?curid=2342581", "title": "Dermestes lardarius", "text": "Il dermestide del lardo (\"Dermestes lardarius\" ) \u00e8 un insetto appartenente alla famiglia dei Dermestidi (Coleoptera: Bostrichoidea) che pu\u00f2 causare gravi danni sulle derrate e sui prodotti stoccati di origine animale, in particolare sulle carni stagionate.\nDistribuzione ed importanza.\n\"Dermestes lardarius\" ha distribuzione praticamente cosmopolita, riuscendo a colonizzare qualsiasi ambiente occupato dall'uomo alla cui presenza \u00e8 fortemente legato.\nMorfologia.\nUovo.\nLe uova sono biancastre, allungate e misurano circa 2x0,6\u00a0mm. Vengono deposte in substrati di origine animale.\nLarva.\nLe larve, di forma conica e allungata, misurano a maturit\u00e0 10 \u2013 12\u00a0mm e sono di colore bruno scuro, ricoperte di peli rossastri. Sono oligopode (3 paia di pseudozampe toraciche). Presentano 2 piccole spine dette urogonfi curvate all'indietro nell'ultimo segmento addominale.\nAdulto.\nL'adulto di \"Dermestes lardarius\" \u00e8 di forma oblunga e misura 7 \u2013 10\u00a0mm di lunghezza. Le antenne sono clavate con 11 segmenti, gli ultimi tre dei quali si presentano ingrossati. La livrea \u00e8 di colore nero con una fascia giallastra maculata sulla met\u00e0 anteriore delle elitre. Su questa fascia (data da peli di color marrone chiaro) sono visibili 6 macchioline costituite da peli neri (3 per elitra). Il capo \u00e8 nascosto sotto il pronoto.\nIl maschio ha un ciuffo di setole tra il terzo e quarto urosternite, assente nella femmina.\nCiclo biologico.\n\"Dermestes lardarius\" \u00e8 un insetto dal ciclo olometabolo legato agli insediamenti umani che sverna come adulto in gallerie scavate nel legno o semplicemente in luoghi riparati. Pu\u00f2 svernare all'esterno delle abitazioni o dei luoghi di stoccaggio delle derrate per poi giungervi, essendo volatore, in primavera. Verso aprile - maggio gli adulti escono dai ricoveri in cui hanno passato l'inverno e dopo un periodo in cui si nutrono e si accoppiano, la femmina cerca siti adatti per la deposizione delle uova. Essa depone 200 - 250 uova di color bianco crema, lunghe circa 2\u00a0mm, in gruppi di 7 - 8 sulle sostanze che sono appetite dalle larve: formaggi, carni, salumi, biscotti, alimenti affumicati, bozzoli stufati e uova di baco da seta, ma anche esemplari delle collezioni zoologiche e museali. Se le condizioni ambientali sono idonee (temperatura, umidit\u00e0 e presenza di risorse alimentari) il numero di uova deposte pu\u00f2 giungere sino a 7 - 800.\nL'incubazione dura 7 - 10 giorni, le larve attraversano una serie di mute (5 se maschio, 6 se femmina) prima di raggiungere la maturit\u00e0. Dopo 20 - 30 giorni raggiungono la maturit\u00e0 e scavano una galleria nei manufatti lignei pi\u00f9 vicini, dove si impupano. Possono impuparsi in svariati tipi di materiale compatto (anche libri, fibre vegetali, sughero) danneggiandoli. Dopo 15 - 20 giorni schiudono gli adulti che rimangono per\u00f2 in diapausa nella galleria fino alla primavera seguente.\nLa temperatura ottimale per lo sviluppo \u00e8 18 - 20\u00a0\u00b0C con 75% di umidit\u00e0 relativa. I tempi di sviluppo possono variare al variare delle condizioni ambientali.\nSolitamente vi \u00e8 una sola generazione annua, 2 se le condizioni sono favorevoli; sono per\u00f2 stati osservati casi di cinque - sei generazioni annue. L'adulto vive circa 6 - 7 mesi.\nLe larve possono nutrirsi, se necessario, di uova di altri insetti; anche nel corso delle infestazioni \"Dermestes lardarius\" pu\u00f2 predare altri insetti.\nIn natura gli adulti si trovano spesso su fiori dove si nutrono di polline e di nettare, le larve sono spazzine o predatrici di altri artropodi. \u00c8 frequente il cannibalismo, in particolare se molti individui si ritrovano a dover condividere una risorsa limitata.\nI principali luoghi in cui l'insetto compie il suo ciclo sono:\nDanni.\nI danni prodotti possono essere notevoli. Sono attaccati pesce essiccato, formaggi stagionati, carni, salumi, prosciutti, pancetta, biscotti, alimenti affumicati, alimenti per animali (in particolare per cani e gatti perch\u00e9 generalmente molto proteici), bozzoli stufati e uova di baco da seta, ma anche esemplari delle collezioni zoologiche, animali imbalsamati, scatole entomologiche, parti cornee di animali, penne, piume, lana. Attacca anche il lardo da cui il nome comune. Pu\u00f2 alimentarsi anche di roditori o uccelli morti. Occasionalmente pu\u00f2 attaccare materiali vegetali, specie se con alto contenuto di proteine. Pu\u00f2 essere trovato in magazzini di cacao, frutta secca, granaglie, anche se \u00e8 probabile che vi finisca perch\u00e9 attratto da cadaveri di roditori e spoglie di insetti. Negli stabilimenti bacologici, la sua presenza un tempo poteva essere molto grave, in quanto perforava i bozzoli stufati, deprezzandoli gravemente, per nutrirsi della crisalide morta al suo interno.\nPu\u00f2 essere ritrovato anche nelle voliere, nei nidi degli uccelli e dei mammiferi. \u00c8 stato infatti segnalato produrre attacchi ad anatroccoli e polli appena nati, come anche su piccioni implumi, causandone lesioni addominali e portandoli alla morte.\nSia gli adulti che le larve si alimentano compiendo erosioni sulle sostanze attaccate.\nIl danno \u00e8 dovuto alla deposizione delle uova da parte della femmina sulle sostanze appetite dalle quali escono larve molto voraci che scavano gallerie sulla parte pi\u00f9 esterna del prodotto infestato, deprezzandolo fortemente, anche se la larva non provoca alterazioni tali da renderlo incommestibile; i peli delle larve possono essere causa di allergie, soprattutto per gli operatori che lavorano quotidianamente a stretto contatto con i prodotti infestati.\nLotta.\nStrategie preventive.\nNel caso delle derrate \u00e8 fondamentale annullare completamente la presenza di parassiti che potrebbero deteriorare o deprezzare il prodotto; al contrario dell'ambito agrario anche una piccola infestazione limitata ad un numero esiguo di individui \u00e8 dannosa. La chiave per una corretta riuscita, nel caso di \"Dermestes lardarius\" come di tutti gli altri parassiti delle derrate \u00e8 quindi la prevenzione.\nIl controllo \u00e8 attuato tramite disinfestazione dei locali e dei prodotti immagazzinati. I punti fondamentali da tenere in considerazione nella prevenzione sono:\nIgiene: \u00e8 molto importante la sorveglianza costante e la pulizia accurata dei locali di stoccaggio. Se viene rilevata la presenza di individui \u00e8 fondamentale identificare la fonte di infestazione primaria ed eliminarla. In seguito \u00e8 opportuno trattare il luogo di stoccaggio con appositi prodotti chimici.\nBisogna per\u00f2 ricordare che anche un'infestazione di pochi individui, molto difficile da identificare, pu\u00f2 dare origine in condizioni ideali e di scarso controllo a una popolazione molto numerosa.\n\u00c8 molto importante evitare la presenza di sostanze che potrebbero fungere da alimento per gli insetti (residui alimentari, peli, sostanze organiche di vario tipo).\nIn particolare, \"Dermestes lardarius\" \u00e8 attratto da cadaveri di roditori in luoghi inaccessibili, o da esuvie di altri insetti. La loro presenza nelle abitazioni \u00e8 spesso dovuta alla presenza di carcasse di questi animali.\nSono attratti anche dalla luce emessa dalle lampade notturne. \nIl legno dei materiali o delle strutture presenti nel magazzino di stoccaggio pu\u00f2 essere protetto con apposite sostanze impregnanti, per evitare che possa essere danneggiato e che diventi fonte di rifugio per le larve.\nCaratteristiche dei luoghi e dei contenitori di stoccaggio: \u00e8 fondamentale che siano accuratamente sigillati; ma le larve possono penetrare attraverso fessure molto piccole e sono in grado di perforare plastica, piombo e stagno, ma non zinco o alluminio. Temperature inferiori ai 10\u00a0\u00b0C limitano fortemente lo sviluppo dell'insetto. Se possibile \u00e8 utile una certa discontinuit\u00e0 nella presenza delle derrate (tutto pieno - tutto vuoto); questo sistema consente anche di attuare una miglior gestione dei sistemi di disinfestazione.\nSe larve o adulti sono localizzati in fessure, crepe o fori delle strutture nel luogo di stoccaggio possono essere rimossi od aspirati e le aperture sigillate.\nPer prevenire le infestazioni dall'esterno \u00e8 importante che le porte e le finestre siano ben sigillate e che non vi siano vie di accesso al luogo di stoccaggio (possono essere sufficienti aperture molto ridotte).\nSe le vie d'accesso non possono essere sigillate pu\u00f2 essere utile depositare insetticidi in polvere in loro prossimit\u00e0.\nMonitoraggio periodico: molto importante nei musei dove \"Dermestes lardarius\" pu\u00f2 causare seri problemi alle collezioni zoologiche. I reperti devono essere ispezionati periodicamente al fine di intervenire con tempestivit\u00e0 in caso di attacco (\u00e8 possibile anche intervenire sottoponendo il reperto all'azione del caldo o del freddo). Per gli animali imbalsamati \u00e8 possibile spargere sulla pelle insetticidi in polvere.\nMezzi fisici.\nPer le derrate alimentari destinate al consumo umano o animale \u00e8 fondamentale il rispetto delle regolamentazioni sui residui massimi consentiti di prodotti chimici sull'alimento. A questo proposito i metodi fisici di lotta permettono un buon contenimento delle popolazioni di insetti dannosi senza rischi per la salute del consumatore. Tra i metodi pi\u00f9 impiegati ricordiamo:\nEsposizione al calore: per le derrate che possono essere trattate in questo modo (gallette, biscotti, paste alimentari), si consiglia di sottoporre il prodotto a temperature di 55 - 60\u00a0\u00b0C per 1 - 4 ore. Tali temperature dovrebbero uccidere tutti gli insetti presenti.\nEsposizione al freddo: per i prodotti stoccati in freezer a temperature al di sotto di 0\u00a0\u00b0C non vi sono problemi, essendo la temperatura proibitiva allo sviluppo di ogni insetto che infesta le derrate. Per gli altri prodotti pu\u00f2 essere utile un trattamento che preveda l'alternanza repentina di caldo - freddo. I contenitori infestati possono quindi essere posti in freezer per 1 - 2 giorni, garantendo l'uccisione degli insetti presenti. Tale sistema non si presta per\u00f2 per tutti i tipi di derrata.\nAtmosfera controllata:questa tecnica prevede una riduzione del contenuto di ossigeno dell'ambiente, uccidendo cos\u00ec l'insetto per asfissia. Bisogna per\u00f2 tener presente che gli insetti possono rimanere parecchie ore senza respirare, conservando l'ossigeno nelle trachee, inoltre bisogna garantire temperature superiori a 15\u00a0\u00b0C, affinch\u00e9 l'insetto non riduca le attivit\u00e0 vitali, tra le quali la respirazione. In questo caso lo stadio pi\u00f9 sensibile \u00e8 l'adulto, seguito dalle uova e dalla larva e infine dalla pupa. Con 16 ore di esposizione a bassi livelli di ossigeno (0.1%) a 25\u00a0\u00b0C e 55% di umidit\u00e0 relativa, sono sufficienti per uccidere la totalit\u00e0 degli adulti, mentre ne servono 24 per uccidere il 90% delle uova e il 99% delle larve. La stessa esposizione uccide solo il 70% delle pupe. Un'esposizione di 48 ore uccide tutti gli stadi.\nDa segnalare, inoltre, i tentativi di utilizzo di mezzi dissuasivi quali gli di ultrasuoni che si sono per\u00f2 rilevati del tutto inefficaci.\nMezzi chimici.\nGli insetticidi pi\u00f9 impiegati sono i piretroidi e i regolatori della crescita, spesso in formulazione polverulenta per poterli applicare nelle crepe, negli angoli e nelle fessure dei muri. Altri metodi di lotta che prevedono l'impiego di prodotti chimici sono:\nFumigazione: consigliabile solo in caso di infestazioni molto forti. Per ridurre la quantit\u00e0 di fumigante utilizzato \u00e8 consigliabile pulire accuratamente il locale, con particolare attenzione ai luoghi meno accessibili (angoli, fessure). La lotta risulta particolarmente difficile quando siano penetrati all'interno di imbottiture, lane o masse di pellame.\nLe fumigazioni devono essere eseguite a temperature di almeno 15\u00a0\u00b0C, in quanto a temperature inferiori le attivit\u00e0 degli insetti sono ridotte al minimo. In genere si utilizzano temperature di 20 - 22\u00a0\u00b0C. I fumiganti possono deteriorare le caratteristiche organolettiche di semi oleosi destinati al consumo.\nGel di silice o terre diatomacee: le terre diatomacee vengono miscelate al prodotto, preferibilmente prima che siano stoccate, cercando di ottenere una buona uniformit\u00e0; affinch\u00e9 il trattamento raggiunga la massima efficacia \u00e8 necessario che l'umidit\u00e0 del prodotto sia al massimo del 13%.\nSostanze tarmicide: cristalli di naftalene o PDB (paradiclorobenzene) vengono posti in compartimenti stagni, dove non possano essere respirati dagli operatori. Queste due sostanze sono blandi fumiganti e devono essere usati in quantit\u00e0 sufficiente per uccidere gli insetti. Vengono venduti sotto forma di cristalli o palline, il loro uso \u00e8 per\u00f2 limitato ad ambienti di piccole dimensioni. Possono trovare impiego nel caso delle pelli, sulle quali \"Dermestes lardarius\" pu\u00f2 produrre gravi danni."}
{"id": "2342582", "revid": "212348", "url": "https://it.wikipedia.org/wiki?curid=2342582", "title": "Alan T. Waterman Award", "text": "L'Alan T. Waterman Award \u00e8 il pi\u00f9 alto premio degli Stati Uniti per scienziati al di sotto dei 35 anni. \u00c8 stato stabilito dal Congresso nel 1975 per festeggiare il venticinquesimo anniversario della National Science Foundation e del suo primo direttore, Alan T. Waterman, il premio \u00e8 assegnato annualmente da quest'ultima istituzione, ed \u00e8 destinato a giovani ricercatori in un'area della scienza supportata dall NSF. Il vincitore riceve una medaglia e una borsa di 500.000 dollari, da destinare alla ricerca scientifica.\nIl premio pu\u00f2 essere assegnato solamente a cittadini statunitensi oppure a persone residenti negli Stati Uniti; questi devono essere o sotto i 35 anni oppure aver conseguito il Ph.D. nei sette anni precedenti. I candidati devono essere nominati attraverso quattro lettere di referenze; le candidature sono poi vagliate da un comitato di dodici membri, dei quali otto a rotazione e quattro \"ex officio\": questi ultimi sono attualmente Ralph Cicerone, presidente della National Academy of Sciences, Arden L. Bement Jr., direttore della National Science Foundation, Steven C. Beering, presidente del National Science Board, e Charles M. Vest, presidente della National Academy of Engineering. La decisione finale sul premio \u00e8 presa dalla National Science Board."}
{"id": "2342585", "revid": "1371684", "url": "https://it.wikipedia.org/wiki?curid=2342585", "title": "Giro Donne 2004", "text": "Il Giro Donne 2004, quindicesima edizione della corsa, si svolse in nove tappe, pi\u00f9 un cronoprologo iniziale, dal 2 all'11 luglio 2004, per un totale di 852,9\u00a0km. Fu vinto dalla britannica Nicole Cooke, in forza al team Safi-Pasta Zara-Manhattan, davanti all'italiana Fabiana Luperini e alla svizzera Priska Doppmann.\nSquadre e corridori partecipanti.\nParteciparono alla competizione 17 squadre, tra cui una formazione mista e due rappresentative nazionali. Erano in totale 130 le atlete iscritte."}
{"id": "2342594", "revid": "121836", "url": "https://it.wikipedia.org/wiki?curid=2342594", "title": "Lord Alfred Bruce Douglas", "text": ""}
{"id": "2342595", "revid": "76963", "url": "https://it.wikipedia.org/wiki?curid=2342595", "title": "Roark Critchlow", "text": "Biografia.\nCritchlow nacque a Calgary, Alberta, Canada. Era un insegnante di teatro alla University of Victoria, ed \u00e8 attualmente sposato con Maria Brewer, con cui produsse e recit\u00f2 nel film \"Making it Home\". Roark e Maria hanno tre figli: Jara Shea, Reign, e Credence. Roark pratica molti sport e viene soprannominato Howard Roark, un personaggio del romanzo \"La fonte meravigliosa\"."}
{"id": "2342599", "revid": "104458", "url": "https://it.wikipedia.org/wiki?curid=2342599", "title": "Piz Lunghin", "text": "Il Piz Lunghin (talvolta detto \"Pizzo Lunghin\") \u00e8 una montagna delle Alpi, la sua altezza \u00e8 di 2.780 metri s.l.m..\nDescrizione.\nSi trova nel Canton Grigioni in Svizzera; la sua particolarit\u00e0 \u00e8 quella di essere situato presso il Passo Lunghin, punto comune a tre spartiacque. Infatti, a seconda del pendio sul quale cadono, le piogge finiscono con lo sfociare nel Mar Mediterraneo, nel Mare del Nord o nel Mar Nero secondo le seguenti direzioni:\nUn altro punto in cui si incontrano tre spartiacque (Po/Rodano, Po/Reno, Rodano/Reno) \u00e8 il Witenwasserenstock. Il Piz Lunghin \u00e8 una delle mete scialpinistiche pi\u00f9 frequentate dell'Alta Engadina. Ai piedi del monte vi sono il passo Lunghin e il Lago Lunghin, quest'ultimo considerato la sorgente del fiume Inn."}
{"id": "2342600", "revid": "110157", "url": "https://it.wikipedia.org/wiki?curid=2342600", "title": "Supa Dupa Fly", "text": "Supa Dupa Fly \u00e8 l'album di debutto della rapper statunitense Missy \"Misdemeanor\" Elliott, pubblicato il 15 luglio 1997 dalla Goldmind Inc. e dalla Elektra Records.\nIl Disco.\nL'album, con i vari singoli, \u00e8 stato interamente prodotto da Timbaland. Inoltre vi sono i featuring dei Busta Rhymes, di Ginuwine, Lil' Kim, Aaliyah e il debutto di Nicole Wray.\nIl critico musicale Garry Mulholland, sul suo libro \"Fear of Music\", in una classifica dei migliori album posiziona \"Supa Dupa Fly\" alla posizione numero 261.\nTracce.\nLa traccia \"Release The Tension\" appare anche in alcune edizioni del singolo \"Sock It 2 Me\"."}
{"id": "2342606", "revid": "729019", "url": "https://it.wikipedia.org/wiki?curid=2342606", "title": "Battaglia di Negapatam (1746)", "text": "La battaglia di Negapatam, fu una battaglia navale combattuta il 25 luglio 1746 al largo delle coste indiane presso la costa del Coromandel durante la Guerra di successione austriaca.\nLo scontro oppose una flotta francese di nove vascelli, sotto il comando di Bertrand-Fran\u00e7ois Mah\u00e9 de La Bourdonnais ad una britannica di sei navi comandata dal capitano Peyton. Si tratt\u00f2 di uno scontro combattuto su lunghe distanze, che si risolse in un nulla di fatto. Tuttavia, dopo il combattimento, gli inglesi furono costretti a deviare ed rifugiarsi a Trincomalee (un possedimento olandese a Ceylon), ammettendo in pratica la sconfitta, anche se i francesi avevano subito perdite maggiori."}
{"id": "2342609", "revid": "830939", "url": "https://it.wikipedia.org/wiki?curid=2342609", "title": "Yannick Pelletier", "text": "Nella lista FIDE di aprile 2009 ha un Elo di 2559 punti ed \u00e8 il secondo pi\u00f9 forte giocatore svizzero dopo Vadim Milov. Ha raggiunto il suo massimo punteggio nel gennaio 2003, con 2624 punti.\nGrande Maestro dal 2000, ha vinto tre volte il Campionato svizzero, nel 1995, 2000 e 2002. Si \u00e8 classificato al primo posto negli open di Zurigo del 2001, 2002, 2004 e 2006. Nel fortissimo torneo di Biel 2007 (vinto da Magnus Carlsen e Aleksandr Oni\u0161\u010duk) ottenne il 3\u00ba posto alla pari con Judit Polg\u00e1r, Aleksandr Gri\u0161\u010duk e Teymur R\u0259c\u0259bov.\nEra prevista la sua partecipazione al FIDE Grand Prix 2008-2009, ma si ritir\u00f2 in seguito alla rinuncia di Montreux ad ospitare una delle prove di tale competizione."}
{"id": "2342613", "revid": "1884099", "url": "https://it.wikipedia.org/wiki?curid=2342613", "title": "Indolagus", "text": "Indolagus Gureev, 1953 \u00e8 un sottogenere del genere \"Lepus\", comprendente tutti i mammiferi lagomorfi conosciuti collettivamente col nome comune di lepri.\nAl sottogenere sono attualmente ascritte 3 specie, caratterizzate da taglia variabile (dagli oltre 60 cm delle sottospecie pi\u00f9 grandi di lepre indiana, ai 40 cm della piccola lepre di Hainan), corporatura robusta, lunghe zampe posteriori, orecchie di media lunghezza e dal margine arrotondato e caratteristica forma del cranio a trapezio rettangolo.\nTassonomia.\nLa classificazione del sottogenere, estratta dall'Integrated Tassonomic Information System, \u00e8 la seguente:\nOrdine Lagomorfi\nBiologia.\nAnche se il nome \"Indolagus\" potrebbe far pensare ad una diffusione limitata al subcontinente indiano, le tre specie ascritte al sottogenere sono diffuse, con areali isolati l'una dall'altra, nel sud dell'India e a Ceylon (\"Lepus nigricollis\", introdotta anche a Mauritius, Giava e nelle Seychelles), in Birmania ed Indocina (\"Lepus peguensis\") e sull'isola di Hainan (\"Lepus hainanus\").\nCome tutte le lepri, hanno abitudini principalmente solitarie e notturne, anche se non \u00e8 raro osservale durante il giorno in aree non antropizzate, scevre da predatori od anche in giornate nuvolose: generalmente per\u00f2 di giorno riposano nel folto della vegetazione. Sono animali esclusivamente erbivori.\nNon vi \u00e8 un periodo riproduttivo ben definito, tuttavia si possono riscontrare picchi delle nascite nei mesi corrispondenti alla stagione delle piogge, in corrispondenza della quale vi \u00e8 maggiore abbondanza di cibo."}
{"id": "2342622", "revid": "287204", "url": "https://it.wikipedia.org/wiki?curid=2342622", "title": "J\u00e4gerhorn", "text": "Lo J\u00e4gerhorn \u00e8 una montagna che si trova nel Gruppo del Monte Rosa nelle Alpi Pennine alta 3.970\u00a0m s.l.m. Bifida sommit\u00e0 rocciosa sormontata da un segnale trigonometrico, si eleva lungo la linea di confine tra l'Italia e la Svizzera e precisamente tra il Piccolo Fillar e la Punta Nordend.\nDescrizione.\nSi presenta con due versanti ben distinti: quello italiano articolato da un possente costolone roccioso (J\u00e4gerr\u00fccken) si spinge fra i ghiacciai del Nordend e del Fillar; quello svizzero digrada ricoperto di ghiacci verso il ghiacciaio del Gorner.\nStoria.\nLa prima ascensione fu compiuta il 17 luglio 1867 da C.E. Mathews e F. Morshead con Christian Almer e Andreas Maurer per il crestone est (J\u00e4gerr\u00fccken).\nInformazioni.\nPoco sotto la vetta, isolato tra i ghiacci e circondato da un ambiente grandioso, si trova il Bivacco Citt\u00e0 di Gallarate."}
{"id": "2342627", "revid": "438678", "url": "https://it.wikipedia.org/wiki?curid=2342627", "title": "Fender Bassman", "text": "Il Fender Bassman \u00e8 un amplificatore per basso introdotto dalla Fender nel 1952.\nOriginariamente era stato concepito per il Fender Precision Bass, il primo basso elettrico disegnato e realizzato da Leo Fender, ma poi \u00e8 stato frequentemente utilizzato come amplificatore per normale chitarra elettrica caratterizzando gran parte del suono anni '50 e '60. \u00c8 stato anche utilizzato come amplificatore per armonica con l'ausilio di un microfono adatto e dopo essere stato saturato ottenendo il particolare suono usato nel blues elettrico.\nNel 1990 la Fender ha prodotto una riedizione del Bassman modello 5F6A, conosciuto come \"'59 Bassman\".\nDue artisti di questo famoso amplificatore sono Buddy Guy e Kurt Cobain ma \u00e8 stato usato molto anche nella musica Rockabilly."}
{"id": "2342631", "revid": "1776051", "url": "https://it.wikipedia.org/wiki?curid=2342631", "title": "Loquizza", "text": "Loquizza (in sloveno Lokvica), in passato Loquizza-Seghetti, \u00e8 un paese della Slovenia, frazione del comune di Merna-Castagnevizza.\nL'appellativo doppio in lingua italiana \u00e8 dovuto alla presenza dell'agglomerato di Seghetti (\"Segeti\") a 550 metri a sud-est di Loquizza.\nGeografia fisica.\nLa localit\u00e0 si trova sul Carso a 217,8 metri s.l.m. e a 1,9 chilometri dal confine italiano.&lt;br&gt;\nLe alture principali e depressioni sono: colle Grande (\"Veliki hrib\"/\"Cerje\"), 343 m; Pecinca (\"Pe\u010dinka\"), 291 m; Sopra Bosco/Nadlogen (\"Nad Logem\"), 213 m; \"Veliki Medvej\u0161\u010de\", 376 m; \"Gomila\", 259 m; Colle di Grabici (\"Grab\u010dji hrib\"), 206 m; Dolina Santa Barbara (\"Sr\u010dandol\").&lt;br&gt;\nLoquizza-Seghetti \u00e8 rappresentata nella carta IGM al 25.000: 40A-IV-SE.\nOrigini del nome.\nIl toponimo Loquizza deriva dalle \"lokve\", le pozze che venivano scavate nell'arido terreno carsico per conservare un po' d'acqua piovana per le necessit\u00e0 domestiche e per abbeverare il bestiame.\nStoria.\nDurante il dominio asburgico Loquizza-Seghetti fu frazione del comune di Opacchiasella.\nLe alture che circondano Loquizza (oltre al Colle Grande, soprattutto il Pecinca, furono d'importanza strategica durante la prima guerra mondiale. La posizione di Loquizza sub\u00ec, durante il conflitto, numerosi cambiamenti. Dal maggio del 1915 (inizio della guerra) fino all'agosto 1916 (presa di Gorizia), Loquizza appartenne alle retrovie austro-ungariche. Dall'agosto 1916 al novembre dello stesso anno, il paese venne attraversato dalla linea del fronte che si era lentamente spostata dal Vallone verso Loquizza. Dal novembre 1916 (sfondamento sul lato nord dell'altopiano) fino all'ottobre 1917 (ritirata delle truppe italiane), la zona di Loquizza faceva parte delle retrovie italiane."}
{"id": "2342635", "revid": "287204", "url": "https://it.wikipedia.org/wiki?curid=2342635", "title": "Hull note", "text": "La Hull note, cos\u00ec chiamata dal cognome del Segretario di Stato americano (dal 1933 al 1944) Cordell Hull (1871-1955), fu l'ultima proposta, inviata il 26 novembre 1941 al Giappone dagli Stati Uniti d'America, prima dell'inizio delle ostilit\u00e0 militari fra i due paesi (Seconda guerra mondiale). Essa fu formalmente denominata: \"Outline of proposed Basis for Agreement Between The United States and Japan\" (\u201cSchema di una base proposta per l'accordo fra gli Stati Uniti ed il Giappone\u201d).\nAntefatti.\nLa reazione degli USA agli interventi militari giapponesi.\nGli Stati Uniti d'America si erano opposti alla seconda guerra sino-giapponese (1937-1945) ed all'occupazione parziale della Cina da parte delle truppe giapponesi. Per protesta, gli Stati Uniti avevano inviato aiuti al governo della Repubblica Cinese, guidato da Chiang Kai-shek, resi indisponibili i beni dei giapponesi negli Stati Uniti (\u201ccongelamento\u201d) ed imposto un embargo sul petrolio e sui minerali destinati al Giappone Il 5 novembre 1941 l'Imperatore Hirohito approv\u00f2, durante una riunione imperiale, i piani della Marina imperiale giapponese, redatti dall'ammiraglio Yamamoto e dai suoi collaboratori, per l'attacco alla base americana di Pearl Harbor.\nLe proposte giapponesi.\nNello stesso tempo tuttavia il suo governo tentava un ultimo sforzo per giungere ad una soluzione diplomatica della controversia con gli Stati Uniti. L'ambasciatore giapponese a Washington Nomura Kichisaburo present\u00f2 due proposte al governo Americano.\nLa prima, detta \u201cproposta A\u201d, fu presentata il 6 novembre 1941 e offriva agli Stati Uniti un parziale ritiro delle truppe del Sol Levante dal territorio cinese in cambio della chiusura della controversia sulla guerra sino-giapponese. Essendo a quel tempo gli americani gi\u00e0 riusciti a decrittare i messaggi in codice Purple, sistema crittografico che il Ministero degli Esteri giapponese utilizzava per interloquire con le sue ambasciate, erano venuti al corrente dell'esistenza di una proposta di riserva, che i giapponesi tenevano in serbo per il caso in cui gli americani rifiutassero la proposta A. Perci\u00f2 la proposta A fu respinta dalla Segreteria di Stato americana otto giorni dopo il suo ricevimento.\nIl 20 novembre 1941 Nomura present\u00f2 la \u201cproposta B\u201d, che implicava la rinuncia da parte del Giappone ad ulteriori azioni militari in cambio della fornitura da parte degli Stati Uniti di un milione di galloni di benzina avio. Tuttavia giunse alle autorit\u00e0 americane in quei giorni la notizia riservata che navi da trasporto militare giapponesi erano in viaggio verso l'Indocina, il che poneva dubbi sulla buona fede del Giappone nel formulare la sua ultima proposta, che fu perci\u00f2 anch'essa respinta.\nLa \"Hull note\".\nUna prima stesura della nota, denominata \"modus vivendi\", accoglieva in parte quanto i giapponesi chiedevano nella loro proposta B, esigeva il ritiro delle truppe del Giappone dall'Indocina meridionale, senza parlare della Cina, proponeva di ridurre parzialmente il blocco dei beni giapponesi negli Stati Uniti d'America ed offriva al Giappone rifornimenti mensili di carburante per il quantitativo necessario alle sole esigenze civili di quest'ultimo. Il tutto per tre mesi, durante i quali le parti si sarebbero impegnate a trovare una soluzione definitiva dello \"status\" dell'area del Pacifico. Bozza della Nota fu inviata al governo inglese presieduto da Winston Churchill ed a quello della cinese di Chiang Kai-shek. Churchill espresse le sue riserve sulla mancanza di condizioni relative alla Cina: secondo lo statista inglese, la Repubblica cinese era allo stremo ed una sua caduta in mano giapponese avrebbe compromesso tutta la situazione nell'Estremo Oriente e gli interessi comuni anglo-americani nell'area a favore dei giapponesi. L'opinione era condivisa dal governo australiano, mentre Chiang Kai-sheck si dimostr\u00f2 semplicemente furioso. Cos\u00ec la Nota fu modificata nella versione definitiva.\nNel pomeriggio del 26 novembre il Segretario di Stato Americano, Cordell Hull, present\u00f2 la sua Nota all'ambasciatore giapponese, ammiraglio Kichisabur\u014d Nomura. Essa consisteva in un preambolo seguito da dieci condizioni, secondo le quali, tra l'altro:\nLa nota non faceva riferimento invece al Manciuku\u00f2, ove gi\u00e0 centinaia di migliaia di civili giapponesi avevano posto la loro residenza. Una delle clausole della Nota inoltre conteneva l'implicita esigenza della denuncia, da parte del Giappone, del Patto tripartito stipulato da quest'ultimo con Germania ed Italia il 27 settembre 1940 (bench\u00e9 il Patto in questione non vi fosse direttamente menzionato) Seguivano poi altre clausole ed impegni relativi al libero commercio ed a futuri trattati fra le parti, relativi sempre ai rapporti commerciali.\nAllorch\u00e9 il Primo Ministro giapponese, generale Hideki T\u014dj\u014d (1884-1948), ebbe letto la nota disse ai suoi ministri: \u00abQuesto \u00e8 un \"ultimatum\"\u00bb.\nL'inizio delle ostilit\u00e0.\nLa forza giapponese di attacco a Pearl Harbor, comandata dal viceammiraglio Ch\u016bichi Nagumo era partita il primo mattino del giorno prima (26 novembre 1941, ora giapponese) dalla baia di Hittokappu, di fronte all'isola di Iturup, nelle Curili del Sud. Essa avrebbe potuto essere, fino ad un certo momento, richiamata in patria se le trattative fra le due potenze del Pacifico si fossero accordate, ma, non vedendosi alcun spiraglio in tal senso, il 1\u00ba dicembre l'imperatore Hirohito, in una riunione con il Governo giapponese, approv\u00f2 la guerra contro Stati Uniti, Gran Bretagna e Paesi Bassi, che avr\u00e0 inizio con l'attacco di sorpresa a Pearl Harbor, alle basi americane di Wake e Guam, alle Filippine ed alla Malaysia.\nTeoria del complotto.\nVi sono in Giappone alcuni, fra i quali l'ex Capo di Stato Maggiore della Aeronautica militare giapponese, generale Toshio Tamogami (1948 \u2013 vivente), che vedono nella \"Hull note\" uno strumento appositamente creato allo scopo di costringere il Giappone a dichiarare guerra agli Stati Uniti ed ai suoi alleati; su questa base costoro sostengono che nella seconda guerra mondiale il Giappone non ag\u00ec quindi in veste di aggressore.\nBibliografia.\nin inglese:"}
{"id": "2342639", "revid": "72811", "url": "https://it.wikipedia.org/wiki?curid=2342639", "title": "Fushigiboshi no futago-hime", "text": ""}
{"id": "2342642", "revid": "767487", "url": "https://it.wikipedia.org/wiki?curid=2342642", "title": "Davide Parente", "text": ""}
{"id": "2342643", "revid": "374268", "url": "https://it.wikipedia.org/wiki?curid=2342643", "title": "E continuano a chiamarlo calcio. Storie e personaggi di un gioco geneticamente modificato", "text": ""}
{"id": "2342644", "revid": "106456", "url": "https://it.wikipedia.org/wiki?curid=2342644", "title": "Hull Note", "text": ""}
{"id": "2342645", "revid": "125832720", "url": "https://it.wikipedia.org/wiki?curid=2342645", "title": "Federazione Italiana Bocce", "text": "La Federazione Italiana bocce (FIB) \u00e8 una federazione sportiva che ha il compito di promuovere la pratica sportiva delle bocce e coordinarne le attivit\u00e0 dilettantistiche ed agonistiche in Italia.\n\u00c8 affiliata al Comitato olimpico nazionale italiano (CONI)."}
{"id": "2342646", "revid": "113594189", "url": "https://it.wikipedia.org/wiki?curid=2342646", "title": "Modello concettuale (informatica)", "text": "Un modello concettuale si chiama cos\u00ec perch\u00e9 nasce con lo scopo di rappresentare i concetti (classi e associazioni tra classi).\nLa modellazione o progettazione concettuale \u00e8 una tecnica molto nota di progettazione dati, assieme alla progettazione logica e alla progettazione fisica.\nIl modello concettuale deve essere per definizione indipendente dai dettagli dell'implementazione, come la concorrenza o la memorizzazione dei dati.\nHa lo scopo di esprimere il significato di termini e concetti usati dagli esperti del dominio per discutere il problema, e di trovare le giuste relazioni tra concetti differenti. Questo modello \u00e8 anche chiamato modello semantico.\nCerca di chiarire il significato di vari termini spesso ambigui e assicura che non ci siano problemi con una differente interpretazione di termini e concetti perch\u00e9 tali interpretazioni possono portare errori nel progetto software.\nUna volta che i concetti del dominio sono stati modellati, possono essere usati come base di una progettazione orientata agli oggetti e implementati in un programma.\nNotazioni.\nPu\u00f2 essere descritto usando varie notazioni, come UML o OMT per la progettazione a oggetti, o IE o IDEF1X per il Modello entit\u00e0-relazione.\nNella notazione UML, il modello concettuale \u00e8 spesso descritto con un class diagram nel quale le classi rappresentano concetti, le associazioni rappresentano relazioni tra i concetti e i role type di un'associazione rappresentano i \"role types\" assunti dalle istanze dei concetti nelle varie situazioni. Nella notazione ER, il modello concettuale \u00e8 descritto con un diagramma ER nel quale le entit\u00e0 rappresentano i concetti, cardinalit\u00e0 and opzionalit\u00e0 rappresentano le relazioni tra i concetti."}
{"id": "2342653", "revid": "23562058", "url": "https://it.wikipedia.org/wiki?curid=2342653", "title": "7 d.C.", "text": ""}
{"id": "2342654", "revid": "6923", "url": "https://it.wikipedia.org/wiki?curid=2342654", "title": "Vetrocoke Cokapuania", "text": "Vetrocoke Cokapuania S.p.A. era una azienda italiana che operava nel settore della produzione di coke di carbone fossile.\nStoria.\nNasce dalla fusione tra Vetrocoke e Cokapuania.\nVetrocoke fondata nel 1927, dalla fusione tra \"Societ\u00e0 Italiana Coke\" e \"Societ\u00e0 Italiana Vetri e Cristalli\", per la produzione di vetro, coke e concimi nello stabilimento di Porto Marghera. Nel 1968 diventa di Montedison e in seguito all'aggregazione con Cokapuania di Apuania, fondata da Edison e Montecatini. Nel 1974 passa sotto Iniziative e Sviluppo Attivit\u00e0 Industriali S.p.A., che attraverso Cogne S.p.A., faceva capo a EGAM. In quell'anno produce 1,73 milioni di tonnellate di coke. Con DL 103/77 viene conferita a ENI (Samim S.p.A.) che nel 1980 la inquadra in Italiana Coke.\nControllava Cokitalia S.A. insieme a Italgas."}
{"id": "2342656", "revid": "767487", "url": "https://it.wikipedia.org/wiki?curid=2342656", "title": "Def by Temptation", "text": "Def by Temptation \u00e8 un film del 1990, diretto da James Bond III, distribuito nelle sale cinematografiche e in home video dalla Troma.\nTrama.\nUna donna incontra un uomo in un bar e lo porta a casa sua. Durante il rapporto sessuale che ne segue, la donna uccide barbaramente l'uomo, e successivamente commette altri omicidi.\nJoel \u00e8 il figlio di un pastore, preda di continui incubi nei quali rivede la morte del padre, ucciso in un incidente stradale. Joel abita con la nonna, e un giorno telefona al cugino K, un aspirante attore, che lo invita a New York. Joel si trasferisce a casa di K, che intanto ha incontrato in un bar la donna misteriosa dell'incipit. K \u00e8 stato per\u00f2 avvertito da Dougey, un cliente abituale del bar, che quella donna ha qualcosa di diabolico.\nK e Joel si recano nel bar e incontrano la donna misteriosa, che sceglie di sedersi insieme a Joel, ignorando del tutto K. Questi viene nuovamente avvicinato da Dougey, che dichiara essere un poliziotto specializzato nel paranormale. I due si recano quindi da una veggente, che rivela loro il vero essere della donna, il cui corpo \u00e8 stato posseduto da un demone.\nL'obiettivo principale del demone donna \u00e8 proprio Joel, perseguitato sin da bambino. Joel riesce per\u00f2 a sconfiggere il demone, praticando un esorcismo, mentre K e Dougey vengono entrambi uccisi. Il demone per\u00f2 possiede un altro corpo, stavolta quello di un uomo che entra nel bar dell'incipit.\nColonna sonora.\nLa colonna sonora del film \u00e8 composta dai seguenti brani:"}
{"id": "2342657", "revid": "767487", "url": "https://it.wikipedia.org/wiki?curid=2342657", "title": "Parzialmente nuvoloso", "text": "Parzialmente nuvoloso (\"Partly Cloudy\") \u00e8 un cortometraggio del 2009 diretto da Peter Sohn.\nProdotto da Pixar Animation Studios in co-produzione con Walt Disney Pictures, il cortometraggio venne allegato alle copie cinematografiche del film Pixar \"Up\".\nTrama.\nRiprendendo la tradizione che i bambini nascano perch\u00e9 portati dalle cicogne, il cortometraggio racconta la storia della cicogna Peck, addetta alle consegne di un particolare tipo di bambini (umani e animali), ovvero quelli pi\u00f9 pericolosi, ad esempio coccodrilli, porcospini, montoni, ecc. A \"fabbricare\" questi bambini sono le nuvole, e in particolare \u00e8 la nuvola Gus quella che produce i bambini per Peck. Il lavoro per\u00f2 diventa duro per la cicogna, e quando questa prova a spiegarlo a Gus viene fraintesa. Il conflitto che ne \u00e8 generato si risolver\u00e0 con il gioco di squadra che i due colleghi e amici capiranno di dover fare."}
{"id": "2342662", "revid": "35707", "url": "https://it.wikipedia.org/wiki?curid=2342662", "title": "L'orecchiocchio", "text": ""}
{"id": "2342664", "revid": "62004", "url": "https://it.wikipedia.org/wiki?curid=2342664", "title": "Giro Donne 2003", "text": "Il Giro Donne 2003, quattordicesima edizione della corsa, si svolse in nove tappe pi\u00f9 un cronoprologo iniziale dal 4 al 13 luglio 2003 per un totale di 888\u00a0km. Fu vinto dalla svizzera Nicole Br\u00e4ndli, in forza al team Prato Marathon Bike, al secondo successo nella corsa dopo quello ottenuto nel 2001."}
{"id": "2342674", "revid": "686936", "url": "https://it.wikipedia.org/wiki?curid=2342674", "title": "Matthew Stafford", "text": "Nel 2011, Stafford divenne il quarto quarterback a lanciare 5.000 yard in una stagione ed \u00e8 il giocatore pi\u00f9 rapido ad avere lanciato 30.000 yard in carriera (109 gare). Dopo avere stabilito il record NFL di rimonte nel quarto periodo (8 nel 2016), l'anno seguente firm\u00f2 con i Lions l'allora contratto pi\u00f9 ricco della storia per un giocatore di football: 135 milioni di dollari in cinque anni.\nCarriera professionistica.\nDetroit Lions.\n2009-2010.\nVenerd\u00ec 24 aprile 2009, esattamente un giorno prima del draft, Stafford firm\u00f2 un contratto con i Detroit Lions che lo scelsero come primo assoluto. Il contratto siglato fu della durata di 6 anni per circa 13 milioni di dollari a stagione, compresi 41,7 milioni garantiti. Il debutto nella NFL avvenne il 13 settembre 2009 contro i New Orleans Saints indossando la maglia numero 9.\nIl 24 dicembre 2009 viene messo sulla lista degli infortunati causa la slogatura della spalla.\nNella stagione successiva, Stafford sub\u00ec altri due infortuni alla spalla destra, causandogli di nuovo la fine prematura della stagione.\n2011.\nAlla seconda settimana della stagione regolare del 2011, dopo la vittoria contro i Kansas City Chiefs, vinse il titolo del miglior quarterback della settimana, grazie a una prestazione di 23 lanci su 39 completati per 294 yards con 4 touchdown e un intercetto. Stafford in tale annata divenne il quarto giocatore della storia della NFL a superare quota 5.000 yard passate in una stagione (insieme a Dan Marino, Drew Brees per tre volte e Tom Brady) ed il secondo pi\u00f9 giovane dopo l'ex QB dei Dolphins. Grazie alle prestazioni di Stafford e del wide receiver Calvin Johnson, i Lions riuscirono a qualificarsi per i playoff dove furono eliminati nel turno delle wild card. Matthew Stafford a fine stagione vinse il premio NFL Comeback Player of the Year Award, assegnato ad un giocatore rialzatosi con un'annata particolarmente positiva in seguito ad una stagione precedente negativa. Stafford inoltre fu votato al 41\u00ba posto nella NFL Top 100, l'annuale classifica dei migliori cento giocatori della stagione.\n2012.\nNella prima gara della stagione 2012, il 9 settembre contro i St. Louis Rams, Stafford fatic\u00f2 per tutta la partita tirando ben tre intercetti ma lanciando il passaggio da touchdown della vittoria nel finale di partita e concludendo con 355 yard passate. Alla trentesima gara come titolare, Stafford super\u00f2 le 8.000 yard passate in carriera: solo Dan Marino ne lanci\u00f2 di pi\u00f9 in quell'arco di partite partendo dall'inizio. I Lions nel turno successivo furono sconfitti dai San Francisco 49ers: Matthew pass\u00f2 per 230 yard con un touchdown e un intercetto..\nNella settimana 3, i Lions persero ai supplementari contro i Tennessee Titans con Matthew che dovette uscire per infortunio dopo aver lasciato 278 yard e un touchdown, senza far ritorno in campo. Il negativo inizio di stagione dei Lions prosegu\u00ec con la sconfitta nella settimana 4 contro i Minnesota Vikings dove Stafford pass\u00f2 319 yard senza touchdown e intercetti.\nDopo il turno di pausa, i Lions vinsero finalmente la seconda partita stagionale, ai supplementari contro i Philadelphia Eagles: dopo un inizio stentato, Stafford si riprese nel corso della seconda parte di gara trascinando la squadra alla rimonta con 311 yard, un touchdown e un intercetto subito.\nNella settimana 8, i Lions vinsero all'ultimo minuto contro i Seattle Seahawks: Stafford pass\u00f2 352 yard con 3 touchdown e un intercetto, oltre a un touchdown segnato su corsa. I Lions raddrizzarono il loro record nella settimana 9 vincendo facilmente contro i Jacksonville Jaguars con Stafford che pass\u00f2 285 yard senza touchdown e intercetti.\nNella settimana 10, 329 yard passate e 3 touchdown di Stafford (con un intercetto) non furono sufficienti alla sua squadra per battere i Vikigns. Detroit perse anche nel turno seguente contro i Packers con il quarterback che pass\u00f2 266 yard, 1 touchdown e 2 intercetti.\nNella gara del Giorno del Ringraziamento Stafford e i Lions persero contro gli Houston Texans, la squadra col miglior record della lega, solo ai supplementari. Matt pass\u00f2 441 yard con 2 touchdown. L'ennesima sconfitta in rimonta della stagione dei Lions giunse nel turno seguente contro i Colts con Matthew che pass\u00f2 313 yard, un touchdown e un intercetto. La domenica successiva Detroit perse ancora coi Packers col quarterback che pass\u00f2 264 yard, un touchdown e un intercetto.\nStafford nella settimana 15 pass\u00f2 il secondo minimo stagionale (246 yard) e lanci\u00f2 ben tre intercetti che causarono la sconfitta dei Lions contro gli Arizona Cardinals, provenienti da una striscia di nove sconfitte consecutive. Il sabato successivo, nella notte in cui Calvin Johnson stabil\u00ec il record NFL per yard ricevute in una stagione, Stafford pass\u00f2 443 yard (con un intercetto) che non furono sufficienti a battere gli Atlanta Falcons. La pessima stagione dei Lions si concluse con una sconfitta contro i Bears in cui Stafford lanci\u00f2 272 yard, 3 touchdown e un intercetto, superando il record NFL di Drew Bledsoe per numero di passaggi tentati in una stagione. Il suo 2012 si concluse con 4.967 yard passate (secondo nella lega), pi\u00f9 che dimezzando i passaggi da touchdown rispetto all'anno precedente (20 contro 41) e 17 intercetti. A fine anno fu classificato al numero 76 nella classifica dei migliori cento giocatori della stagione.\n2013.\nIl 9 luglio 2013, Stafford firm\u00f2 un nuovo contratto coi Lions fino al 2017 del valore di 53 milioni di dollari, inclusi 41,5 milioni garantiti e 27,5 milioni di bonus alla firma. La stagione inizi\u00f2 con una vittoria sui Vikings in cui pass\u00f2 357 yard, 2 touchdown e un intercetto. La settimana successiva, 278 yard e 2 touchdown per Calvin Johnson passati da Stafford non riuscirono ad evitare ai Lions la sconfitta in rimonta contro gli Arizona Cardinals.\nNella settimana 3, i Lions vinsero la prima gara della storia della franchigia in casa di Washington, interrompendo una serie di zero vittorie e 21 sconfitte che durava dal 1939. Stafford pass\u00f2 385 yard con 2 touchdown e un intercetto. Con 242 yard passate e 2 touchdown (uno su corsa) di Stafford nella settimana successiva, i Lions batterono i Bears, agganciandoli in testa alla NFC North.\nDopo una sconfitta in trasferta coi Packers nella settimana 5, i Lions tornarono alla vittoria contro i Browns con Stafford che pass\u00f2 248 yard, 4 touchdown e un intercetto subito. La domenica seguente il quarterback continu\u00f2 a giocare bene ma 357 yard e 3 TD passati non furono sufficienti per evitare la sconfitta all'ultimo istante contro i Cincinnati Bengals.\nNella settimana 8, Stafford port\u00f2 i Lions alla clamorosa vittoria in rimonta sui Cowboys guidando il drive della vittoria, partito a meno di un minuto dal termine e culminato con il suo touchdown su corsa da una yard a 12 secondi dal fischio finale, con la squadra rimasta senza time-out. La sua prestazione termin\u00f2 con ben 488 yard passate (329 delle quali a Calvin Johnson che manc\u00f2 il record NFL per sole sette yard), un passaggio da touchdown e due intercetti subiti.\nDopo la settimana di pausa, Stafford guid\u00f2 i Lions a un'importante vittoria in casa dei Bears che li port\u00f2 in testa alla division con 219 yard passate, 3 touchdown e un intercetto subito. La settimana successiva contro gli Steelers divenne il primatista di tutti i tempi della franchigia per yard passate in carriera ma dopo un ottimo primo tempo, sia lui che Calvin Johnson si eclissarono, portando Detroit a perdere la gara. In quella gara super\u00f2 le 16.000 yard passate in carriera, il pi\u00f9 veloce giocatore della storia a tagliare tale traguardo, in 55 partite. Nella settimana 13 Stafford port\u00f2 i Lions a vincere la prima gara del Giorno del Ringraziamento dal 2003 e contemporaneamente ottenne la prima vittoria in carriera contro i Packers, passando 330 yard, tre touchdown e due intercetti.\nNel Monday Night della settimana 15 contro i Ravens, i Lions persero la quarta gara nelle ultime cinque, scendendo a un record di 7-7 e scivolando dal primo al terzo posto della division. Stafford termin\u00f2 la gara con 1 touchdown e tre intercetti subiti. Il collasso della squadra continu\u00f2 perdendo anche le ultime due gare della stagione, concludendo una stagione iniziata in modo promettente con un deludente record di 7-9 e rimanendo fuori dai playoff per il secondo anno consecutivo. L'annata di Stafford si concluse al terzo posto della lega con 4.650 yard passate, con 29 touchdown e 19 intercetti subiti, per un passer rating di 84,2, venendo votato al 100\u00ba posto nella NFL Top 100, 24 posizioni in meno dell'anno precedente.\n2014.\nNel debutto in panchina in panchina del nuovo allenatore Jim Caldwell e per la prima volta con un secondo ricevitore di livello da accoppiare a Calvin Johnson, il neo-acquisto Golden Tate, Stafford gioc\u00f2 una gara senza sbavature, battendo in casa i Giants, passando 346 yard, 2 touchdown e segnandone un terzo su corsa. Il suo passer rating di 125,3 fu il terzo migliore della carriera. Dopo una netta sconfitta coi Panthers, la vittoria torn\u00f2 nella settimana 3 contro i Packers rivali di division malgrado due intercetti lanciati dal quarterback. Nel turno seguente i Lions batterono anche i Jets in trasferta con Stafford che pass\u00f2 293 e 2 touchdown e ne segn\u00f2 un terzo su corsa. Detroit part\u00ec cos\u00ec con un record di 3-1 per la seconda stagione consecutiva. Dopo una sconfitta all'ultimo secondo contro i Bills, i Lions, pur privi di Calvin Johnson e Reggie Bush, tornarono a vincere nella settimana 6 contro i Vikings con il quarterback che pass\u00f2 185 yard e un touchdown. Ancora senza il suo bersaglio preferito, Stafford la domenica successiva pass\u00f2 due touchdown negli ultimi quattro minuti, raggiungendo la vittoria in rimonta sui Saints.\nDopo una vittoria sui Falcons e la settimana di pausa, Stafford port\u00f2 ancora Detroit a vincere in rimonta quando pass\u00f2 il touchdown del sorpasso sui Dolphins a 29 secondi dal termine per Theo Riddick. Seguirono due sconfitte contro Patriots e Cardinals finch\u00e9, il Giorno del Ringraziamento, pass\u00f2 390 yard e 2 touchdown per Calvin Johnson nella vittoria interna per 34-17 sui Bears. La vittoria si ripet\u00e9 anche nel turno successivo contro i Buccaneers, terminando la gara con 311 yard passate e tre touchdown. Nell'ultima partita dell'anno, i Lions, gi\u00e0 sicuri dell'approdo ai playoff, fecero visita ai Packers con in palio la vittoria del titolo di division. La squadra fu per\u00f2 sconfitta per 30-20, malgrado 217 yard e 3 TD di Stafford. La sua stagione regolare si chiuse con 4.257 yard passate, 22 touchdown e 12 intercetti, venendo convocato per il primo Pro Bowl in carriera al posto dell'infortunato Peyton Manning.\nIl 4 gennaio 2015, nella seconda gara di playoff in carriera, i Lions rimasero in vantaggio per la quasi totalit\u00e0 della partita in casa dei Cowboys, ma si fecero superare a due minuti e mezzo dal termine, sfiorando la prima vittoria di Detroit nella \"post-season\" dal 1991. Il quarterback chiuse cos\u00ec la sua stagione con 323 yard passate, un touchdown e un intercetto subito.\nIl 25 gennaio 2015, Stafford fu premiato come MVP offensivo del Pro Bowl in cui pass\u00f2 316 yard, 2 touchdown e un intercetto, nella vittoria del suo Team Irvin.\n2015.\nNel 2015, i Lions ebbero una partenza disastrosa perdendo tutte le prime cinque gare, nell'ultima delle quali Stafford fu messo in panchina nel terzo quarto e sostituito da Dan Orlovsky dopo avere subito il suo terzo intercetto contro i Cardinals. Si rifece sette giorni dopo passando 405 yard e 4 touchdown nella vittoria sui Bears in cui trov\u00f2 Calvin Johnson con un passaggio da 57 yard nel finale del primo tempo supplementare che diede modo a Matt Prater di trovarsi in posizione utile per calciare il field goal della vittoria.\nDopo due sconfitte e la settimana di pausa in cui venne licenziato il coordinatore offensivo della squadra, i Lions interruppero una striscia di 24 sconfitte consecutive in casa dei Packers, cogliendo la loro prima vittoria al Lambeau Field dal . Stafford chiuse quella gara con 242 yard passate, 2 TD e un intercetto. Sette giorni dopo per la prima volta vinsero due gare consecutive in stagione, con Stafford che da cinque yard segn\u00f2 il touchdown su corsa del definitivo sorpasso sui Raiders nel quarto periodo. La terza consecutiva giunse nella gara del Ringraziamento contro gli Eagles in cui complet\u00f2 27 passaggi su 38 per 335 yard e pareggi\u00f2 il proprio primato personale con 5 touchdown.\nNella sconfitta della settimana 14 contro i Rams, Stafford pass\u00f2 245 yard, raggiungendo quota 25.000 in carriera. Vi riusc\u00ec alla 90\u00aa partita, due in meno del precedente primato di Dan Marino. La sua stagione termin\u00f2 con 4.262 yard passate, 32 touchdown e 13 intercetti, mentre i Lions conclusero al terzo posto della division con un bilancio di 7-9.\n2016.\nNella prima stagione senza il ritirato Calvin Johnson, Stafford e i Lions iniziarono il 2016 con una vittoria per 39-35 sui Colts in cui il quarterback pass\u00f2 340 yard e 3 touchdown. Nella settimana 4 super\u00f2 il record NFL di Dan Marino per il maggior numero di yard passate nelle prime cento gare in carriera con 27.174. Nel quattordicesimo fece registrare la sua ottava vittoria in rimonta nel quarto periodo della stagione battendo i Bears e superando il primato di Peyton Manning, che vi era riuscito per sette volte con gli Indianapolis Colts nel 2009. Nell'ultimo super\u00f2 le 30.000 yard passate in carriera alla 109\u00aa partita, superando il precedente record condiviso da Marino e Kurt Warner.\nNel primo turno di playoff, i Lions furono sconfitti al CenturyLink Field di Seattle per 26-6, in una gara in cui Stafford pass\u00f2 205 yard senza touchdown.\n2017.\nIl 28 agosto 2017, Stafford firm\u00f2 un contratto quinquennale del valore di 135 milioni di dollari che lo rese il giocatore pi\u00f9 pagato della storia della NFL. Nella settimana 13 fu costretto ad uscire per un infortunio alla mano usata per lanciare, riuscendo tuttavia ad essere in campo nel turno successivo, passando 381 yard e un touchdown nella vittoria sui Tampa Bay Buccaneers. Nel penultimo turno, una sconfitta contro i Cincinnati Bengals cost\u00f2 ai Lions la possibilit\u00e0 di fare ritorno ai playoff. La stagione di Stafford si chiuse con 4.446 yard passate, 29 touchdown e 10 intercetti subiti per un passer rating di 99,3, il migliore in carriera.\n2018.\nNel 2018 Stafford ebbe un nuovo capo-allenatore, Matt Patricia. Nel \"Monday Night Football\" del 10 settembre contro i New York Jets, nel debutto casalingo, pareggi\u00f2 il proprio record negativo subendo 4 intercetti nella sconfitta 48\u201317. La sua stagione si chiuse con 21 touchdown passati, il suo minimo dal 2012, mentre per i Lions si tratt\u00f2 di un'altra stagione deludente chiudendo con un record di 6-10 all'ultimo posto della division. Una delle poche soddisfazioni fu la vittoria nell'ultimo turno per 31-0 contro i Packers gi\u00e0 eliminati dalla corsa ai playoff in cui Stafford pass\u00f2 266 yard e 2 TD.\n2019.\nNel settimo turno, Stafford divenne il giocatore pi\u00f9 veloce della storia a passare 40.000 yard, 147 partite, superando il record di Matt Ryan. Nel decimo turno fu costretto a saltare la sfida con i Bears per un problema alla schiena dopo 136 partite consecutive giocate la sesta pi\u00f9 lunga della storia della NFL. Da quel momento non scese pi\u00f9 in campo in stagione e i Lions non vinsero pi\u00f9 alcuna gara in sua assenza.\n2020.\nLa stagione 2020 inizi\u00f2 con due sconfitte, prima di avere la meglio sui Cardinals in una gara in cui Stafford pass\u00f2 270 yard e 2 touchdown. Nella settimana 7 Stafford guid\u00f2 il drive della vittoria contro i Falcons iniziato a 64 secondi dal termine e conclusosi con il tempo che andava esaurendosi con il touchdown da 11 yard per T.J. Hockenson.\nIl 4 novembre Stafford risult\u00f2 positivo al COVID-19. Riusc\u00ec comunque ad essere in campo nella gara successiva persa contro i Vikings dove fu costretto ad uscire nel quarto periodo per una sospetta commozione cerebrale.\nLos Angeles Rams.\nIl 30 gennaio 2021, Stafford fu scambiato con i Los Angeles Rams in cambio del quarterback Jared Goff, due scelte del primo giro (2022 e 2023) e una del terzo giro (2021). Nella prima partita con la nuova maglia ritrov\u00f2 una rivale abituale, i Chicago Bears, passando 321 yard e 3 touchdown nella vittoria per 34-14. Il suo passer rating di 156,1 fu il pi\u00f9 alto della storia per un giocatore al debutto con una nuova squadra (minimo 20 passaggi tentati). Per questa prestazione fu premiato come miglior giocatore offensivo della NFC della settimana. Lo stesso riconoscimento lo vinse due settimane dopo con 343 yard passate e 4 touchdown nella vittoria sui Buccaneers campioni in carica. Nella vittoria della settimana 7 contro i suoi ex Lions divenne il 13\u00ba giocatore a passare 300 touchdown in carriera. La sua stagione si chiuse al terzo posto nella NFL con 4.886 yard passate e al secondo con 41 touchdown ma fu anche il peggiore della lega in termini di intercetti subiti, 17.\nNel turno delle wild card Stafford vinse la prima gara di playoff in carriera passando due touchdown contro i Cardinals. In seguito elimin\u00f2 anche i Buccaneers campioni in carica e i San Francisco 49ers, qualificandosi per il Super Bowl LVI. Il 13 febbraio 2022 contro i Cincinnati Bengals nella finalissima pass\u00f2 283 yard, 3 touchdown e 2 intercetti nella vittoria per 23-20, conquistando il suo primo titolo."}
{"id": "2342676", "revid": "125106397", "url": "https://it.wikipedia.org/wiki?curid=2342676", "title": "Carroll O'Connor", "text": "Membro dell'Actors Studio, divenne celebre a partire dagli anni '70 come protagonista di serie televisive di successo come \"Arcibaldo\" (1971-1979) e in seguito \"L'ispettore Tibbs\" (1988-1994)."}
{"id": "2342681", "revid": "599013", "url": "https://it.wikipedia.org/wiki?curid=2342681", "title": "Regina Schleicher", "text": ""}
{"id": "2342686", "revid": "161273", "url": "https://it.wikipedia.org/wiki?curid=2342686", "title": "Alex C", "text": ""}
{"id": "2342687", "revid": "161273", "url": "https://it.wikipedia.org/wiki?curid=2342687", "title": "DJ Alex C", "text": ""}
{"id": "2342688", "revid": "110157", "url": "https://it.wikipedia.org/wiki?curid=2342688", "title": "Odyssey Through O2", "text": "Odyssey Through O2 \u00e8 un album di remix di Jean-Michel Jarre, commercializzato nel 1998. Si tratta di una raccolta di remix dei brani di \"Oxyg\u00e8ne 7-13\", effettuati da altri artisti. Infatti, l'unico brano in cui Jarre \u00e8 presente \u00e8 \"Rendez-Vous '98\", dove il musicista francese suona insieme agli Apollo 440.\nProgramma.\nIl compact disc contiene anche un programma per PC, \"Jarkaos\", una versione limitata del programma \"Arkaos\" che Jarre usa per creare accompagnamenti visivi nei suoi concerti. Jarkaos Permette agli utenti di manipolare effetti visivi con il computer mentre ascoltano la musica."}
{"id": "2342689", "revid": "121691170", "url": "https://it.wikipedia.org/wiki?curid=2342689", "title": "Piazzaforte", "text": "Una piazzaforte \u00e8 una struttura difensiva altamente fortificata spesso sede di guarnigioni militari.\nStoria.\nUno dei primi esempi in Europa \u00e8 costituito dagli Hill fort dei Celti, grandi strutture realizzate con pali in legno e costruite sulla sommit\u00e0 di una collina. Durante il periodo medioevale, in Europa, il castello fu il pi\u00f9 tipico esempio di piazzaforte oltre ad essere la residenza del sovrano o del signore del luogo. La piazzaforte era vista come un villaggio fortificato sopra un colle, con la torre di controllo in pietra, detta durante i Longobardi \"dongione\", mentre il resto delle mura poteva essere in legno insieme alle case, e il terreno intorno scavato a fossato\nCon i Normanni e gli Svevi, i Plantageneti ecc...si us\u00f2 molto di pi\u00f9 la pietra per fortificate i borghi e le citt\u00e0. La piazzaforte, solitamente situata nelle valli o presso le citt\u00e0 attraversate da fiumi, ebbe un nuovo sviluppo nel XV-XVII secolo. In Italia ad esempio, nel Regno di Napoli, la piazzaforte moderna comparve nelle citt\u00e0, quando al governo salirono i vicer\u00e9 di Spagna.\nLe nuove tecniche militari imposero una vasta struttura muraria, geometricamente concepita, con agli angoli dei robusti bastioni lanceolati.\nL\u2019importante porto atlantico di La Rochelle \u00e8 un esempio di piazzaforte (ugonotta) del XVII secolo\nLa linea Maginot, \u00e8 invece un esempio di piazzaforte del XX secolo."}
{"id": "2342693", "revid": "161273", "url": "https://it.wikipedia.org/wiki?curid=2342693", "title": "Y-Ass", "text": ""}
{"id": "2342694", "revid": "1627355", "url": "https://it.wikipedia.org/wiki?curid=2342694", "title": "Aleksandr Oni\u0161\u010duk", "text": "\u00c8 al terzo posto tra i giocatori statunitensi dopo Gata Kamskij e Hikaru Nakamura ed \u00e8 il quarto giocatore statunitense ad avere superato la soglia dei 2700 punti Elo (2701 nel luglio 2010), dopo gli stessi Kamskij, Nakamura e Bobby Fischer.\nS\u00ec trasfer\u00ec con una borsa di studio negli Stati Uniti nel 2001, stabilendosi a Baltimora, e da allora gioca per tale paese in tutte le competizioni internazionali. Nel 2006 vinse il campionato statunitense di scacchi.\nNel 1991 fu 2\u00ba nel Campionato del mondo Under-16 di Guarapuava e nel 1995 2\u00ba nel Campionato del mondo juniores di Halle.\nDal 1994 al 2008 ha partecipato a sei olimpiadi degli scacchi (tre volte con l'Ucraina e tre con gli Stati Uniti); vinse una medaglia d'argento di squadra alle olimpiadi di Erevan 1996 e tre medaglie di bronzo di squadra nel 1998, 2006 e 2008.\nOni\u0161\u010duk ha vinto pi\u00f9 di 20 tornei internazionali, ottenendo il maggiore successo col 2\u00ba posto (per spareggio con Magnus Carlsen) nel torneo di Biel 2007."}
{"id": "2342696", "revid": "43124", "url": "https://it.wikipedia.org/wiki?curid=2342696", "title": "Ermogene Miraglia", "text": "Biografia.\nErmogene Miraglia nasce in un quartiere della Napoli antica, da Luigi Miraglia, medico, e da Teresa Costarelli, musicista e virtuosa del mandolino. Ermogene \u00e8 il primo di sei figli. A tredici anni perde la madre. Il padre crescer\u00e0 i suoi sei figli, con l'aiuto di due sorelle nubili, fino a condurli tutti alla laurea. \nErmogene Miraglia diventa dottore in Scienze agrarie all'Universit\u00e0 di Portici. Subito dopo la laurea vince due concorsi, uno come ispettore delle ferrovie ed uno come preside di scuola.\nA ventiquattr'anni incontra Maria Tarantino, che diventa, dopo pochissimo tempo, sua moglie e gli dar\u00e0 due figli. La moglie sar\u00e0 la modella preferita dall'artista, senza soluzione di continuit\u00e0, fino alla vecchiaia.\nL'artista partecipa alla seconda guerra mondiale come ufficiale e rimane gravemente ferito sotto un bombardamento. Dopo la guerra, oltre a dipingere, far\u00e0 il preside fino alla morte avvenuta nel 1964.\nLa pittura.\nFin da piccolo evidenzia notevoli capacit\u00e0 di osservazione e forte senso della forma e del colore. La citt\u00e0 multiforme e coloratissima in cui vive, l'ambiente familiare e la cultura classica a cui si va formando(frequenta il liceo classico) stimolano il suo desiderio espressivo.\nIl pittore \u00e8 autodidatta (anche se successivamente sar\u00e0 insignito del titolo di accademico d'onore dall'Accademia di Belle Arti di Napoli, ma sente forte la magia dell'Impressionismo francese e l'influenza dei pittori Antonio Mancini e Vincenzo Irolli, con cui condivide il gusto per l'impasto pittorico corposo e materico.\nCon Vincenzo Irolli, che considerer\u00e0 sempre suo grande maestro, stringer\u00e0 una sincera amicizia e da lui imparer\u00e0 a raggrumare e concentrare il colore nelle pennellate e nei colpi di spatola e a creare la luce con accostamenti di macchie di colore. \nDall'ambiente familiare Ermogene Miraglia attinge spesso i soggetti da riprodurre: le persone che gli stanno attorno, colte nella semplicit\u00e0 della quotidianit\u00e0, negli ambienti, negli atteggiamenti e nelle espressioni abituali diventano soggetti dei suoi quadri. \nAltri soggetti li coglie nella vita brulicante dei mercati e delle piazze della sua citt\u00e0 a cui rimarr\u00e0 sempre profondamente legato.\nNei ritratti di donne, uomini, vecchi, bambini, di animali, di gente altolocata e povera gente, nei paesaggi, nei mercatini, nelle nature morte evidenzia la sua tecnica ed il suo mondo pittorico.\nL'artista partecipa con notevole successo a diverse mostre in Italia e all'estero e la sua firma viene inserita nel Comanducci.\nIl critico d'arte prof. Domenico Maggiore, nel 3\u00b0 volume di \"Artisti viventi d'Italia\" afferma che: \"Ermogene Miraglia ben pu\u00f2 essere inquadrato fra i grandi artisti della pittura napoletana dell'Ottocento, per la perfezione del disegno e per i toni e l'armonia dei colori. L'arte di questo maestro oscilla tra il classicismo pittorico rinascimentale e l'Impressionismo, quasi una sintesi di questi luminosi periodi e si ricollega alle pi\u00f9 elevate tradizioni della pittura napoletana del secolo scorso...Davanti alle sue opere si ha la certezza di trovarsi davanti ad un maestro del colore. Egli non impasta sulla tavolozza ma sulla tela mentre dipinge. Le sue opere sono ricche di materia e si avverte nei susseguenti passaggi di toni, che non si ripetono mai, una limpidezza di pennellata, una sicurezza, una freschezza che stupisce... \nAltro motivo di ammirazione \u00e8 il gusto del particolare veramente sentito, frutto di sicuro e sapiente tocco, non nato da scolastica pedanteria: Miraglia da ottimo ottocentista ci presenta soggetti che sono di famiglia.\""}
{"id": "2342697", "revid": "729019", "url": "https://it.wikipedia.org/wiki?curid=2342697", "title": "Roscoe Pondexter", "text": "Carriera.\nDopo l'universit\u00e0 viene scelto dai Boston Celtics nel draft NBA 1974, chiamato al terzo giro con la 53\u00aa scelta, senza per\u00f2 mai scendere in campo con la franchigia biancoverde.\nNel campionato italiano ha vestito le maglie di Gorizia (dove nel 1979-80 conquista la promozione in A1 e il titolo di capocannoniere di A2), Roseto e Venezia, segnando un totale di 4068 punti.\nLa sua carriera poi prosegue, mentre nel 1987 disputa una partita con gli argentini dello Sport Club Ca\u00f1adense.\nDopo il ritiro dall'attivit\u00e0 agonistica Pondexter trov\u00f2 lavoro come guardia carceraria presso la Corcoran State Prison, ma ebbe guai giudiziari per i duri trattamenti riservati ai detenuti: in cambio dell'immunit\u00e0 collabor\u00f2 ad un'inchiesta che vedeva coinvolti otto suoi ex colleghi, i quali furono accusati da un tribunale federale di complicit\u00e0 in violenza carnale, ripetute violazioni dei diritti civili ed omicidio.\n\u00c8 fratello di Cliff, anch'egli cestista professionista visto in Italia, e padre di Quincy Pondexter, cestista NBA."}
{"id": "2342699", "revid": "663330", "url": "https://it.wikipedia.org/wiki?curid=2342699", "title": "Spencer Grammer", "text": "\u00c8 nota soprattutto per aver interpretato Casey Cartwright nella serie televisiva \"Greek - La confraternita\" e per doppiare il personaggio di Summer Smith nella serie animata \"Rick and Morty\".\nBiografia.\nSpencer, nata a Los Angeles in California, \u00e8 figlia di Kelsey Grammer, noto attore di sitcom, protagonista delle serie \"Cin cin\" e \"Frasier\". Ha 5 fratelli e sorelle, tra cui l'attrice e sorella minore Greer Grammer.\nHa sposato James Hesketh, vigile del fuoco, l'11 febbraio 2011. Nel marzo dello stesso anno, subito dopo la fine della serie di cui era protagonista, \"Greek - La confraternita\", la Grammer annuncia di aspettare un figlio, nato poi il 10 ottobre 2011 col nome di Emmett Emmanuel Hesketh.\nDoppiatrici italiane.\nNelle versioni in italiano delle opere in cui ha recitato, Spencer Grammer \u00e8 stata doppiata da:\nDa doppiatrice \u00e8 sostituita da:"}
{"id": "2342700", "revid": "122974888", "url": "https://it.wikipedia.org/wiki?curid=2342700", "title": "Barry Hulshoff", "text": "Difensore centrale maggiormente famoso per la sua militanza nell'Ajax, che negli anni Settanta conquist\u00f2, tra gli altri trofei, tre Coppe dei Campioni. Era spesso riconoscibile per la barba che portava.\n\u00c8 morto nel 2020 all'et\u00e0 di 73 anni dopo una breve malattia.\nCarriera.\nGiocatore.\nClub.\nEsordisce nell'Ajax nella stagione 1965-1966, conquistando gi\u00e0 in quella successiva il titolo, il primo dei sei totali. Vince anche 3 Coppe dei Campioni, 4 Coppe nazionali, una Johan Cruijff Schaal, una Coppa Intercontinentale ed una Supercoppa Europea.\nNel 1977 passa all'MVV Maastricht, con il quale ottiene il secondo posto in seconda divisione e la conseguente promozione in massima serie; qui disputa la sua ultima stagione agonistica, ritirandosi nel 1979.\nNazionale.\nHulshoff disputa 14 incontri, dal 1971 al 1973, nella Nazionale olandese, segnando 6 reti. Una di queste, realizzata a tre minuti dalla fine della sfida col Belgio, regala un successo importante per la qualificazione ai Mondiale del 1974, ai quali per\u00f2 Hulshoff non partecipa a causa di un infortunio.\nAllenatore.\nUna volta terminata la carriera agonistica, Hulshoff diventa allenatore; si siede sulle panchine di molti club. Inizia subentrando a Johan Cruijff sulla panchina dell' nel gennaio 1988; i \"lancieri\" sono poi sconfitti dal nella finale della Coppa delle Coppe 1987-1988. In seguito allena altri club, trai quali , e .\nControversie.\nNel 2006, Sallo M\u00fcller, il massaggiatore dei \"lancieri\" dal 1959 al 1972, pubblic\u00f2 un'autobiografia in cui descrisse come lui e Johnny Rep presero farmaci per migliorare il rendimento da John Rollink, l'allora medico sociale, durante gli anni 1960 e 1970. Sette anni pi\u00f9 tardi, in un'intervista alla rivista olandese \"Vrij Nederland\", Hulshoff segnal\u00f2 aver assunto diversi farmaci per migliorare le proprie prestazioni durante la sua carriera nell'Ajax e la nazionale olandese."}
{"id": "2342702", "revid": "729019", "url": "https://it.wikipedia.org/wiki?curid=2342702", "title": "Lepus (sottogenere)", "text": "Lepus Linneo, 1758 \u00e8 il sottogenere nominale del genere \"Lepus\", comprendente tutte le specie di mammiferi lagomorfi conosciute col nome comune collettivo di lepri.\nAl sottogenere vengono ascritte 3 specie, caratterizzate da una grossa taglia (in media 60 cm per 5 kg di peso), costituzione tozza e robusta, zampe corte e ricoperte di pelo anche sulla pianta del piede e munite di forti unghie, orecchie piccole e corte, ma soprattutto dalla caratteristica di possedere due manti, uno invernale di colore bianco candido (con la punta delle orecchie o della coda nera) ed uno estivo, di colore bruno.\nTassonomia.\nLa classificazione del sottogenere, estratta dall'Integrated Tassonomic Information System, \u00e8 la seguente:\nOrdine Lagomorfi\nBiologia.\nIl fatto che si tratti del sottogenere nominale non deve trarre in inganno, facendo pensare che in esso sia compresa anche la specie tipo, vale a dire la lepre comune (\"Lepus europaeus\"), che \u00e8 invece ascritta al sottogenere \"Eulagos\": fanno invece parte del sottogenere \"Lepus\" le grosse lepri dei climi freddi, diffuse attorno al Circolo Polare Artico in Groenlandia, Canada (\"Lepus arcticus\"), Alaska, Kam\u010datka (\"Lepus othus\"), Siberia, Scandinavia (\"Lepus timidus\", che ha distribuzione peculiare in quanto, come conseguenza dello scioglimento dei gihiacci in seguito alla fine dell'ultima era glaciale, si \u00e8 ritrovata \"bloccata\" anche pi\u00f9 a sud del suo areale, in Irlanda e lungo l'arco alpino, dove sopravvive a tutt'oggi).\nTutte le specie ascritte al sottogenere hanno abitudini solitarie e crepuscolari, mentre durante il giorno possono prendere il sole per riscaldarsi o riposare nascoste in qualche anfratto o fra la neve, aiutate dal manto mimetico e differente a seconda delle stagioni. Altra peculiarit\u00e0 sta nel fatto che le lepri di questo sottogenere possono riunirsi in piccoli gruppi: questo accade generalmente quando le temperature sono troppo rigide, per cui gli animali cercano calore nel contatto reciproco. Sono animali fondamentalmente erbivori, anche se per far fronte ai rigori invernali possono occasionalmente cibarsi anche di carogne ed insetti.\nLa stagione riproduttiva cade nei mesi estivi, e pare sincronizzata in tutte le femmine di una data popolazione, poich\u00e9 tutti i parti cadono generalmente in un lasso di tempo piuttosto breve, dopo un mese circa di gestazione. I piccoli restano con la madre per qualche giorno, dopodich\u00e9 essa li raggiunge solo per allattarli e gi\u00e0 dopo due settimane essi sono praticamente indipendenti, anche se non vengono svezzati prima del mese e mezzo di vita."}
{"id": "2342703", "revid": "1494169", "url": "https://it.wikipedia.org/wiki?curid=2342703", "title": "Mystique", "text": ""}
{"id": "2342705", "revid": "2036605", "url": "https://it.wikipedia.org/wiki?curid=2342705", "title": "Vittore di Tunnuna", "text": "Biografia.\nScrisse, durante i regni di Giustiniano I (527-565) e di Giustino II (565-578), una cronaca della storia del mondo dalla creazione al 566, di cui \u00e8 rimasta la parte dal 444 in poi.\nLa sua vita \u00e8 ricostruibile da notizie comprese nella sua cronaca e da una nota nel \"De viris illustribus\" di Isidoro di Siviglia. Come altri uomini di chiesa occidentali si schier\u00f2 contro Giustiniano I nella controversia dei Tre Capitoli e per questo fu esiliato, prima alle Isole Baleari e poi in Egitto, per poi tornare a Costantinopoli nel 564-565.\nFu durante l'esilio che scrisse la sua opera. Theodor Mommsen ha mostrato che fece uso delle datazioni consolari occidentali dal 444 al 457, di quelle orientali dal 458 al 500 (con l'eccezione del 460, 464 e 465), per poi tornare alle datazioni occidentali dal 501 al 563 e, senza ragione apparente, utilizzare gli anni di regno di Giustiniano per indicare gli anni a partire dal 563. Stranamente commette un errore nel datare la morte di Giustiniano che pospone di un anno. La sua cronaca fu continuata da Giovanni di Biclaro."}
{"id": "2342706", "revid": "369194", "url": "https://it.wikipedia.org/wiki?curid=2342706", "title": "21 12 2012", "text": ""}
{"id": "2342713", "revid": "599013", "url": "https://it.wikipedia.org/wiki?curid=2342713", "title": "Namdaemun", "text": "Il Namdaemun (\"Grande porta meridionale\") \u00e8 un edificio storico della citt\u00e0 di Seul, nonch\u00e9 tesoro nazionale n.1 della Corea del Sud.\nStoria.\nEdificata verso la fine del XIV secolo (1395-1398), anticamente costituiva la porta meridionale delle mura fortificate che circondavano la capitale all'epoca del periodo Joseon (1392-1910). Ristrutturata pi\u00f9 volte fino al 1962, quando fu dichiarata tesoro nazionale. Si ritrova vicino ad essa il mercato popolare (Mercato di Namdaemun).\nL'incendio.\nNella notte fra il 10 e l'11 febbraio 2008 nel tetto dell'edificio si \u00e8 sviluppato un incendio, appiccato da un uomo di 69 anni, in seguito arrestato dalla polizia, a cui accorsero in forze i pompieri (si contarono quasi 100 di loro). Il monumento, con l'eccezione della parte i pietra, croll\u00f2, rimanendo un cumulo di cenere."}
{"id": "2342714", "revid": "339392", "url": "https://it.wikipedia.org/wiki?curid=2342714", "title": "Vittorio di Tunnuna", "text": ""}
{"id": "2342730", "revid": "88740", "url": "https://it.wikipedia.org/wiki?curid=2342730", "title": "Valle Guidino", "text": "Valle Guidino (\"La V\u00e0l\" o \"V\u00e0l Guid\u00e9n\" in dialetto brianzolo) \u00e8 una frazione di Besana in Brianza, in provincia di Monza e Brianza, posta sulla strada da Carate a Monticello tra il capoluogo comunale e la frazione di Villa Raverio.\nStoria.\nLe prime notizie storiche relative a Valle risalgono al secolo XIV, quando era incluso nella Pieve di Agliate della Provincia di Milano. Nel 1751 il comune di Monte contava 110 abitanti, saliti a 205 nel 1771.\nNel 1805 con il Regno d\u2019Italia, Valle coi suoi 218 residenti viene inserito nel Distretto di Monza del Dipartimento d'Olona. Nel 1809 il comune viene poi per la prima volta temporaneamente aggregato a quello di Besana su decreto di Napoleone, ma nel 1816 gli austriaci annullarono tutto al loro ritorno, e il paese arriv\u00f2 a 469 anime nel 1853 salite a 493 nel 1861. Nel 1862, un anno dopo la costituzione Regno d'Italia, assunse la denominazione di Valle Guidino, fino al 1869 quando entra a far parte del comune di Besana in Brianza.\nMonumenti e luoghi d'interesse.\nChiesa Parrocchiale di Santa Maria Assunta.\nLa chiesa di Valle Guidino, dedicata a santa Maria Assunta, \u00e8 della parrocchia di Valle Guidino (comunit\u00e0 pastorale S.Caterina di Besana).Sul campanile \u00e8 presente un concerto di 5 campane in sib3 fuse da Michele Comerio 1827 (la piccola \u00e8 stata fusa dai Fratelli Ottolina nel 1933) ed esse provengono dalla chiesa vecchia oggi sconsacrata.\nMonumento naturale regionale del Sasso di Guidino.\nIn localit\u00e0 Guidino, collina morenica ad un'altitudine di 300 m s.l.m., e precisamente nel parco della villa omonima, sul confine del muro di cinta si trova \"Il sasso del Guidino\". Si tratta di un enorme masso erratico o trovante. Le sue ragguardevoli dimensioni, all'incirca mt. 9 X 5 X 6, rendono il masso monumento naturale di importanza regionale. La sua provenienza, legata all'ultima glaciazione del quaternario (W\u00fcrm), potrebbe essere la Valtellina, pi\u00f9 precisamente la Val Malenco - Gruppo del Disgrazia. Comunque l'importanza del \" Sasso del Guidino \" oltre che alle sue dimensioni \u00e8 legata principalmente alla sua posizione, la pi\u00f9 meridionale della Lombardia, testimonianza della massima estensione glaciologia verso sud. Struttura petrografica costituita da roccia serpentinosa.\nVilla \"Il Guidino\".\nLa villa \u00e8 posta in magnifica posizione panoramica in cima al colle del Guidino, il quale domina la valle del Lambro fino alla pianura padana e - come molte ville brianzole in simile posizione - essa \u00e8 il risultato, in questo caso ottocentesco, di numerose modifiche e ricostruzioni di un nucleo fortificato medioevale.\nIl Guidino era antico possesso dell'ex Monastero Benedettino di Brugora che probabilmente \u00e8 stato concesso dalla famiglia Casati, fondatrice del monastero stesso nel 1102.\nUn'investitura del 1502 riconferma il possesso del Guidino alla Badessa dei secoli successivi e ne nominano i possedimenti che oltre al Guidino si estendevano alla comunit\u00e0 di Valle.\nTuttavia in essi non risulta sia citata in cima al colle la presenza n\u00e9 della torre, smantellava evidentemente molto prima di quella che le stava di fronte a Monte ora Montesiro (l'attuale villa De Marchi Gherini) essa pure della famiglia Casati e che ebbe un destino castellano pi\u00f9 illustre, n\u00e9 di altra costruzione di tipo conventuale o padronale, bens\u00ec solo di case rustiche.\nCon la Repubblica Cisalpina nel 1798 tutti i suoi possedimenti furono acquistati per Lire 12.095 dal signor Tommaso Giussani e costui rivendette i terreni del Guidino con annessa \u00abcasa da massaro\u00bb al signor \u00abCapo Maestro\u00bb Gaetano Brioschi nel 1815 per Lire 55.000. \nLa costruzione della villa attuale fu fatta dal Brioschi stesso probabilmente nel secondo decennio: appare difatti gi\u00e0 perfettamente configurata nelle planimetrie del Brenna del 1814 e alla morte del 1845 dello stesso Brioschi il suo testamento in favore del figlio Ferrante parla della \u00abdeliziosa villa detta Il Guidino\u00bb.\nDall'analisi della pianta risulta tuttavia evidente che il Brioschi non costru\u00ec la sua villa ex novo, ma dovette sfruttare costruzioni precedenti (la simmetria delle proporzioni e delle aperture \u00e8 infatti solo apparente): il corpo occidentale conserva perimetralmente la misura quadrata della torre che esso ingloba, mentre quello opposto \u00e8 rettangolare essendo i muri delle facciate principali leggermente divergenti pur permettendo un passaggio ottico mediano in corrispondenza delle due aperture centrali.\nLa villa corrisponde nella veste esterna (come in quella interna) alla tipologia neoclassica corrente pur conservando nel leggero avanzamento dei due corpi terminali della fronte meridionale il ricordo di quella barocca.\nIl sopralzo delle due torrete simmetriche, come il piccolo attico decorativo della fronte settentrionale, sembrano aggiunte posteriori, fatte probabilmente per riecheggiare una tipologia castellana a ricordo del troncone di torre abilmente inglobato e sfruttato appunto nel lato occidentale della costruzione. Fu questo spezzone di torre elevantesi fino al primo piano ad obbligare le misure della larghezza di questo lato dell'edificio. A piano terreno nello spessore di quasi due metri dei muri furono ricavate, oltre alle aperture verso l'esterno e passaggi verso gli ambienti vicini, una bella sala da pranzo circolare aperta verso il parco con nicchie e soffitto a botte decorato a cassettoni concentrici a Trompe-l'\u0153il, e nella parte posteriore versi la corte alberata, la cucina e i servizi. All'esterno lo spezzone della torre venne camuffato per non alterare le proporzioni, come un'aggiunta, decorata da nicchie, di sostegno a una terrazza panoramica che corre lungo tutto il fianco del primo piano.\nSotto di essa, ai piedi della corte bastionata che circonda la villa, si estende la parte boschiva del bel parco che avvolge la parte meridionale e occidentale del colle, celando la Kaffehaus, cascine e uno straordinario masso erratico.\nL'ingresso alla villa avviene da nord attraverso un edificio di servizi parallelo ma pi\u00f9 basso di quello padronale e gli corrisponde un viale alberato esterno che si sviluppa lungo un asse di simmetria nord-sud che attraversa visivamente il corpo rustico, la grande corte-giardino e infine la villa. Nel corpo dei servizi \u00e8 sistemata una piccola cappella, essa pure di aspetto neoclassico, la cui facciata rivolta verso l'esterno fa da coronamento scenografico al lungo e sinuoso viale alberato di accesso alla propriet\u00e0."}
{"id": "2342731", "revid": "1108020", "url": "https://it.wikipedia.org/wiki?curid=2342731", "title": "Proeulagus", "text": "Proeulagus Gureev, 1964 \u00e8 un sottogenere del genere \"Lepus\", comprendente tutte le specie conosciute col nome comune collettivo di lepri.\nAl sottogenere vengono ascritte generalmente 8 specie di dimensioni medio-grandi (fino ad oltre 60 cm), caratterizzati da grossa testa ed aspetto massiccio, con collo corto e tozzo e grandi orecchie.\nTassonomia.\nLa classificazione del sottogenere, estratta dall'Integrated Tassonomic Information System, \u00e8 la seguente:\nOrdine Lagomorfi\nNon mancano tuttavia controversie sia sull'esatta appartenenza di alcune specie a questo sottogenere piuttosto che ad altri, che sull'accorpamento o meno di altre specie con rango di sottospecie (ad esempio \"Lepus oiostolus przewalskii\" e \"Lepus tibetanus\" venivano classificate come sottospecie di \"Lepus tolai\", che a sua volta \u00e8 stata considerata a seconda del periodo come sottospecie di \"Lepus saxatilis\" o \"Lepus capensis\", mentre le specie del sottogenere \"Sabanalagus\" sono state a pi\u00f9 riprese considerate appartenenti a questo sottogenere od addirittura sottospecie di \"L. saxatilis\" o \"L. capensis\").\nBiologia.\nIl sottogenere ha distribuzione assai ampia, spaziando dalla costa atlantica dell'America centro-settentrionale (\"Lepus californicus\", \"Lepus callotis\", \"Lepus flavigularis\", \"Lepus insularis\") ad ampie porzioni del continente africano (\"Lepus saxatilis\" e \"Lepus capensis\", quest'ultima diffusa anche in Sardegna), all'Asia centrale (\"Lepus tibetanus\" e \"Lepus tolai\").\nSi tratta di animali dalle abitudini solitarie e notturne, che durante il giorno riposano ben mimetizzati dal proprio mantello nel folto dei cespugli od in qualche anfratto fra le rocce: in aree non antropizzate o con pochi predatori \u00e8 tuttavia possibile avvistarli anche durante il giorno. Hanno dieta esclusivamente erbivora.\nLa stagione riproduttiva coincide in genere con la stagione delle piogge o (nelle aree in cui questa \u00e8 assente) coi mesi primaverili: la gestazione dura circa un mese e mezzo, al termine del quale vengono dai alla luce 2-3 cuccioli, gi\u00e0 ben sviluppati."}
{"id": "2342736", "revid": "767487", "url": "https://it.wikipedia.org/wiki?curid=2342736", "title": "Wilfred Harris", "text": "Biografia.\nFamoso per aver dato il suo nome ad una forma di nevralgia, chiamata da lui \"migrante\" in seguito divenne nota con il termine cefalea a grappolo Fu lui il primo a distinguere tale forma dalle altre, evidenziando il lungo periodo di presenza del dolore e il fatto che si mostrava alternativamente nei due emisferi."}
{"id": "2342738", "revid": "1573940", "url": "https://it.wikipedia.org/wiki?curid=2342738", "title": "Casa di Giovanni Spadolini", "text": "La casa di Giovanni Spadolini si trovava in un edificio in via Cavour 28 a Firenze. \nStoria e descrizione.\nLa casa appartenne alla famiglia Spadolini per almeno tre generazioni e qui lo statista nacque ed abit\u00f2 fino al 1978, quando, in seguito alla morte della madre, si trasfer\u00ec alla villa al Pian dei Giullari, oggi sede della Fondazione Spadolini Nuova Antologia. Il nonno di Spadolini acquist\u00f2 questa casa assieme ad altre propriet\u00e0, e fu lui a far affrescare i soffitti da un pittore della fine dell'Ottocento; nella decorazione dello studio, tre angeli, simboleggianti i tre figli, volano accerchiati da dieci medaglini dove si trovano vedute di Treia, il paese in provincia di Macerata di cui era originario il nonno, e San Miniato, citt\u00e0 di origine della nonna.\nNei primi anni del XIX secolo la famiglia usava questo appartamento invernale in citt\u00e0, mentre la villa sui colli di Firenze era usata abitualmente dal 24 giugno, giorno di san Giovanni Battista, al 2 novembre, con la parentesi estiva che la famiglia passava a Castiglioncello. \nQui Spadolini tornava quando fu nominato direttore del Corriere della Sera e qui visse quando stava creando il Ministero dei beni culturali (1975), facendo avanti e indietro da Roma.\nNell'aprile 2009 la casa con tutti gli oggetti che contiene, \u00e8 stata sottoposta a vincolo conservativo da parte della soprintendenza. \nAlle pareti della casa si trovano molti lavori del padre Guido Spadolini, famoso incisore ed anche pittore, oltre a dipinti di amici di Spadolini, quali Primo Conti, Lorenzo Viani e Nino Caff\u00e8, e stampe del periodo napoleonico, passione dello statista. Alcune stanze sono tappezzate da scaffali ricolmi di libri, tra cui si vedono anche alcuni cimeli, come l'orologio coi numeri romani che Eugenio Montale e altri redattori regalarono a Spadolini quando fu licenziato dal Corriere.\nLa casa \u00e8 aperta due volte l'anno per il consiglio di amministrazione della Fondazione e per visite straordinarie."}
{"id": "2342741", "revid": "729019", "url": "https://it.wikipedia.org/wiki?curid=2342741", "title": "Sabanalagus", "text": "Sabanalagus Averianov, 1998 \u00e8 un sottogenere del genere \"Lepus\", comprendente tutte le specie di mammiferi lagomorfi conosciuti col nome comune collettivo di lepri.\nAl sottogenere vengono ascritte solamente due specie, caratterizzate da dimensioni medie (attorno al mezzo metro di lunghezza), corpo snello e slanciato, collo lungo e sottile e grossa testa arrotondata, con orecchie sottili e di medie dimensioni.\nTassonomia.\nLa classificazione del sottogenere, estratta dall'Integrated Tassonomic Information System, \u00e8 la seguente:\nOrdine Lagomorfi\nLa validit\u00e0 del sottogenere, tuttavia, \u00e8 stata a pi\u00f9 riprese contestata, considerando la specie \"fagani\" come sottospecie di \"microtis\", a sua volta spesso accorpata come complesso di sottospecie a \"Lepus saxatilis\", attualmente classificata addirittura in un differente sottogenere (\"Proeulagus\").\nBiologia.\nLe due specie ascritte al sottogenere vivono esclusivamente in Africa, dove spesso il loro areale si sovrappone a quello di altre specie congeneri, con le quali la competizione viene ridotta al minimo dal fatto che questi animali si adattano ad ambienti pi\u00f9 cespugliosi o ad altezze pi\u00f9 elevate rispetto a quelle preferite dalle altre lepri. Hanno abitudini prevalentemente solitarie e notturne, mentre durante il giorno riposano nascoste fra i cespugli o negli anfratti rocciosi. Hanno una dieta esclusivamente erbivora."}
{"id": "2342742", "revid": "1343317", "url": "https://it.wikipedia.org/wiki?curid=2342742", "title": "Ravizzone", "text": "Il ravizzone \u00e8 una cultivar annuale o biennale di \"Brassica rapa\". Viene coltivato nell'Europa centrale e settentrionale e, in Italia, principalmente nella Pianura Padana.\nNomenclatura.\n\u00c8 anche noto come \"Brassica rapa oleifera\", \"Brassica rapa campestris\", \"Brassica rapa sylvestris\", \"Brassica campestris\" o \"Brassica campestris oleifera\". In passato era indicata anche con il nome di \"Brassica napus\" var. \"oleifera\". Pu\u00f2 essere confuso con la colza (\"Brassica napus\").\nColtivazione.\nViene coltivato come erbaio primaverile ed autunnale. Se ne utilizzano i minuscoli semi, da cui si ricava un olio dai caratteri organolettici simili all'olio di colza. Il panello viene usato in zootecnia per l'alimentazione del bestiame.\nLe coltivazioni di ravizzone diventano molto appariscenti in fioritura (che inizia nel mese di aprile e pu\u00f2 finire anche a fine maggio), quando si trasformano in distese di un giallo intenso di straordinaria vivacit\u00e0.\n\u00c8 una pianta molto visitata dalle api, che ne ricavano un miele dalla consistenza e dall'aroma molto caratteristici."}
{"id": "2342746", "revid": "1543377", "url": "https://it.wikipedia.org/wiki?curid=2342746", "title": "David Williams (allenatore di rugby)", "text": "Nato a Trethomas, David Williams in giovent\u00f9 gioc\u00f2 a rugby nel ruolo di tallonatore e milit\u00f2 nelle varie nazionali giovanili gallesi, diventando anche capitano della Under-18 e della Under-20. A livello di club gioc\u00f2 nel Newport. Insegn\u00f2 poi sport all'Universit\u00e0 di Loughborough fino alla fine degli anni '60, quando conobbe Giovanni Berni che gli offr\u00ec la possibilit\u00e0 di allenare il Rugby Parma. In Italia allen\u00f2 anche Noceto, Piacenza, Modena, Reggio Emilia e Bologna. A partire dal 1972 diventa distributore ufficiale per l'Italia della Umbro, di cui gestisce anche direttamente il negozio a Noceto, lavoro che continuer\u00e0 per oltre vent'anni. Con il suo marchio Williams veste gran parte della Serie A di Rugby ed anche numerose societ\u00e0 di calcio, tra cui , Lazio e . Arriva cos\u00ec ad essere piuttosto noto nell'ambiente ed a conoscere, a met\u00e0 degli anni '90, Sir Alex Ferguson, allenatore del Manchester United, di cui diventa grande amico. Ed \u00e8 proprio grazie all'amicizia per Ferguson che dal 2001 lavora come talent scout dello United per l'Italia. In tale ruolo ha reso possibile l'approdo ai Red Devils di Federico Macheda."}
{"id": "2342749", "revid": "125844859", "url": "https://it.wikipedia.org/wiki?curid=2342749", "title": "Fatma Ruffini", "text": "Dopo un esordio come addetta stampa per alcune case discografiche, avvia la sua carriera di autrice televisiva in alcune emittenti locali, per poi passare a Canale 5. Tra il 1981 e il 2013 \u00e8 stata responsabile dei programmi del daytime di Canale 5, e successivamente direttore dei programmi, delle sitcom e dei format Mediaset, firmando trasmissioni fortunate come \"Scherzi a parte\", \"Stranamore\", \"Karaoke\", \"C'eravamo tanto amati\", \"Camera Caf\u00e9\" e \"Love Bugs\". Nel 2013 abbandona ogni incarico in Mediaset per fondare la propria casa di produzione, la FTM Entertainment.\nBiografia.\nHa iniziato la carriera lavorando come addetta stampa per diverse case discografiche, come la Edizioni Ricordi, grazie alla quale ha collaborato con Lucio Battisti, la Surf - dove ha avuto l'occasione di lavorare con Jula de Palma - e la GTA. Negli anni settanta in particolare ha curato la promozione degli artisti musicali negli spettacoli televisivi, venendo cos\u00ec a contatto con numerosi conduttori, registi e autori. Incuriosita dal mondo del piccolo schermo, decide di abbandonare il lavoro alla Ricordi per concentrarsi nell'attivit\u00e0 di autrice televisiva per alcune nascenti emittenti locali della Lombardia, come Antennatre, Telenova, Antenna Nord, la futura Italia 1, dove ebbe anche un discreto successo come conduttrice presentando \"Il Discolone\", trasmissione musicale per bambini.\nNella primavera del 1981 incontra Silvio Berlusconi, l'imprenditore che un anno prima ha lanciato l'emittente televisiva privata Canale 5. Comincia a collaborare al nuovo canale ideando nel 1982 la sua prima trasmissione televisiva, \"Buongiorno Italia\", trasmissione del primo mattino ispirata al format estero \"Good Morning America\", che di fatto ha inaugurato le trasmissioni televisive in Italia nella fascia del mattino, territorio in precedenza mai esplorato n\u00e9 dalla Rai n\u00e9 dalle TV locali. Dal quel momento \u00e8 stata nominata responsabile dei programmi dell'ampia fascia diurna. In seguito ha poi ideato la maggior parte dei giochi e quiz a premi degli anni ottanta; tra gli altri, ha collaborato con Mike Bongiorno in \"Bis\" e \"Telemike\" e ha adattato per il pubblico italiano due fortunatissimi e longevi game-show, \"La ruota della fortuna\" e \"Ok, il prezzo \u00e8 giusto!\".\nNel 1986 Berlusconi le ha affidato l'incarico, insieme a Carlo Freccero e Bruno Bogarelli, di lanciare \u00abLa Cinq\u00bb, emittente commerciale francese omologa di Canale 5. Anche in questo caso le \u00e8 stato affidato il ruolo di direttore dei programmi, ed ha lanciato una versione francese del fortunato \"Buongiorno Italia\". L'esperienza tuttavia non port\u00f2 i risultati sperati e termin\u00f2 nel 1992.\nGli anni novanta diedero i natali ad alcune delle trasmissioni di maggior successo da lei ideate, come \"Scherzi a parte\" o l'adattamento italiano del format \"All You Need Is Love\", \"Stranamore\", inizialmente osteggiato da Silvio Berlusconi ma fortemente voluto dalla stessa Ruffini. Contribu\u00ec inoltre al lancio della carriera di Fiorello, ideando la trasmissione che lo rese popolare, il \"Karaoke\", e promuovendolo nel ruolo di conduttore. Sempre in quegli anni videro la luce alcuni format incentrati sull'amore e sulla vita reale, come \"C'eravamo tanto amati\" e \"Lui, lei e l'altro\", nati dopo un sopralluogo della Ruffini nel celebre \"Oprah Winfrey Show\", nel quale spesso venivano trattate queste tematiche.\nHa iniziato ad occuparsi massicciamente di sitcom negli anni duemila per volere di Maurizio Costanzo. In quel periodo al longevo \"Casa Vianello\" affianc\u00f2 il successo di \"Finalmente soli\" e \"Finch\u00e9 c'\u00e8 ditta c'\u00e8 speranza\", lanciando poi sitcom dallo stile pi\u00f9 internazionale, utilizzando il sistema della telecamera fissa, con \"Camera Caf\u00e9\", \"Love Bugs\" e \"Belli dentro\".\nNel 2013, dopo oltre trent'anni, ha lasciato ogni incarico a Mediaset per fondare la sua personale casa di produzione: la FTM Entertainment. Due anni dopo, nel 2015, ha pubblicato per Mondadori il libro autobiografico \"La signora di Mediaset\"."}
{"id": "2342750", "revid": "363629", "url": "https://it.wikipedia.org/wiki?curid=2342750", "title": "Societ\u00e0 delle miniere di mercurio del Monte Amiata", "text": "Societ\u00e0 delle Miniere di Mercurio del Monte Amiata (SMA) \u00e8 stata un'azienda italiana che operava nel settore minerario e siderurgico, occupandosi dell'estrazione e della produzione del mercurio dai giacimenti del Monte Amiata.\nStoria.\nNasce il 20 giugno 1897 a Livorno con capitale di 5 milioni di lire, prevalentemente tedesco, per lo sfruttamento del mercurio del Monte Amiata, tra cui il sito della Miniera di Abbadia San Salvatore. Nel 1909 a causa dei frequenti infortuni dei suoi lavoratori costruisce l'Ospedale di Abbadia San Salvatore. Nel 1915 i soci tedeschi cedono la partecipazione a un consorzio di banche svizzere ma durante la Prima guerra mondiale la produzione viene assunta dalle Autorit\u00e0 Militari Italiane e la gestione economico finanziaria passa a Banca Commerciale Italiana. \nA causa della crisi economica degli anni trenta, l'azienda venne acquisita da IRI e si trasforma in Monte Amiata Societ\u00e0 Anonima per Azioni. \nNel 1974 viene acquisita da Societ\u00e0 Mercurifera Monte Amiata S.p.A. (gruppo EGAM) e nel 1980, con lo scioglimento di Egam, viene comprata da Samim S.p.A., finanziaria ENI. \nNel 1982 rinuncia alla concessione e sospende le attivit\u00e0."}
{"id": "2342753", "revid": "539155", "url": "https://it.wikipedia.org/wiki?curid=2342753", "title": "Valzer op. 64 n. 1 (Chopin)", "text": "Il Valzer op. 64 n. 1 in Re bemolle maggiore, conosciuto anche come Valzer del cagnolino o Valzer di un minuto per la brevit\u00e0 di esecuzione, \u00e8 una composizione per pianoforte realizzata da Fryderyk Chopin nel 1846 e pubblicata per la prima volta nel 1847. \nStoria.\nIl valzer, come gli altri due dell'op. 64, \u00e8 stato scritto da Chopin a Parigi nel 1846, sicuramente prima della fine dell'estate, come il musicista scrisse a Wojciech Grzyma\u0142a una volta giunto a Nohant. Il compositore vendette all'editore Breitkopf &amp; H\u00e4rtel i tre brani nel giugno dell'anno seguente, quindi all'editore Brandus di Parigi nel 1848. Il successo di questo valzer in particolare fu tale che ne vennero fatte anche delle pubblicazioni non autorizzate in Inghilterra.\nChopin dedic\u00f2 il valzer alla contessa Delphine Potocka, sua allieva e amica, e suon\u00f2 il brano sicuramente durante l'ultimo concerto da lui tenuto a Parigi il 16 febbraio 1848 riscuotendo un grande successo.\nL'opera \u00e8 conosciuta anche come il \"Valzer del cagnolino\", denominazione che si lega a un episodio narrato da George Sand quando, notando il suo cagnolino \"Marquis\" che si rincorreva la coda, sugger\u00ec al musicista di comporre un brano che imitasse il veloce movimento della bestiola. \u00c8 inoltre denominato anche \"Valzer di un minuto\" per la sua brevit\u00e0; \u00e8 anche il tempo, o poco di pi\u00f9, che viene impiegato dai \"velocisti della tastiera\" per suonarlo e per sciupare in tal modo la musica raffinata e delicata di un brano spiritoso e aggraziato, mentre un'esecuzione corretta richiede circa due minuti.\nAnalisi.\nIl valzer \u00e8 costruito secondo uno schema ABA, con un breve Trio e non presenta una Coda finale. Il brano brilla per il funambolico correre della mano destra da un registro all'altro della tastiera, mentre il basso appoggia morbidi accordi di sostegno. Dopo il moto perpetuo della prima parte (A), ne segue una seconda (B) un po' pi\u00f9 rallentata, in cui il tema \u00e8 sintetizzato lungo un'unica linea melodica. Non appena viene ripetuto, viene ornato da un'acciaccatura, generando un curioso effetto di tintinnio sonoro. La ripresa (A) ripropone l'esposizione ed \u00e8 presente in partitura interamente; alla ripetizione del tema d'esordio si aggiunge, in conclusione, una piccola cascata di suoni, una scaletta discendente in Re bemolle maggiore di ventiquattro rapidissime note. L'insieme di questi preziosismi serviva a suscitare gli entusiasmi del colto e raffinato pubblico parigino. "}
{"id": "2342763", "revid": "131358", "url": "https://it.wikipedia.org/wiki?curid=2342763", "title": "Nazionale di rugby XV della Corea", "text": ""}
{"id": "2342764", "revid": "36426", "url": "https://it.wikipedia.org/wiki?curid=2342764", "title": "Casa di Spadolini", "text": ""}
{"id": "2342767", "revid": "132266", "url": "https://it.wikipedia.org/wiki?curid=2342767", "title": "Per cento", "text": ""}
{"id": "2342773", "revid": "110157", "url": "https://it.wikipedia.org/wiki?curid=2342773", "title": "CA-125", "text": "Il CA-125 (Cancer Antigen 125, o Carbohydrate Antigen 125), conosciuto anche come mucina 16 o MUC 16, \u00e8 una glicoproteina umana della famiglia delle mucine codificata dall'omonimo gene \"MUC16\". \nIn particolare, il CA-125 \u00e8 un importante biomarcatore e marcatore tumorale comunemente utilizzato per la valutazione diagnostica e prognostica di alcuni tipi di cancro.\nUso in clinica.\nI valori normali di CA-125 sono compresi tra 0 e 37\u00a0\u00b5g/mL. Il CA-125 \u00e8 sovente utilizzato per valutare recidive e prognosi del carcinoma dell'ovaio. \u00c8 ancora controverso il potenziale ruolo della valutazione sierica del CA-125 per la diagnosi precoce e lo screening di questo tumore (vedi sezione successiva).\nSpecificit\u00e0 e sensibilit\u00e0.\nLa valutazione dei livelli sierici di CA-125 trova impiego soprattutto nel follow-up del carcinoma dell'ovaio, ma pu\u00f2 essere comunque elevato in caso di tumore primitivo o metastatico dell'endometrio, delle tube di Falloppio, del polmone, della mammella e del tratto gastrointestinale. Il CA-125 pu\u00f2 inoltre risultare elevato in corso di endometriosi, fibromi uterini, malattia infiammatoria pelvica, e gravidanza.\nA causa di questa relativa mancanza di specificit\u00e0 e dell'assenza di un aumento dei livelli sierici negli stadi tumorali precoci, il CA-125 non ha i requisiti per essere considerato un buon marcatore per la diagnosi precoce di carcinoma dell'ovaio. Inoltre il 79% di tutti i carcinomi dell'ovaio sono positivi CA-125, mentre la rimanente quota non esprime il CA-125 nei livelli clinicamente apprezzabili.\nScoperta del CA-125.\nLa scoperta del CA-125 avvenne grazie all'utilizzo dell'anticorpo monoclonale OC125, isolato nel 1981 dal team di ricerca dei dottori Robert Bast e Robert Knapp."}
{"id": "2342774", "revid": "539155", "url": "https://it.wikipedia.org/wiki?curid=2342774", "title": "Valzer op. 64 n. 2 (Chopin)", "text": "Il Valzer Op. 64 n. 2 in Do diesis minore \u00e8 una composizione per pianoforte scritta da Fryderyk Chopin nel 1846.\nStoria.\nCome gli altri due dell'op. 64, anche questo valzer \u00e8 stato scritto da Chopin a Parigi nel 1846, prima che il compositore raggiungesse Nohant con George Sand per passarvi l'estate come egli scrisse all'amico Grzyma\u0142a. I tre valzer furono venduti nel 1847 a Breitkopf &amp; H\u00e4rtel di Lipsia che li pubblic\u00f2 nel 1847; gli editori Brandus e Wessel li stamparono nel 1848. La composizione fu dedicata da Chopin alla baronessa Charlotte de Rothschild, sua allieva e moglie del noto banchiere Nathaniel de Rothschild.\nAnalisi.\nSotto l'aspetto formale ripercorre la struttura a rond\u00f2 (qui secondo le sezioni AB-CB-AB). Dopo una prima parte struggente e melanconica (A) ecco comparire il tema trascinante e concitato della seconda (B) in tempo \"Pi\u00f9 mosso\". Compare infine un terzo tema (C) con decelerazione agogica in \"Pi\u00f9 lento\", che tocca corde di forte liricit\u00e0 e che strutturalmente assume funzioni di Trio; questo \u00e8 il momento pi\u00f9 romantico e appassionato di tutto il brano e si riallaccia alla melodia struggente \"con anima\" presente nello Scherzo op. 31 dopo il \"Presto\" iniziale. Infine il ripristino capovolto delle due sezioni iniziali (prima B, poi A) e infine ancora B in funzione di coda, a rendere compiutezza a un'architettura sonora di grande equilibrio.\nIl valzer, come anche l'op. 64 n. 1, \u00e8 relativamente facile da eseguire da un punto di vista tecnico e per questo molte volte \u00e8 suonato con troppa leggerezza. Chopin invece era estremamente severo con i suoi allievi per l'interpretazione tanto che difficilmente lo accontentavano. Soprattutto era importante l'esecuzione del celebre rubato che, anche se non segnato in partitura, veniva eseguito e insegnato da Chopin, ma lasciato poi libero secondo la sensibilit\u00e0 dell'esecutore. "}
{"id": "2342781", "revid": "2039709", "url": "https://it.wikipedia.org/wiki?curid=2342781", "title": "Societ\u00e0 Mercurifera Monte Amiata", "text": "SMMA - Societ\u00e0 Mercurifera Monte Amiata S.p.A. era una azienda italiana che operava nel settore minerario e siderurgico, estraendo e producendo mercurio dai giacimenti del Monte Amiata. Era l'unica societ\u00e0 italiana che operava in questo settore.\nStoria.\nNasce il 28 febbraio 1974 da EGAM, a seguito della crisi del comparto mercurifero, a causa della nocivit\u00e0 ormai acclarata del minerale e della concorrenza dei produttori dell'Europa orientale, di Algeria, Filippine e Messico, per rilevare tutte le attivit\u00e0 delle aziende che erano impegnate nell'estrazione di mercurio sull'Amiata, radunando sotto un'unica gestione statale le attivit\u00e0 estrattive della zona, tra cui le miniere del Siele (Piancastagnaio, Castell'Azzara, Santa Flora, a gestione privata), di Abbadia San Salvatore e del Morone (tutte di SMA S.p.A.) e di Bagnore (ex SMI-Edison). Si \u00e8 creato cos\u00ec un polo minerario composto da 1.300 dipendenti, 40.000 bombole di mercurio all'anno e 7.5 miliardi di lire di fatturato.\nMa il piano di rilancio non decolla e dal 1976 scatta la cassa integrazione per buona parte dei lavoratori.\nCon la messa in liquidazione di Egam e delle sue controllate, nel 1980, le sue attivit\u00e0 vengono cedute a Samim S.p.A. (ENI) che nel 1982 rinuncia alla concessione e sospende le attivit\u00e0."}
{"id": "2342787", "revid": "25152", "url": "https://it.wikipedia.org/wiki?curid=2342787", "title": "Arco bahai", "text": ""}
{"id": "2342794", "revid": "1856513", "url": "https://it.wikipedia.org/wiki?curid=2342794", "title": "Falcon Express Cargo Airlines", "text": "La Falcon Express Cargo Airlines era una compagnia aerea cargo avente base a Dubai, negli Emirati Arabi Uniti. Venne fondata nel 1995 ed operava per trasportare merci in tutto il Golfo Persico, principalmente per conto delle aziende FedEx Express, UPS, TNT e Aramex. Oper\u00f2 anche per DHL tra Bahrain e Gedda. La sua base principale \u00e8 l'Aeroporto Internazionale di Dubai.\nA settembre 2012 cess\u00f2 tutte le operazioni di volo.\nFlotta.\nLa flotta della Falcon Express comprendeva 2 unit\u00e0 di Fokker F27 Mk500 e 5 aeromobili Raytheon Beech 1900C Airliner."}
{"id": "2342799", "revid": "121836", "url": "https://it.wikipedia.org/wiki?curid=2342799", "title": "Sir Arthur Sullivan", "text": ""}
{"id": "2342801", "revid": "125382693", "url": "https://it.wikipedia.org/wiki?curid=2342801", "title": "K-129 (Golf II)", "text": "Il K-129 era un sottomarino lanciamissili sovietico a propulsione diesel-elettrica (SSB) appartenente alla classe \"Project 629\" (in russo \"\u043f\u0440\u043e\u0435\u043a\u0442 629,\" nome in codice NATO: Golf). Diciottesimo esemplare della sua classe, venne costruito presso il cantiere fluviale di Komsomol'sk-na-Amure tra il 1959 e il 1962. Inquadrato nel 15\u00ba squadrone sottomarini della 29\u00aa Divisione della Flotta del Pacifico di stanza a Rybachiy (Kam\u010datka) venne poi aggiornato alla classe \"Project 629A\" (nome in codice NATO: Golf II) tra il 1964 e il 1966. Il battello affond\u00f2 con l'equipaggio di 98 uomini l'11 marzo 1968 e fu dichiarato ufficialmente disperso dalla marina sovietica il 3 agosto successivo. Il relitto non fu mai ritrovato dai sovietici che fino a met\u00e0 anni settanta ne ignoravano la sorte. I primi a scoprire il relitto furono gli americani pochi mesi dopo il disastro e nel 1974 la CIA ne tent\u00f2 il recupero che si rivel\u00f2 una delle operazioni pi\u00f9 costose e segrete della guerra fredda.\nAffondamento.\nDopo aver completato con successo due missioni di deterrenza nucleare nel Pacifico nel corso del 1967, il K-129 fu rimandato in mare il 25 febbraio 1968 per la sua terza pattuglia che si sarebbe dovuta concludere nel maggio dello stesso anno. Questa missione non era in programma per il K-129, essendo rientrato da meno di tre mesi dall'ultima, ma fu fatto ugualmente partire per sostituire all'ultimo momento un sottomarino lancia missili da crociera (SSGN) Echo II non in grado di prendere il mare a causa di problemi tecnici. La decisione di sostituire un SSGN Echo II con un SSB Golf II fu presa in quanto gli altri Echo II erano impegnati a seguire i gruppi da battaglia delle portaerei americane dispiegati nel Mar del Giappone a seguito dell'incidente della USS Pueblo. L'area di pattugliamento prevista era al largo di Oahu (Hawaii). Questa partenza imprevista lasci\u00f2 solo 11 giorni di preavviso all'equipaggio, la maggior parte del quale era in licenza, per preparare il battello all'uscita in mare, gran parte dei quali furono passati in mare per completare gli ultimi preparativi prima della partenza. Inoltre, la richiesta del comandante di divisione di non far partire il K-129 a cos\u00ec poco tempo dall'ultima missione, quando parte della manutenzione ordinaria prevista tra due pattuglie non era stata completata, venne respinta.\nIl K-129 lasci\u00f2 Rybachiy pochi minuti dopo la mezzanotte del 25 febbraio al comando del 37enne Capitano di prima classe Vladimir Ivanovich Kobzar. A bordo erano imbarcati 98 uomini: 14 ufficiali, 3 capomandamento e 81 marinai. Solitamente, l'equipaggio di un Golf II era composto da 83 uomini ma sul K-129, secondo una procedura comune, era stato imbarcato del personale tecnico in pi\u00f9 che necessitava di addestramento in mare. Non appena il K-129 entr\u00f2 nelle acque del Pacifico settentrionale, il capitano Kobzar diede ordine di immergersi e di condurre le solite manovre per eludere la sorveglianza dei sottomarini americani al largo della Kam\u010datka. In quei giorni, il sottomarino di pattuglia era l'USS Barb che, per motivi sconosciuti, il 25 febbraio era fuori posizione e perse il passaggio del K-129. Una volta in mare, la procedura comune per un SSB sovietico era di procedere costantemente in immersione per tutta la durata della missione, cio\u00e8 non meno di 70 giorni. La velocit\u00e0 di crociera prevista era di 4-5 nodi, per minimizzare la possibilit\u00e0 di essere individuati dalle unit\u00e0 americane di pattuglia, utilizzando la propulsione diesel per circa 20 ore su 24 ed emergendo secondo uno schema predefinito solo per le comunicazioni radio di routine.\nAlla mezzanotte del 26 febbraio, il K-129 invi\u00f2 il primo dei suoi messaggi radio di routine per confermare la partenza verso la zona di pattugliamento assegnatagli. Questo messaggio fu intercettato anche dalle stazioni di ascolto americane, che non erano in grado di decodificare le trasmissioni radio ma potevano identificare i battelli sulla base dell'impronta dell'operatore radio e sulla periodicit\u00e0 dei messaggi che venivano inviati in punti prestabiliti. Il secondo contatto radio sarebbe dovuto avvenire una volta che il sottomarino avesse raggiunto il 40\u00ba parallelo ma non avvenne. Quando il K-129 rimase silenzioso anche dopo il terzo contatto radio previsto, cio\u00e8 quando fosse stato a met\u00e0 strada dalla zona di pattuglia tra il 7 e l'8 marzo, la Flotta del Pacifico entr\u00f2 in allarme. Gi\u00e0 il 9 marzo, il comandante di divisione, Contrammiraglio Viktor Digalo, riun\u00ec i suoi ufficiali per discutere la possibile sorte del K-129. Durante la riunione si discusse prevalentemente delle possibili cause dell'affondamento invece che della possibilit\u00e0 che potesse essere semplicemente soggetto ad un'avaria dei sistemi di comunicazione. Inoltre, i ripetuti messaggi radio che invitavano il battello a rompere in silenzio radio per mettersi in contatto con il comando rimasero senza risposta. Il 10 marzo, Mosca autorizz\u00f2 una campagna di ricerca e soccorso a cui parteciparono 36 imbarcazioni di superficie, 5 sottomarini (1 Foxtrot, 2 Zulu, 1 Golf II e 1 November) e aerei da pattugliamento marittimo. Le ricerche furono condotte ponendo le imbarcazioni a distanze fisse per pattugliare con il radar e il sonar attivo le acque avanti e indietro lungo la rotta prevista del K-129. Inizialmente, le ricerche si concentrarono in un raggio di 350 Miglia nautiche da Petropavlovsk. In seguito, i sottomarini furono inviati pi\u00f9 a sud. L'intensa attivit\u00e0 di ricerca non pass\u00f2 inosservata, sia per la quantit\u00e0 di imbarcazioni coinvolte che per l'intenso traffico radio, sia cifrato che in chiaro. Aerei da pattugliamento marittimo Lockheed P-3 Orion individuarono pi\u00f9 volte i sottomarini coinvolti nella ricerca, mentre l'USS Barb (SSN-596) segu\u00ec da vicino gli spostamenti della flotta sovietica. Inoltre, le stazioni di ascolto americane intercettarono messaggi che seguivano i protocolli di ricerca e soccorso sovietici. In totale, le ricerche durarono 72 giorni mentre due navi da ricerca oceanografica rimasero in mare pi\u00f9 a lungo. Vista la natura delle comunicazioni radio e la durata delle ricerche, gli analisti americani conclusero immediatamente che le ricerche erano state infruttuose e che i sovietici non avevano idea della sorte toccata al K-129. L'unica conclusione a cui giunsero fu che questo fosse affondato con tutto l'equipaggio in qualche punto imprecisato del Pacifico e per cause sconosciute. La perdita suscit\u00f2 un certo clamore all'interno della Flotta del Pacifico perch\u00e9 si trattava del primo sottomarino lanciamissili ad andare perduto e perch\u00e9, in nessun incidente sottomarino precedente, erano andati persi 98 uomini.\nTuttavia, in tempi recenti, alcuni analisti navali statunitensi hanno messo in dubbio il fatto che le operazioni di ricerca fossero effettivamente partite per individuare il K-129. Questo perch\u00e9 il sottomarino B-62, un SSB della Classe Zulu e proprio quello che sarebbe dovuto essere rilevato dal K-129 al largo delle Hawaii, soffr\u00ec ripetute avarie ai propulsori diesel. L'8 marzo fu autorizzato a tornare alla base ma subito dopo tutti e tre i motori diesel a bordo si fermarono lasciandolo inerte a galleggiare in superficie prima che una nave ausiliaria della Flotta del Pacifico lo raggiungesse per le riparazioni. Quindi, le operazioni di ricerca condotte tra il 10 e il 14 marzo potrebbero essere state volte ad individuare il B-62, mentre solo dopo il 14 marzo, quando il numero di navi coinvolte aument\u00f2 progressivamente, il K-129 sarebbe diventato l'obiettivo della ricerca.\nRitrovamento.\nNon appena gli statunitensi capirono che un sottomarino era andato perduto senza che i sovietici sapessero dove e quando, alla Naval Intelligence intuirono immediatamente che vi potesse essere l'opportunit\u00e0 di recarsi sul posto per cercare di capire qualcosa in pi\u00f9 su cosa fosse successo al K-129. Coloro che si occuparono di coordinare la ricerca del K-129 furono John P. Craven, gi\u00e0 capo progetto del programma missilistico Polaris e a capo del Deep Submergence Systems Project (DSSP), e il capitano James F. Bradley, gi\u00e0 occupato nell'intelligence navale e tra i primi ad occuparsi del K-129 in America. In particolare, il programma DSSP si occupava di sviluppare nuovi mezzi per il soccorso sottomarino e per studiare e recuperare oggetti sul fondale marino.\nPer prima cosa, Bradley coinvolse Craven che disponeva del sottomarino USS Halibut, dotato di equipaggiamenti speciali per condurre operazioni di ricerca sottomarina e intelligence navale. In seguito, Bradley e Craven si servirono delle registrazioni dei sistemi di sorveglianza sottomarina SOSUS e AFTAC per individuare eventuali tracce acustiche della scomparsa del K-129. Furono individuati due eventi acustici poco dopo la mezzanotte dell'11 marzo localizzati, tramite triangolazione, in un raggio di 2 miglia nautiche da 40\u00b006'N e 179\u00b057'E, quasi 1600 miglia NE dalle Hawaii dove il fondale raggiunge i 5.000 metri di profondit\u00e0.\nIl 15 luglio l'Halibut part\u00ec per andare alla ricerca del relitto. Per individuarlo, l'Halibut si serviva di un drone filoguidato che, con sonar e macchine fotografiche, era in grado di esplorare le profondit\u00e0 marine a pochi metri dal fondale. Fu solo dopo alcune settimane che finalmente l'equipaggio dell'Halibut trov\u00f2 il relitto del Golf a 38\u00b05'N e 178\u00b057'E. Il K-129 risultava adagiato sul lato di dritta ed appariva spezzato in due tronconi, separati di circa 100m l'uno dall'altro. I tronconi apparivano in buone condizioni tranne che per uno squarcio nella parte posteriore della torretta dove due dei tre missili R-21 apparivano gravemente danneggiati. Gli alberi, l'antenna e lo snorkel apparivano in posizione eretta, suggerendo che il battello dovesse essere in superficie o a quota periscopio al momento dell'affondamento. Un altro dettaglio colp\u00ec chi vide le foto raccolte dell'Halibut, si trattava dello scheletro di un marinaio adagiato sul fondale vicino al relitto. Nonostante i rapporti di chi ha esaminato le foto affermano che lo scheletro fosse nudo, (anche dopo poche settimane, i tessuti in acqua si dissolvono) racconti giornalistici successivi hanno erroneamente riportato che indossasse equipaggiamento invernale, deducendo che il battello dovesse essere in superficie al momento del disastro. Alcune fonti riportano anche che il relitto abbia toccato il fondo ad una velocit\u00e0 di 200 nodi (370 Km/h), tale stima \u00e8 del tutto improbabile in quanto avrebbe semplicemente disintegrato il relitto. Studi successivi, a proposito della dinamica dell'affondamento di sottomarini, hanno permesso di stabilire che i K-129 sia affondato ad una velocit\u00e0 di circa 12 nodi (22 Km/h). Una volta spedite a Washington, le 22.000 foto del K-129 destarono scalpore nelle alte sfere del Pentagono e della Casa Bianca.\nRecupero.\nSubito dopo la scoperta del relitto, le autorit\u00e0 dell'intelligence navale cominciarono a pensare a come impadronirsi dei segreti del K-129. Bradley e Craven abbozzarono un piano per cercare di recuperare il meglio di quanto si trovasse a bordo del Golf. La loro idea consisteva nell'inviare un minisommergibile capace di praticare delle aperture nello scafo per recuperare le testate nucleari e i cifrari lasciando quindi il resto del relitto sul fondo dell'oceano. Avevano gi\u00e0 dimostrato che era possibile ed era una soluzione relativamente economica e poco vistosa. Tuttavia la CIA, dato il prestigio che ci\u00f2 avrebbe comportato, si intromise nella vicenda e propose un recupero di tutto il relitto. Craven e Bradley si opposero dati i costi esorbitanti e senza contare che, nonostante apparisse intatto, lo scafo si era sicuramente danneggiato nell'urto con il fondale. Probabilmente non avrebbe retto ad ulteriori sollecitazioni correndo quindi il rischio di sbriciolarsi. Tuttavia, nonostante le obiezioni della Marina, la CIA, con l'approvazione delle massime autorit\u00e0 politiche e militari, la estromise dal recupero del relitto dando il via ad una delle operazioni pi\u00f9 segrete e costose della storia della Guerra fredda: il \"progetto Azorian\". Questo cre\u00f2 anche un certo malcontento tra alcuni ufficiali della Marina che ritenevano che alcune cose bisognava lasciarle a chi ne capiva di navi.\nProgetto Azorian.\nDato che non esisteva una nave tanto grande ed attrezzata per il recupero del relitto a grande profondit\u00e0, bisognava costruirla. La CIA commission\u00f2 quindi, al costo di circa 300 milioni di dollari, una gigantesca nave gru alle industrie di Howard Hughes capace di recuperare il K-129 con un'enorme pinza d'acciaio.\nLa costruzione di questa nave, denominata Glomar Explorer, non poteva certo passare inosservata e la CIA forn\u00ec quindi una storia di copertura secondo la quale Hughes aveva intenzione di ottenere il monopolio del mercato del manganese raccogliendo i noduli di questo minerale sul fondale dell'oceano. Commissionata nel 1973, l'anno successivo la Glomar Explorer era pronta a prendere il mare. Era lunga come tre campi da calcio e al centro svettava un enorme traliccio che ricordava quello delle torri di perforazione degli impianti petroliferi, in realt\u00e0 si trattava del sostegno per l'enorme pinza d'acciaio che, attraverso un'apertura nella chiglia, sarebbe scesa fino a 4.900 metri di profondit\u00e0 per recuperare il relitto. Una volta completato il recupero, la Glomar Explorer sarebbe tornata in acque poco profonde dove l'aspettava una chiatta collocata sul fondale marino su cui, attraverso la chiglia, avrebbe collocato il relitto che sarebbe poi riemerso sulla chiatta celato ad occhi indiscreti.\nIl tentativo di recupero si rivel\u00f2 tuttavia un fallimento. Infatti, nel tentativo di arpionare il K-129, l'enorme pinza d'acciaio manc\u00f2 il bersaglio e si schiant\u00f2 sul fondale marino danneggiandosi. Quindi, una volta arpionato il sommergibile, parte della pinza si ruppe lasciando cadere la torre e tutta la sezione poppiera dello scafo, proprio dove si trovavano gli obiettivi della CIA, sul fondo dell'oceano. Missioni successive appurarono che la parte di scafo non recuperata si era frantumata nell'urto con il fondale marino sparpagliando detriti per chilometri quadrati rendendo quindi vano ogni altro tentativo di recupero.\nTuttavia c'\u00e8 chi ritiene che in realt\u00e0 quasi tutto il K-129 sia stato recuperato, e non una piccola parte come ammesso dalla CIA. Il sospetto \u00e8 nato quando nel 1993 l'ambasciatore americano a Mosca consegn\u00f2 ad una delegazione russa la campana del K-129 che molto probabilmente, come i suoi omologhi della classe Golf, si trovava all'interno della torre di comando.\nDopo il recupero, furono trovati i corpi di sei marinai che vennero seppelliti in mare con una cerimonia militare. Il tutto venne filmato e il video fu consegnato ai russi 20 anni pi\u00f9 tardi.\nIl progetto Azorian nei media.\nNonostante la segretezza che circondava il progetto Azorian, verso il 1974 cominciarono a trapelare informazioni. Il primo a venirne a conoscenza fu il noto giornalista del New York Times Seymour Hersh. Tuttavia, l'allora direttore della CIA William Colby, persuase Hersh a non divulgare le informazioni che aveva raccolto almeno fino a quando tutta la faccenda non si fosse conclusa. Hersh, forse perch\u00e9 distratto dallo scandalo Watergate, accett\u00f2 anche se continu\u00f2 a raccogliere materiale al riguardo. Ma, nonostante tutte le precauzioni prese dalla CIA, sempre pi\u00f9 giornalisti cominciarono a venire a conoscenza del progetto Azorian che erroneamente chiamarono progetto Jennifer. Jennifer era infatti solo una compartimentazione dell'Azorian. Nel 1975, nonostante le insistenze della CIA, il Los Angeles Times pubblic\u00f2 il primo articolo al riguardo seguito quasi subito dal New York Times e da altre testate. Tuttavia, lo scopo di questi articoli non era quello di rivelare le operazioni segrete della CIA, quanto quello di denunciarne gli abusi e gli sprechi. Questi articoli si inserirono infatti in un contesto pi\u00f9 ampio che port\u00f2 all'apertura di numerose inchieste governative sull'operato dell'Agenzia che sub\u00ec un netto ridimensionamento negli anni successivi.\nA tutt'oggi la maggior parte del materiale riguardante il K-129 \u00e8 ancora Top Secret. La maggior parte delle foto e dei filmati \u00e8 ancora interdetta al pubblico e solo nel 2010 sono stati declassificati alcuni documenti riguardo al progetto Azorian. Qualche foto del relitto \u00e8 stata tuttavia concessa al regista Michael White per la realizzazione di un documentario sul recupero del K-129.\nDalla parte dei sovietici.\nDopo la scomparsa del K-129, i sovietici ammisero di non avere alcuna idea su cosa fosse accaduto al battello e lo dichiararono disperso. Quando si cominciarono a pubblicare i primi articoli sul progetto Azorian, capirono finalmente quale sorte fosse toccata al K-129 ma, insieme alla CIA, fecero pressioni perch\u00e9 la vicenda avesse meno risalto possibile. Infatti, per la marina e l'Unione Sovietica, gi\u00e0 era umiliante perdere un sottomarino senza sapere dove fosse, in pi\u00f9 sarebbe stata una pessima pubblicit\u00e0 il fatto che gli americani avessero trovato per primi il relitto e avessero addirittura provato a recuperarlo e che i migliori ufficiali dello spionaggio sovietico non avessero sospettato di nulla fino a che la vicenda non fosse apparsa sui giornali.\nIn realt\u00e0, come scrisse il quotidiano Izvestia nel 1992, un ufficiale dell'intelligence sovietica aveva avvertito i suoi superiori sui sospetti che nutriva sulla Glomar Explorer ma, dopo qualche ricognizione affrettata e infruttuosa nei pressi della Glomar, venne ignorato. In pi\u00f9, come sempre riporta l'Isvestia, i russi avevano anche ricevuto un biglietto presso la loro ambasciata di Washington in cui si faceva cenno ad un tentativo di recupero del K-129 ma anche questo messaggio venne dimenticato sotto un mare di scartoffie nell'ufficio del comandante in capo della flotta del Pacifico.\nCause dell'affondamento.\nIn seguito alla perdita del K-129, i sovietici istituirono due commissioni d'inchiesta volte a determinare eventuali responsabilit\u00e0 dell'equipaggio o di equipaggiamento potenzialmente difettoso. Nessuna delle due commissioni riusc\u00ec a giungere ad una conclusione definitiva se non che l'equipaggio era reputato in piena efficienza e comandato da uno dei migliori ufficiali della flotta del Pacifico. Per questo, la versione ufficiale afferma che l'affondamento \u00e8 stato dovuto al superamento della profondit\u00e0 massima consentita dopo aver imbarcato acqua a causa di una valvola difettosa dello snorkel. Gli statunitensi, nell'analisi dei dati dei loro sistemi di sorveglianza, all'epoca giunsero anche loro alla conclusione che il battello dovesse essere completamente allagato al momento dell'affondamento. Infatti, nel corso dell'analisi per individuare il luogo dell'affondamento, il sistema di sorveglianza AFTAC, gestito dall'aeronautica per rivelare le tracce sonore e sismiche di eventuali esplosioni nucleari sotterranee, rilev\u00f2 due eventi sonori mentre il SOSUS non registr\u00f2 niente di anomalo. Questo spinse a credere che fosse dovuto al fatto che il sottomarino era affondato quasi completamente allagato e che i due eventi, registrati dall'AFTAC a mezzanotte dell'11 marzo a distanza di 6 minuti l'uno dall'altro e usati per la localizzazione del relitto, fossero associati allo schiacciamento dello scafo dove erano rimaste sacche d'aria residue o a un evento accaduto mentre il sottomarino viaggiava in emersione. Per suffragare questa ipotesi, Craven e Bradley fecero allagare ed affondare un sommergibile della Seconda guerra mondiale che si inabiss\u00f2 senza che il SOSUS registrasse nessuna anomalia. Inoltre, si ritiene che la differenza nella capacit\u00e0 di rilevare traccia del K-129 tra l'AFTAC e il SOSUS fosse dovuta al fatto che il primo fosse concepito per registrare eventi transienti mentre il secondo doveva registrare e analizzare segnali a lunga durata. Tuttavia, analisi recenti e pi\u00f9 approfondite di quei dati hanno portato ad una conclusione ben diversa. Inoltre, nel corso degli anni, sono state formulate diverse ipotesi alternative per spiegare l'affondamento del K-129, nessuna delle quali posa per\u00f2 su basi solide. \nSistema di lancio difettoso.\nNel 2009, una nuova analisi pi\u00f9 approfondita dei dati AFTAC ha confermato la presenza dei due eventi sonori a distanza di esattamente 6 minuti l'uno dall'altro. Oltre a questi, si sono osservati anche tre deboli eventi \"precursori\", circa un minuto prima, che in precedenza erano sfuggiti. Inoltre, i due eventi principali mostrano un pattern ripetitivo della durata di circa 94 secondi ciascuno. Indagini condotte dallo storico navale Norman Polmar hanno confermato che questo lasso di tempo corrisponde esattamente al tempo di accensione del motore di un missile R-21, come quelli imbarcati sul K-129. Questo, unito alla precisa ripetizione dei due eventi principali ad esattamente 6 minuti di distanza e ai tre eventi precursori, lasciano presupporre che la causa dell'affondamento potrebbe esser stato il malfunzionamento del sistema di lancio durante una simulazione di lancio a fini addestrativi (ricordiamo che a bordo era presente del personale tecnico senza esperienza in mare). In particolare, i tre eventi pi\u00f9 deboli potrebbero essere associati al sistema di lancio degli R-21 mentre i due eventi principali potrebbero essere legati all'accensione di due missili dentro i silo di lancio (e non pi\u00f9 allo schiacciamento delle sacche d'aria residue nello scafo allagato, come supposto inizialmente). \u00c8 inoltre probabile che un sistema autonomo, non attivo durante la simulazione, non abbia aperto i portelli di lancio per completare la sequenza di lancio. L'accensione avrebbe quindi fuso i tubi di lancio e scatenato un incendio con conseguente allagamento del sottomarino che, trovandosi a quota snorkel, probabilmente viaggiava con i portelli stagni tra i compartimenti aperti per ventilare gli ambienti. Questa ipotesi \u00e8 compatibile con le osservazioni del relitto, che riportarono la presenza di un solo missile intatto sui tre presenti a bordo, e sui corpi recuperati dalla porzione del relitto riportata in superficie.\nIncendio del carburante di un missile.\nNel 1986, a bordo di un sottomarino della classe Yankee, il K-219, una perdita di carburante da uno dei suoi 15 missili balistici R-27 provoc\u00f2 un violento incendio a bordo. Questo provoc\u00f2 prima l'accensione del motore del missile e in seguito l'esplosione della carica di innesco della testata nucleare. L'esplosione non caus\u00f2 l'immediato affondamento del battello perch\u00e9 i tubi di lancio si trovavano all'interno dello scafo resistente, ma provoc\u00f2 comunque un'estesa contaminazione radioattiva. Questo incidente ha spinto alcuni a pensare che il K-129 potrebbe aver sofferto lo stesso problema mentre era in immersione. Inoltre, il fatto che i missili fossero alloggiati nella torre, e quindi fuori dallo scafo resistente, avrebbe provocato l'immediato affondamento del battello. Di conseguenza, i tre eventi precursori registrati dall'AFTAC potrebbero essere legati allo scoppio dell'incendio prima che questo provocasse l'accensione dei missili. Questa ipotesi \u00e8 suffragata dalle evidenze visive, tuttavia, la precisa ripetizione dei due eventi principali fa propendere pi\u00f9 per l'avvio della sequenza di lancio dei missili R-21.\nEsplosione causata dalle batterie.\nUna delle caratteristiche dei battelli diesel-elettrici di vecchia generazione era quella di rilasciare idrogeno durante il processo di ricarica delle batterie. Se non adeguatamente ventilato, l'idrogeno poteva raggiungere concentrazioni pericolose che possono provocare incendi o esplosioni. Inoltre, anche il contatto delle batterie con l'acqua di mare pu\u00f2 provocare esplosioni. Un guasto agli impianti di aerazione in immersione o una perdita nei portelli stagni potrebbero quindi aver provocato un incendio che avrebbe poi provocato l'accensione dei missili. Per quanto riguarda questa teoria, John Craven ha per\u00f2 precisato che di solito l'esplosione delle batterie \u00e8 conseguenza e non causa dell'affondamento di un battello. Tuttavia, gi\u00e0 nel 1949, l'USS Cochino (SS-345) affond\u00f2 al largo della Norvegia proprio a causa di un incendio incontrollato causato dall'idrogeno accumulatosi nel comparto batterie, come confermato dai superstiti.\nEsplosione causata dall'antenna.\nPer effettuare le comunicazioni periodiche con la base, i Golf II erano costretti ad emergere per installare l'antenna vhf sul ponte. Una volta installata, l'antenna sarebbe stata collegata al circuito di trasmissione ma, se l'isolatore dell'antenna non fosse stato completamente asciutto al momento del collegamento, avrebbe potuto causare un cortocircuito e l'esplosione dell'accordatore d'antenna. \u00c8 quindi verosimile che il K-129 abbia mancato i due contatti radio di routine al 40\u00ba parallelo e a met\u00e0 strada dalle Hawaii a causa di problemi di trasmissione. Di conseguenza, alla mezzanotte dell'11 marzo poteva essere in superficie nel tentativo di inviare un messaggio quando un problema all'isolatore dell'antenna potrebbe aver provocato un'esplosione. Questa \u00e8 compatibile con l'evento sonoro \"precursore\" ma lo storico Norman Polmar ritiene inverosimile che un tale evento possa aver provocato l'accensione accidentale dei missili.\nCollisione con lo USS Swordfish.\nDurante la Guerra Fredda, era consuetudine della US Navy mandare i propri sommergibili a braccare da vicino i \"boomer\" sovietici sia nell'Atlantico che nel Pacifico. \u00c8 quindi spesso accaduto che avvenissero delle collisioni tra due battelli nemici e in anni recenti i russi sono diventati soliti accusare gli statunitensi di collisioni subacquee con il loro sottomarini per giustificarne gli incidenti. Questo ha portato alcuni ex ufficiali sovietici a pensare che l'affondamento del K-129 sia stato la conseguenza di una collisione con un sottomarino americano che avrebbe speronato lo scafo del Golf con la vela. A sostegno della loro tesi ricordano che, a met\u00e0 del marzo 1968, lo USS Swordfish rientr\u00f2 per delle riparazioni urgenti presso la base statunitense di Yokosuka, Giappone. Tuttavia, una foto pubblicata all'epoca da un quotidiano locale, per dare notizia dell'arrivo di un sottomarino americano nel contesto delle proteste della popolazione contro la presenza di battelli nucleari nel loro porto, mostra lo USS Swordfish intatto con l'unico danno riscontrabile nell'asta del periscopio visibilmente piegata per l'urto con un blocco di ghiaccio, come riportato anche nel giornale di bordo. Inoltre, la sosta a Yokosuka non era dovuta alla necessit\u00e0 di effettuare riparazioni urgenti, ma era programmata dall'itinerario dell'USS Swordfish che allora incrociava al largo di Vladivostok a seguito della crisi della USS Pueblo. Oltre a ci\u00f2, nel 2010 la marina ha declassificato una mappa che mostra le posizioni di tutti i sottomarini americani nel periodo incriminato e l'USS Swordfish si trovava in viaggio tra Vladivostok e Yokosuka. Inoltre, all'epoca dei fatti questa teoria non venne mai presa in considerazione dalle commissioni di inchiesta sovietiche ma si diffuse solo dopo la fine della Guerra fredda. La base di questa teoria sono le affermazioni del comandante di divisione Viktor Dygalo da cui poi sono derivati tutti i racconti seguenti. Nonostante le rassicurazioni degli americani, tra i russi circolano ancora dei sospetti al riguardo tanto che nel 1999 hanno accusato il governo statunitense di condotta criminale e di voler insabbiare la vicenda.\nLancio non autorizzato di una testata nucleare.\nNel 2005 Kenneth Sewell, nel suo libro investigativo \"Red Star Rogue\u2014The Untold Story of a Soviet Submarine's Nuclear Strike Attempt on the U.S.\", sostiene che la posizione del relitto del K-129 si trovi in realt\u00e0 a poca distanza dall'isola di Nihoa, circa 500 km da Ohahu, a circa 2500 km a sud-est della posizione pubblicata dalle fonti ufficiali e fuori dalla zona di pattugliamento prevista. Infatti, Sewell sostiene che, nel marzo del 1968, una nave ricerca dell'Universit\u00e0 delle Hawaii individu\u00f2 una scia di olio contaminata da plutonio proveniente da quest'area. Secondo Sewell, questa localizzazione porta a credere che il K-129 si trovasse pi\u00f9 a sud della sua solita rotta perch\u00e9 voleva lanciare un attacco nucleare non autorizzato su Pearl Harbor. Il tutto sarebbe stato concepito per farlo sembrare un attacco da parte cinese e far quindi scatenare una guerra tra Stati Uniti e Cina. Sewell prosegue nel dire che uno dei tre missili sarebbe esploso nelle fasi di riscaldamento, grazie a un imprecisato dispositivo di sicurezza segreto atto ad evitare lanci non autorizzati. L'esplosione avrebbe quindi provocato l'affondamento del K-129. Sewell sostiene inoltre che tutti questi avvenimenti sarebbero da legare ad una cospirazione con a capo Jurij Vladimirovi\u010d Andropov che coinvolgeva la fazione pi\u00f9 integralista del PCUS e del KGB. Sewell aggiunge che i 15 uomini in pi\u00f9 imbarcati fossero agenti del KGB funzionali a questo complotto.\nTuttavia, Sewell commette diversi errori fattuali: il KGB non avrebbe avuto problemi nel bypassare i dispositivi di sicurezza di tali armi; nel 1993 la Russia ha diffuso la lista completa dell'equipaggio, completa di dettagli personali, nel quale non c'erano agenti del KGB; Sewell afferma che l'affondamento sia avvenuto il 7 marzo mentre le tracce dell'AFTAC rivelano inequivocabilmente che l'incidente \u00e8 avvenuto l'11 marzo. Anche la data riportata della partenza dei soccorsi, 21 marzo, \u00e8 errata in quanto i rapporti degli aerei di pattugliamento marittimo e dell'USS Barb riportano che il 18 marzo le squadre di ricerca erano gi\u00e0 in mare e il contrammiraglio Dygalo afferma che il suo vice era in mare gi\u00e0 dal 10 marzo. Sewell sostiene anche che il tentativo di lancio fosse avvenuto in emersione, trascurando che i missili R-21 con cui era armato il K-129 venivano lanciati in immersione per limitare la vulnerabilit\u00e0 del battello durante il lancio. Inoltre, per raggiungere il luogo indicato da Sewell, assumendo che l'affondamento abbia avuto luogo il 7 marzo e che il battello procedesse in linea retta, il K-129 avrebbe dovuto percorrere quasi 5.000 km in 11 giorni in immersione, equivalente ad una velocit\u00e0 media di circa 10 nodi e molto vicina alla velocit\u00e0 massima in immersione di un Golf che era di 12 nodi. Ossia pi\u00f9 del doppio della velocit\u00e0 di navigazione silenziosa necessaria per sfuggire ai pattugliamenti statunitensi. Al contrario, assumendo che il K-129 abbia seguito la rotta prescritta e sia affondato nella posizione pubblicata dalle fonti ufficiali, il percorso sarebbe stato di circa 3500 km percorsi in 20 giorni, corrispondenti ad una velocit\u00e0 media di circa 4 nodi, in linea con i protocolli di navigazione di un Golf. Craven, nella sua autobiografia e tre anni prima che Sewell pubblicasse le sue conclusioni, dichiara anche di essere stato messo subito al corrente delle osservazioni della nave di ricerca hawaiana citata sopracitata, ma sostiene che si trattasse di un evento senza alcuna relazione con l'affondamento del K-129 e che lui stesso ha secretato per tutelare la Marina ed evitare che eventuali fughe di notizie sulle ricerca del K-129 potessero spingere l'opinione pubblica a giungere a conclusioni affrettate.\nA questo punto, la teoria di Sewell entra in crisi. Infatti i missili R-21 avevano una gittata di soli 1.300\u00a0km mentre il K-129, al momento dell'affondamento, si trovava a quasi 3.000\u00a0km di distanza dalle Hawaii. L'unico obiettivo possibile sarebbe quindi stato l'atollo di Midway. Inoltre, anche se i cinesi avevano completato la costruzione di un Golf a met\u00e0 anni '60, la CIA era a conoscenza del fatto che non erano ancora in grado di lanciare missili balistici da un sottomarino e non lo sarebbero stati almeno fino ai primi anni '70. In aggiunta, il Golf cinese era configurato per l'uso dei pi\u00f9 antiquati missili R-11 che avevano una gittata di soli 150 km. L'ammiraglio Dygalo conferma inoltre che la marina sovietica aveva preso misure di sicurezza sempre pi\u00f9 efficaci per prevenire lanci non autorizzati e un'analisi del profilo degli ufficiali imbarcati, tutti veterani sposati e con figli, fa escludere la possibilit\u00e0 che qualcuno di essi fosse propenso a ribellarsi per scatenare una guerra nucleare.\nLancio non autorizzato da parte di un comandante ribelle.\nParlando ancora del K-129, John Craven sostiene che la sua posizione, in prossimit\u00e0 del 40\u00ba parallelo, fosse circa 600 km pi\u00f9 a sud rispetto alle abituali rotte battute dai sottomarini sovietici. Questo potrebbe quindi essere spiegato o con un madornale errore di navigazione da parte dell'equipaggio o dal fatto che il comandante avesse preso l'iniziativa di scatenare una guerra nucleare. Nonostante le Hawaii fossero fuori dal raggio di azione di missili R-21, Craven sostiene che, effettuando un'analisi delle probabilit\u00e0 che comprendesse l'ipotesi che i sovietici avessero sviluppato un missile a pi\u00f9 lunga gittata, si trova una probabilit\u00e0 piccola ma diversa da zero che il K-129 fosse fuori rotta per condurre un attacco non autorizzato. Tuttavia, anche Craven sostiene che un'eventuale esplosione fosse avvenuta in superficie trascurando il fatto che i missili R-21 venivano lanciati in immersione. Inoltre, Craven non spiega come mai abbia eliminato a priori l'ipotesi che il K-129 stesse eventualmente seguendo una nuova rotta imposta dal comando, n\u00e9 riporta quali siano le ipotesi pi\u00f9 probabili restituite dalla sua analisi delle probabilit\u00e0. In aggiunta a questo, lo storico navale Norman Polmar sostiene che il sottomarini sovietici procedessero abitualmente lungo il 40\u00ba parallelo, anche in ragione del fatto che quell'area si trovava al centro di una no fly zone imposta dalla US Navy per limitare il traffico aereo esclusivamente ai soli aerei da ricognizione P-3 Orion. \nNei media.\nNel 2010, il regista Michael White ha realizzato il documentario \"Azorian: the raising of the K-129\" utilizzando documenti e filmati declassificati. Nel 2013 esce il film \"Phantom\", diretto da Todd Robinson, che si ispira alla vicenda del K-129 riprendendo l'ipotesi di un comandante ribelle."}
{"id": "2342803", "revid": "121836", "url": "https://it.wikipedia.org/wiki?curid=2342803", "title": "Sir Edward Hyde", "text": ""}
{"id": "2342804", "revid": "50014", "url": "https://it.wikipedia.org/wiki?curid=2342804", "title": "Teatro di Corte dei Gonzaga", "text": ""}
{"id": "2342805", "revid": "1305772", "url": "https://it.wikipedia.org/wiki?curid=2342805", "title": "Flavio Paolo", "text": ""}
{"id": "2342807", "revid": "1437331", "url": "https://it.wikipedia.org/wiki?curid=2342807", "title": "Museo archeologico nazionale di Mantova", "text": "Il Museo archeologico nazionale di Mantova \u00e8 un museo archeologico situato a Mantova, nel quale \u00e8 raccolto materiale recuperato in vari scavi e ricerche nel territorio della provincia omonima.\nStoria.\nL'area dove sorge ora il museo, all'interno del perimetro del Palazzo Ducale di Mantova, dalla met\u00e0 del \u2018500 alla fine del '800 ospitava la sede del teatro di Corte dei Gonzaga. Divenuta di propriet\u00e0 comunale nel 1896, vi fu edificato il \"Mercato dei bozzoli\" dei bachi da seta, poi destinato al commercio ortofrutticolo ed infine donato dal comune di Mantova al Ministero per i beni e le attivit\u00e0 culturali e per il turismo affinch\u00e9 se ne cominciasse la ristrutturazione e la trasformazione in museo archeologico destinato a raccogliere i numerosi reperti provenienti dagli scavi nella provincia di Mantova.\nIl progetto del restauro si \u00e8 posto l'obiettivo di conservare le caratteristiche ambientali e architettoniche di un notevole esempio di architettura paleoindustriale di fine '800, mantenendone l'aspetto esterno originario, la struttura interna del tetto a capriate sorretto da pilastri disposti su due file. L'enorme edificio originario \u00e8 ora tagliato da tre solai allo scopo di un utilizzo razionale dello spazio interno.\nCollezioni.\nPur utilizzando solo parzialmente l'edificio restaurato, nel museo \u00e8 gi\u00e0 proposta l'esposizione di collezioni di reperti che spaziano dal neolitico e dall'et\u00e0 del bronzo, all'epoca etrusca, celtica, romana, medievale e rinascimentale, materiali tutti rinvenuti nel territorio mantovano. Dall'11 aprile 2014 sono definitivamente esposti all'interno di una teca in cristallo gli Amanti di Valdaro, due scheletri del neolitico ritrovati presso Valdaro in prossimit\u00e0 di Mantova nel 2007, cos\u00ec denominati perch\u00e9 i due scheletri, un uomo e una donna, furono rinvenuti abbracciati."}
{"id": "2342808", "revid": "19933", "url": "https://it.wikipedia.org/wiki?curid=2342808", "title": "Battaglia di Heraclea", "text": ""}
{"id": "2342814", "revid": "125213926", "url": "https://it.wikipedia.org/wiki?curid=2342814", "title": "Aria Air", "text": "Aria Air (in persiano: \u0647\u0648\u0627\u067e\u06cc\u0645\u0627\u06cc\u06cc \u0622\u0631\u06cc\u0627) \u00e8 una compagnia aerea con sede a Teheran, Iran. Opera con voli internazionali e servizi di trasporto nazionale di passeggeri. La sua base principale \u00e8 l'Aeroporto Internazionale di Dubai.\nLa compagnia aerea \u00e8 stata istituita nel 2000 ed ha iniziato le attivit\u00e0 di volo nel medesimo anno.\nDestinazioni.\nLa compagnia aerea serve 10 destinazioni: Teheran, Mashhad, Shiraz, Bushehr, Bandar Abbas, Kish, Ahvaz, Dubai e Charjah.\nFlotta.\n\"Aria Air\" opera sul mercato aereo con 6 aeromobili:"}
{"id": "2342823", "revid": "1305772", "url": "https://it.wikipedia.org/wiki?curid=2342823", "title": "K-129", "text": "K-129 \u00e8 il nome di due sottomarini sovietici."}
{"id": "2342825", "revid": "1005847", "url": "https://it.wikipedia.org/wiki?curid=2342825", "title": "Elezioni generali in Sudafrica del 2004", "text": "Le elezioni generali in Sudafrica del 2004 si tennero il 14 aprile per il rinnovo dell'Assemblea nazionale."}
{"id": "2342827", "revid": "36426", "url": "https://it.wikipedia.org/wiki?curid=2342827", "title": "Tuorlo d'uovo", "text": ""}
{"id": "2342831", "revid": "112538244", "url": "https://it.wikipedia.org/wiki?curid=2342831", "title": "Paolo (console 496)", "text": "Flavio Paolo (latino: \"Flavius Paulus\"; \"fl\" 496) fu un politico dell'Impero romano d'Oriente.\nFratello dell'imperatore Anastasio I, fu console del 496 senza collega. Spos\u00f2 Magna ed ebbe una figlia di nome Irene, andata in sposa a Olibrio, console nel 491 e figlio di Anicia Giuliana e dunque appartenente alla dinastia teodosiana."}
{"id": "2342832", "revid": "188116", "url": "https://it.wikipedia.org/wiki?curid=2342832", "title": "Planeta", "text": ""}
{"id": "2342838", "revid": "539155", "url": "https://it.wikipedia.org/wiki?curid=2342838", "title": "Valzer op. 69 n. 1 (Chopin)", "text": "Il Valzer Op. 69 n. 1 in La bemolle minore, conosciuto anche con il titolo apocrifo di Valzer dell'Addio, \u00e8 una composizione musicale per pianoforte scritta da Fryderyk Chopin nel 1835. \nSecondo le fantasie di Antoni Wodzi\u0144ski il brano fu ispirato al compositore da Maria Wodzi\u0144ska nel momento in cui stava per lasciare il musicista dopo una vacanza passata insieme. Allo scoccare delle dieci, con la diligenza gi\u00e0 pronta alla porta, la giovane gli fece il dono di una rosa. Il compositore, in preda all'afflato lirico, improvvis\u00f2 il brano al pianoforte che in seguito Maria battezz\u00f2 come \"Valzer dell'Addio\". Nel racconto non vi \u00e8 praticamente nulla di vero.\nIl valzer fu scritto da Chopin durante il suo soggiorno a Dresda nell'agosto del 1835; il musicista ne fece una bella copia che lasci\u00f2 a Maria con la dedica, mentre conserv\u00f2 per s\u00e9 il manoscritto originale di stesura; in cambio la giovane gli regal\u00f2 una rosa. Il Valzer non pot\u00e9 quindi essere opera di improvvisazione dal momento che la copia data a Maria era completa, curata e precisa. Il titolo dato alla composizione di \"Valzer dell'addio\" \u00e8 di epoca successiva, forse creazione letteraria, deriva probabilmente dal titolo \"Adieu\" datole da Ludwika, sorella di Chopin, nel suo elenco di opere inedite del musicista. \nIl compositore non pubblic\u00f2 il brano, non tanto perch\u00e9 lo ritenesse personale di Maria (ne fece in seguito altre due copie dedicate a Elisa Peruzzi e a Charlotte de Rothschild, sue allieve), quanto perch\u00e9 consider\u00f2 la composizione un'opera minore, di non grande importanza, come del resto accadde per molte altre sue opere. Il Valzer fu poi fatto pubblicare da Julian Fontana, amico di Chopin, presso l'editore Schlesinger a Berlino nel 1855.\nL'impianto formale presenta un valzer principale bitematico con l'inclusione, al suo interno, di un trio, cos\u00ec come nel secolo precedente succedeva per una struttura analoga, quella del minuetto. Il primo tema del valzer principale ha un andamento cantabile, a tratti quasi trasognato. Il secondo tema, indicato \"Con anima\", invece contrasta per la maggiore vivacit\u00e0 e il carattere pi\u00f9 sereno. Il valzer si conclude con la ripresa del primo tema. Una frase capricciosa, che ritorna pi\u00f9 volte su se stessa, apre il trio. A essa, in continua alternanza, si contrappone una seconda idea scalare e ascendente. La ripresa del primo tema del valzer principale funge infine da conclusione. Il valzer \u00e8 un'opera piacevole, non ha pretese di alto livello ed \u00e8 anche abbastanza semplice nell'esecuzione dato che \u00e8 stato scritto per una dilettante, quale era Maria Wodzi\u0144ska."}
{"id": "2342840", "revid": "767487", "url": "https://it.wikipedia.org/wiki?curid=2342840", "title": "Diadi", "text": "Diadi \u00e8 una municipalit\u00e0 di Quarta classe delle Filippine, situata nella Provincia di Nueva Vizcaya, nella regione della Valle di Cagayan.\nDiadi \u00e8 formata da 19 baranggay:"}
{"id": "2342841", "revid": "838137", "url": "https://it.wikipedia.org/wiki?curid=2342841", "title": "Dupax", "text": "Il toponimo Dupax pu\u00f2 riferirsi a due diverse municipalit\u00e0 delle Filippine, entrambe nella Provincia di Nueva Vizcaya:"}
{"id": "2342845", "revid": "287204", "url": "https://it.wikipedia.org/wiki?curid=2342845", "title": "Citroen C3 Picasso", "text": ""}
{"id": "2342846", "revid": "281901", "url": "https://it.wikipedia.org/wiki?curid=2342846", "title": "Marlin blu", "text": ""}
{"id": "2342850", "revid": "767487", "url": "https://it.wikipedia.org/wiki?curid=2342850", "title": "Dupax del Norte", "text": "Dupax del Norte \u00e8 una municipalit\u00e0 di Quarta classe delle Filippine, situata nella Provincia di Nueva Vizcaya, nella regione della Valle di Cagayan.\nDupax del Norte \u00e8 formata da 15 baranggay:"}
{"id": "2342855", "revid": "2036605", "url": "https://it.wikipedia.org/wiki?curid=2342855", "title": "Specioso (praefectus urbi)", "text": " \nProbabilmente imparentato con Speciosa e quindi con Olibrio, \u00e8 indicato come console del 496 assieme a Flavio Paolo dai soli \"Fasti Augustani\". Fu probabilmente nominato console da Teodorico ma non riconosciuto dall'imperatore d'Oriente Anastasio I e successivamente eliminato dai documenti occidentali, forse quando Teodorico tent\u00f2 un riavvicinamento con Anastasio.\n\u00c8 attestato in una tavoletta in bronzo come \"patricius\" e \"praefectus urbi\" di Roma per la terza volta; \u00e8 probabile che questo ufficio fu retto tra il 493 e il 496, anno del suo consolato."}
{"id": "2342857", "revid": "93556", "url": "https://it.wikipedia.org/wiki?curid=2342857", "title": "Valle del Panjshir", "text": "La Valle del Panjshir (traslitterata anche con Panshir, Panjsheer dagli anglofoni, o Panjsher; in lingua persiana \u062f\u0631\u0647 \u067e\u0646\u062c\u0634\u064a\u0631 - \"Dara-ye Panj\u0161\u0113r\"; letteralmente \"Vallata dei Cinque Leoni\") si trova nel settore centro-settentrionale dell'Afghanistan, 150\u00a0km a nord di Kabul, presso le montagne dell'Hindu Kush. \u00c8 attraversata dal fiume Panjshir e domina la provincia del Panjshir, creata nell'aprile 2004 dallo scorporo di distretti settentrionali della provincia di Parvan. Nella valle vi sono circa abitanti, la maggior parte dei quali appartengono all'etnia afghano-tagika.\nGeografia.\n\u00c8 la valle del fiume Panjshir, che nasce sulle pendici meridionali delle montagne dell'Hindu Kush nei pressi del Passo Khawak. Il fiume scorre da nord-est verso sud-ovest tra le ripide montagne delle sub-catene del Panjshir a nord e del Kuhestan a sud, le cui cime sono perennemente innevate. La valle \u00e8 stretta e le aree coltivabili sono limitate. \u00c8 difficilmente accessibile, quando si arriva da Kabul vi \u00e8 un solo importante punto di entrata e uscita e si deve passare per una stretta e profonda gola che garantisce alla valle un'ottima protezione dal punto di vista militare. Assume particolare importanza dal punto di vista della strategia militare anche perch\u00e9 sbocca nella pianura nei pressi della strada di Salang, la principale arteria di collegamento tra Kabul e il nord del paese.\nOrigini del nome.\nIl nome \"Panjshir\" in persiano significa letteralmente \"Cinque Leoni\" e potrebbe essere riferito a cinque picchi montuosi che sovrastano la valle.\nStoria.\nLa maggioranza etnica \u00e8 costituita da tajiki e si convert\u00ec all'islam sunnita attorno al XVI secolo. Gli abitanti della valle hanno spesso goduto di indipendenza e autonomia e, nonostante riconoscessero l'autorit\u00e0 dell'emiro dell'Afghanistan, raramente pagavano tasse al governo di Kabul. Fu solo verso la fine del XIX secolo, al tempo dell'emiro Abdur Rahman Khan, che il governo centrale fece valere il proprio potere sulla regione.\nResistenza contro l'Unione Sovietica e i governi filo-sovietici.\nGrazie alla sua inaccessibilit\u00e0, la valle \u00e8 stata a lungo un centro di resistenza ai governi centrali afghani e alle potenze straniere che miravano a imporre la propria politica in questa regione. Nel 1975 il Panjshir fu teatro di un tentativo insurrezionale di alcuni attivisti islamici guidati dallo studente Ahmad Shah Mas'ud contro il governo di Mohammed Daud Khan, ma ancor prima dell'arrivo delle truppe governative incaricate di reprimere la rivolta, l'ostilit\u00e0 della popolazione locale mise in fuga i ribelli. Mas'ud avrebbe avuto maggior successo quando us\u00f2 la vallata come base dei suoi mujaheddin nel periodo 1979\u20131989 durante l'invasione sovietica dell'Afghanistan. Fu uno dei principali centri di resistenza contro il governo di Mohammad Najibullah e le forze militari sovietiche. Fu in questo periodo che Mas'ud si guadagn\u00f2 il soprannome di \"Leone del Panjshir\". La sua tattica consisteva nel lasciar inoltrare nella valle le forze nemiche e infliggere loro pesanti perdite aprendo il fuoco dalle postazioni sulle montagne. Il Panjshir fu l'unica parte dell'Afghanistan che seppe resistere all'aggressione e al controllo degli invasori, respingendo nove offensive sovietiche nella valle.\nResistenza contro i talebani.\nLa vallata sarebbe diventata una delle basi pi\u00f9 importanti dell'Alleanza del Nord, organizzazione politico-militare che vide tra i suoi fondatori Mas'ud creata nel 1996 con i signori della guerra e i loro gruppi di combattenti di altre province afghane per la resistenza contro i talebani che quell'anno avevano preso il potere in Afghanistan, al termine della guerra civile. Anche i talebani lanciarono diverse offensive contro il Panjshir, che furono a loro volta respinte dai locali mujaheddin e, come nella lotta contro i sovietici, la valle rimase inespugnata.\nIl 9 settembre 2001 il comandante Mas'ud fu assassinato da emissari di Al Qaeda travestiti da giornalisti, due giorni prima degli attentati dell'11 settembre 2001 compiuti negli Stati Uniti. Il mese dopo, le forze armate statunitensi e della NATO diedero il via alla guerra in Afghanistan con la quale posero fine al dominio talebano nel paese con l'appoggio dell'Alleanza del Nord. Si svilupparono quindi ribellioni in altre province afghane contro l'invasione degli occidentali, che furono invece accolti come liberatori dall'unita popolazione del Panjshir; ebbe cos\u00ec inizio un periodo di rinascita, durante il quale fu rimessa in sesto l'agricoltura, costruite nuove case, ponti, strade, scuole, pozzi ecc. Furono inoltre installati diversi ripetitori e per la prima volta nell'isolata valle si poterono avere normali collegamenti radio e televisivi, e utilizzare i telefoni cellulari.\nL'accordo di Doha del 2020 tra i talebani e gli Stati Uniti diede il via al ritiro delle forze armate di occupazione della NATO in Afghanistan. L'esercito regolare afghano non oppose resistenza all'offensiva militare iniziata nel maggio 2021 con cui i talebani ripresero il controllo del paese. Il 14 agosto il governo e il presidente Ashraf Ghani si diedero alla fuga e poche ore dopo i talebani entrarono trionfalmente a Kabul. In quei giorni fu portata a termine l'evacuazione delle forze NATO e la valle divenne nuovamente il luogo di raduno delle forze ostili ai talebani, riunite sotto la bandiera della Resistenza del Panjshir guidata da Ahmad Massoud, figlio del comandante Mas'ud, e Amrullah Saleh, che era vicepresidente di Ashraf Ghani. Nei giorni successivi fallirono i negoziati tra la resistenza e i talebani, i quali il 2 settembre sferrarono il primo attacco nella valle. Il 6 settembre, il nuovo regime di Kabul annunci\u00f2 che nella notte era stata portata a termine l'occupazione della valle e furono diffusi filmati in cui si vedevano talebani innalzare la propria bandiera in un centro abitato, sostenendo che si trattasse del capoluogo provinciale Bazarak. I membri della resistenza negarono che la provincia fosse tutta sotto il controllo talebano e annunciarono che erano pronti a continuare a combattere. Lo stesso giorno Massoud \u00e8 fuggito in Tagikistan, decretando la fine della resistenza attiva.\nEconomia e risorse naturali.\nLa Vallata del Panjshir ha tutte le potenzialit\u00e0 di diventare il principale centro dell'estrazione mineraria dello smeraldo. Ai primi del I secolo, anche Plinio il Vecchio parl\u00f2 delle pietre preziose della regione. Nel Medioevo, il Panjshir fu famoso per le sue miniere d'argento: di fatto, la dinastia saffaride e quella samanide provvidero poi a coniare qui le loro monete. Nel 1985, pietre preziose superiori ai 190 carati sono state rinvenute nel Panjshir, del tutto simili per qualit\u00e0 ai noti smeraldi della miniera di Muzo in Colombia. L'impegno ricostruttivo statunitense in Afghanistan avvi\u00f2 una fase espansiva di sviluppo dell'economia e garant\u00ec un miglioramento delle condizioni di vita agli abitanti della valle. Un parco eolico basato su 10 turbine alimentate dal vento fu costruito nel Panjshir nel 2008."}
{"id": "2342859", "revid": "123545240", "url": "https://it.wikipedia.org/wiki?curid=2342859", "title": "Specioso", "text": ""}
{"id": "2342865", "revid": "1856513", "url": "https://it.wikipedia.org/wiki?curid=2342865", "title": "British Gulf International Airlines", "text": "La British Gulf International LTD \u00e8 una compagnia aerea cargo avente base a Sharjah, citt\u00e0 degli Emirati Arabi Uniti. Le rotte servite operano tra Sharjah e Dubai. La sua base principale \u00e8 l'Aeroporto Internazionale di Dubai.\nLa societ\u00e0 \u00e8 stata costituita ed ha iniziato le operazioni nel mese di luglio 1996. Nel 2000 la societ\u00e0 ha espanso le sue rotte commerciali in Africa e Medio Oriente.\nNel novembre 2009 \u00e8 stata inserita nell'elenco stilato dalla CEE riguardante le compagnie non pi\u00f9 autorizzate ad operare in Europa.\nFlotta.\nLa \"British Gulf International LTD\"' include i seguenti aeromobili, ridotti dal 7 novembre 2008:"}
{"id": "2342866", "revid": "729019", "url": "https://it.wikipedia.org/wiki?curid=2342866", "title": "Dupax del Sur", "text": "Dupax del Sur \u00e8 una municipalit\u00e0 di Quarta classe delle Filippine, situata nella Provincia di Nueva Vizcaya, nella regione della Valle di Cagayan.\nDupax del Sur \u00e8 formata da 19 baranggay:"}
{"id": "2342869", "revid": "767487", "url": "https://it.wikipedia.org/wiki?curid=2342869", "title": "3 a.m.", "text": "3 a.m. \u00e8 il secondo singolo del rapper statunitense Eminem, tratto dall'album \"Relapse\" del 2009.\nAl contrario del primo singolo, \"We Made You\", questo ha uno stile pi\u00f9 cupo ed ha un accento diverso dal solito poich\u00e9 Eminem vuole figurare la sua ricaduta dalla dipendenza di idrocodone. Infatti, nella traccia skit precedente dell'album, Eminem parla con il \"Dr. West\" che, vietandogli le Vicodin, scatena in lui la rinascita del suo alter ego malvagio Slim Shady (morto alla fine dell'LP \"Encore\").\nInoltre questo \u00e8 un tributo all'amico e rapper Proof, morto alle ore 3 a.m. (da qui il titolo della canzone).\nIl 28 febbraio 2018, la RIAA lo certifica singolo d'oro per le 500.000 copie vendute nel mercato statunitense.\nVideo.\nIl video, che \u00e8 stato pubblicato via Cinemax il 2 maggio, \u00e8 stato filmato a Detroit, nel centro di riabilitazione di Popsomp Hills.\nIl video, dalle caratteristiche horror e splatter, mostra Eminem che sotto l'effetto degli allucinogeni quali Vicodin e Valium immagina di aver ucciso in modo orrendo tutti quelli che gli erano intorno durante la riabilitazione."}
{"id": "2342870", "revid": "599013", "url": "https://it.wikipedia.org/wiki?curid=2342870", "title": "Elmore Spencer", "text": ""}
{"id": "2342877", "revid": "539155", "url": "https://it.wikipedia.org/wiki?curid=2342877", "title": "Valzer in mi minore KK IVa/15", "text": " \nIl Valzer in Mi minore op. KK IVa/15 \u00e8 una composizione musicale per pianoforte scritta da Fryderyk Chopin nel 1830 e pubblicata postuma nel 1868.\nLa composizione fu scritta quasi certamente nei primi mesi del 1830 quando il musicista si trovava ancora a Varsavia, come egli stesso disse all'amico Tytus Woyciechowski in una lettera del 15 maggio. Anche se Chopin disse di averlo scritto \"per passatempo\", il valzer \u00e8 comunque un brano raffinato, soprattutto da un punto di vista armonico, e si presenta come la migliore di questo tipo di composizioni del periodo giovanile.\nIl valzer propone un'architettura simile a quella del Valzer in La Bemolle Maggiore op. 69 n. 1 (1835), ed \u00e8 costruita secondo lo schema ABA; dopo un'Introduzione di otto battute, presenta una prima parte bitematica con ripresa, una seconda ancora bitematica, il trio in Mi maggiore e una ripresa scorciata della prima. Di fatto due valzer conglobati insieme. Nel primo valzer, a un tema leggero e aggraziato, fa riscontro un secondo all'inizio esitante, poi precipitoso, prima del ritorno del tema d'esordio (schema ABA). Il ritornello indica la ripetizione dell'intero valzer. Il valzer-trio apre con una frase che ricorda sonorit\u00e0 da carrillon musicale. Per un attimo se ne contrappone bruscamente una seconda. A breve distanza l'una si avvicenda pi\u00f9 volte all'altra, come nel trio dell'op. 69. Di nuovo ritorna il valzer principale, ma solo con il primo tema, presto interrotto da una bruciante coda virtuosistica che si conclude con poderosi accordi. Chopin non mise alcuna indicazione agogica all'inizio del brano, va comunque detto che il termine \"Vivace\", aggiunto successivamente dagli editori, pu\u00f2 essere perfettamente accettato.\nIl valzer, dal carattere brillante, viene spesso eseguito in concerto e ha avuto sempre successo fra il pubblico; tra gli studiosi i pareri sono stati discordanti, si passa dal giudizio entusiasta, in particolare per l'armonia, di Paul Hamburger a un'opinione un po' rigida del pianista Paul Badura-Skoda che non lo ritiene molto significativo."}
{"id": "2342880", "revid": "365417", "url": "https://it.wikipedia.org/wiki?curid=2342880", "title": "Vincenzo Bocciarelli", "text": "Biografia.\nOrigini e giovinezza.\nQuinto di sei figli, nasce a Bozzolo in un piccolo comune della provincia di Mantova. Dopo pochi mesi dalla nascita, la famiglia si trasferisce a Siena, qui avviene sia la formazione scolastica che artistica frequentando l\u2019Istituto d\u2019Arte Duccio di Buoninsegna e in contemporanea il Piccolo Teatro di Siena dove, appena quindicenne, debutta, prima in \"Gl'innamorati\" di Carlo Goldoni nel ruolo di Fulgenzio e poi nella \"Fedra di Seneca\" di Lucio Anneo Seneca nel ruolo di Ippolito e successivamente in \"Vigilanza Stretta\" di Jean Genet.\nGli esordi.\nPoco dopo vince una borsa di studio all\u2019Accademia del Teatro di Palmi diretta da Alvaro Piccardi dove ha modo di misurarsi con un approccio didattico teatrale pi\u00f9 sistematico con insegnanti di livello sia nazionale che internazionale. Grazie a questa preparazione, riesce ad essere ammesso alle selezioni per entrare nella scuola del Piccolo Teatro di Milano - Teatro d'Europa diretta da Giorgio Strehler, il quale un anno dopo lo sceglie per sostituire un attore nel Faust di Goethe, colossale produzione teatrale, suddiviso in due parti, per la durata totale di sei ore con un cast composto da attori del calibro di Tino Carraro, Giulia Lazzarini, Franco Graziosi, Andrea Jonasson. Dopo essersi diplomato nel 1993 e aver ricevuto il Premio Hystrio alla Vocazione a Montegrotto Terme da Vittorio Gassman, per conto della rivista di teatro Histryo, viene notato da Glauco Mauri che lo sceglie come coprotagonista nel ruolo di Karl Van Beethoven nello spettacolo \"I Quaderni di conversazione\" di Ludwig Van Beethoven e per la tourn\u00e9e \"Tutto per bene\" di Luigi Pirandello dove si confronta con il nuovo mondo delle tourn\u00e9e teatrali.\nAnni 1990: le collaborazione con la compagnia Mauri.\nRicopre ruoli sempre pi\u00f9 impegnativi, continuando la collaborazione con la compagnia Mauri, dove interpreta il messaggero in \"Edipo Re\" di Sofocle, Ariel in \"LaTempesta\" e Edgar nel \"Re Lear\", entrambe scritte da William Shakespeare.\nNel 1994 \u00e8 il messaggero nell\u2019\"Antigone\" di Sofocle per la tragedia di Theodoros con il quale inizia una tourn\u00e9e mondiale (1997). In questi anni \u00e8 anche protagonista nella \"Leggenda del Re Pescatore\" al Festival di San Miniato per la regia di Krzysztof Zanussi con Giulio Brogi e Riccardo Garrone con il quale reciter\u00e0 anche in \"Mostellaria\" di Plauto nei teatri siciliani.\nNel 1998 partecipa ad altre tragedie greche come quella che lo vedono ricoprire il ruolo di Polidoro in \"Ecuba\" di Euripide al Teatro Antico di Siracusa con Valeria Moriconi per la regia di Lorenzo Salveti , qualche mese dopo al Teatro Greco di Taormina con Giorgio Albertazzi e Irene Papas nel ruolo del Nunzio nell\u2019\"Edipo Re\"; \u00e8 protagonista di Saffo (Grillparzer) di Franz Grillparzer, diretto da Marco Carniti al Teatro Antico di Ostia. Sempre nello stesso anno, debutta nel \"Dramma del chiedere\" di Peter Hanke a Taormina e successivamente al Teatro dello Spasimo a Palermo con Bianca Toccafondi, Roberto Herlitzka, Nello Mascia.\nNel 1999 durante una recita del Re Lear al Teatro Eliseo, Bocciarelli viene notato dal celebre talent scout Giuseppe Perrone che lo recluta nella sua scuderia: da l\u00ec a poco l\u2019attore lombardo apparir\u00e0 nella serie televisiva \"Nebbia in Valpadana\" accanto a Cochi Ponzoni e Renato Pozzetto per la regia di Felice Farina.\nAnni 2000: tra cinema e fiction di rilievo.\nNel 2000 inizia un nuovo percorso nel mondo della televisione e del cinema, senza per\u00f2 tralasciare il teatro e infatti debutta accanto a Mario Scaccia nel \"Tieste di Bussotti\", opera prodotta dal Teatro dell'Opera di Roma. Sempre nello stesso anno riveste il ruolo di Jane nella \"Signorina Julie\" di August Strindberg con Lucrezia Lante della Rovere. Nel 2001 \u00e8 protagonista nell\u2019\"Angelo Azzurro\" con Giorgio Albertazzi e Valeria Marini e l\u2019anno successivo il Maestro Giorgio Albertazzi lo vuole nelle vesti di Bassanio nel \"Il Mercante di Venezia\" di William Shakespeare. Nel 2004 \u00e8 Antonio in \"Antonio e Cleopatra\" di William Shakespeare al Globe Theatre di Roma accanto a Maddalena Crippa per la regia di Walter Pagliaro. Contemporaneamente prende parte a serie televisive di successo come \"La squadra\", \"Incantesimo 5\", \"Il bello delle Donne 2\" (regia di Maurizio Ponzi),dove interpreta Maurizio De Santis, figlio problematico di una madre deviata interpretata da Ida Di Benedetto, \"Orgoglio\" 1,2,3 dove figura tra i protagonisti della serie campione di ascolti nei panni del Marchese Andrea brofari, \"Don Matteo 5\", protagonista di una puntata della fiction \"Un Caso di Coscienza 2\" con Sebastiano Somma, nell\u2019Inchiesta (The Final Inquiry nella distribuzione internazionale Twenty Century Fox) dove ricopre il ruolo di Caligola accanto al Premio Oscar Max von Sydow, ruolo che gli fa ottenere numerosi riconoscimenti. La regia \u00e8 di Giulio Base, il quale lo sceglie poco dopo anche per il colossal internazionale targato RAI \"Pompei\".\nAnni 2005: l\u2019incontro con Vancini e il cinema indiano.\nNel 2005 grazie all\u2019incontro con il maestro Florestano Vancini viene scelto per interpretare il cardinale Ippolito D\u2019este nel colossal storico \"e ridendo l'uccise\" con Mariano Rigillo. Nel 2009 incide il suo primo cd di poesia e canzoni d\u2019amore dal titolo \"Je t\u2019aime\" con la cantante francese Eva Lopez distribuito da l\u2019allora Rai Trade. Nel 2010 arriva l\u2019ingaggio internazionale come primo attore europeo e protagonista di una produzione Indiana dal titolo \"Nirakazhcha\" acquistato successivamente da RAI Cinema, che nella versione italiana ha preso il titolo \"La strada dei colori\". Ulteriori collaborazioni sono avvenute con la radio sia nella conduzione che in qualit\u00e0 di attore, infatti nel 2013 Giuliana Lojodice lo sceglie come coprotagonista in \"Jezabel\" tratto dal libro di Ir\u00e8ne N\u00e9mirovsky per Rai Radio 3. Sempre nello stesso anno, per l\u2019iniziativa \"Una notte al Museo\" istituita dal Ministero dei beni e delle attivit\u00e0 culturali e del turismo, Bocciarelli crea un\u2019antologia dal titolo \"I segreti dell\u2019anima\" che lo porta nei pi\u00f9 importanti musei di Roma e non solo.\nAnni 2014-2021: debutto nei film di successo.\nNel 2014 viene scelto da Luca Miniero nel ruolo di Paolo Ghioni per il film campione di incassi \"La scuola pi\u00f9 bella del mondo\" accanto a Cristian De Sica, Rocco Papaleo e Miriam Leone. Successivamente arrivano altre partecipazioni in pellicole importanti come quella in Red Land con Franco Nero e Geraldine Chaplin per la regia di Maximiliano Hernando Bruno; il film \u00e8 stato presentato al Festival Di Venezia edizione 2018. Dello stesso anno \u00e8 anche il film presentato a Cannes, Mission Possible, diretto da Bret Roberts, con John Savage e prodotto e distribuito in sessanta paesi dalla Movie On Pictures International Holding di Enrico Pinocci con la quale Bocciarelli ha un contratto per altre cinque pellicole che sono attualmente in lavorazione. Oltre al cinema, nel 2020 ha scritto il suo primo manoscritto realizzato durante il lockdown, dal titolo \"Sulle ali dell\u2019arte\", ovvero come resistere ad una pandemia attraverso il teatro, la poesia e la forza dell\u2019arte, edito da Accademia Edizioni ed Eventi. Nel 2021 \u00e8 nel cast dello short movie \"Lockdownlove.It\" per la regia di Anna Marcello e di cui \u00e8 anche produttore associato."}
{"id": "2342883", "revid": "287204", "url": "https://it.wikipedia.org/wiki?curid=2342883", "title": "Lega Nazionale A 2003-2004 (hockey su ghiaccio)", "text": "La stagione 2003-2004 del campionato svizzero di hockey su ghiaccio ha visto campione il SC Bern, mentre la stagione regolare \u00e8 stata vinta dall'HC Lugano.\nSpareggio (LNA-LNB).\nLausanne HC 4 - EHC Biel 0 (3;2; 5;1; 4;3; 5;1)"}
{"id": "2342885", "revid": "729019", "url": "https://it.wikipedia.org/wiki?curid=2342885", "title": "Kasibu", "text": "Kasibu \u00e8 una municipalit\u00e0 di Terza classe delle Filippine, situata nella Provincia di Nueva Vizcaya, nella regione della Valle di Cagayan.\nKasibu \u00e8 formata da 30 baranggay:"}
{"id": "2342890", "revid": "2130303", "url": "https://it.wikipedia.org/wiki?curid=2342890", "title": "Chiesa-oratorio della Madonna del Carmelo", "text": "La chiesa-oratorio della Madonna del Carmelo \u00e8 un edificio religioso cinquecentesco che si trova sulla strada cantonale a Villa di Coldrerio.\nStoria.\nLa struttura originaria fu modificata nel 1621, quando fu costruita la cappella dell'Assunta, poi fra il 1667 e il 1669, quando fu aggiunto il campanile, e infine nel 1768, quando fu realizzato il coro. L'anno successivo, infine, Antonio Monzini realizz\u00f2 l'altare in marmo policromo, successivamente modificato e decorato. Nel XX secolo fu restaurata tre volte: un primo intervento fra il 1942 e il 1954, un secondo nel 1968 e l'ultimo fra il 1982 e il 1983.\nDescrizione.\nEsterno.\nSulla facciata, dotata di copertura a capanna, spicca un affresco tardocinquecentesco, realizzato forse da Giovanni Battista Tarilli, che rappresenta l'\"Assunta\". Il campanile \u00e8 barocco.\nInterno.\nL'edificio \u00e8 dotato di una navata unica con volta a botte lunettata che culmina in un presbiterio quadrangolare la cui volta \u00e8 dotata di una balaustra in marmo realizzata nel 1704 da Agostino Rossi. Il portichetto nella parte sinistra della chiesa \u00e8 neoclassico. Interessanti le decorazioni della volta: quella della navata ospita affreschi eclettici del 1899, mentre quella del presbiterio, divisa in quattro parti, custodisce alcuni stucchi secenteschi cariatidi, opera forse di Domenico Fontana, e le figure degli \"Evangelisti\" affrescate nello stesso secolo. Quella del coro, infine, ospita un affresco di Francesco Silva che rappresenta l'\"Incoronazione della Vergine\" e le quadrature (1770) realizzate da Francesco Calvi. Ancora nel coro spiccano, nell'emiciclo, i medaglioni settocenteschi sui quali nel secolo successivo fu rappresentata, in sette quadri, la \"Storia della consegna dello scapolare a frate Simone Stock\".\nIl tabernacolo e il tempietto dell'altare furono realizzati da Gaetano Cantoni nel 1826. Qui si trovano una \"Madonna\", scultura di Giulio Cesare Mangone risalente al 1618, e una tela di Florindo Soldini, sulla parete sinistra, che rappresenta la \"Crocifissione di Ges\u00f9\". L'arco trionfale, invece, ospita un affresco quattrocentesco che raffigura la \"Madonna del Latte\", nota anche come \"Madonna del pez\u00f6\u00f6\" (\"della pezzuola\").\nRicca di decorazione anche la cappella dell'Assunta: la volta ospita gli affreschi \"Dio Padre\" e \"Madonna del Carmelo con i confratelli e le Anime purganti\" (1641-1642), di Pier Francesco Mola, che nello stesso periodo realizz\u00f2 anche \"San Rocco\" e \"San Sebastiano\" sugli stucchi realizzati fra il 1622 e 1624 da Francesco Silva e Cristoforo Reina ai fianchi dell'altare. La cappella, dotata di un piccolo coro che ospita i gonfaloni della Confraternita del Carmine, decorati con la \"Madonna dello scapolare e i confratelli\" realizzata nel 1834 da Alfonso Mola e le rappresentazioni tardo-ottocentesche di San Giorgio e San Vittore. Delle decorazioni fanno parte la pala con l'\"Assunta\" (1588), realizzata da Domenico Pozzi forse per l'altare maggiore, e un'ancona in marmo, opera di Antonio Monzini del 1773."}
{"id": "2342892", "revid": "712828", "url": "https://it.wikipedia.org/wiki?curid=2342892", "title": "\u0100nanda", "text": ""}
{"id": "2342894", "revid": "729019", "url": "https://it.wikipedia.org/wiki?curid=2342894", "title": "Kayapa", "text": "Kayapa \u00e8 una municipalit\u00e0 di Terza classe delle Filippine, situata nella Provincia di Nueva Vizcaya, nella regione della Valle di Cagayan.\nKayapa \u00e8 formata da 30 baranggay:"}
{"id": "2342895", "revid": "729019", "url": "https://it.wikipedia.org/wiki?curid=2342895", "title": "Louis Fran\u00e7ois de Boufflers", "text": "Biografia.\nI primi anni.\nNacque da una famiglia fra le pi\u00f9 antiche e nobili della Piccardia che aveva le sue origini nel XII secolo. Studi\u00f2 alla scuola di Luigi II di Borbone-Cond\u00e9 e di Henri de La Tour d'Auvergne, visconte di Turenne, e si distinse come colonnello dei dragoni nel corso della guerra d'Olanda (1672-1678). Durante la conquista della Lorena (1670), prest\u00f2 servizio sotto il maresciallo Fran\u00e7ois de Cr\u00e9quy. Nelle Province Unite, prest\u00f2 servizio sotto Henri de La Tour d'Auvergne, visconte di Turenne, distinguendosi pi\u00f9 volte per abilit\u00e0 e coraggio; quando Turenne venne ucciso da una cannonata nel 1675, egli prese il comando della retroguardia durante la ritirata dell'esercito francese. Nel 1677 venne nominato maresciallo di campo.\nSi spos\u00f2 con Catherine Charlotte de Gramont (1669 - 1739), figlia del duca Antoine-Charles de Gramont.\nLa carriera militare.\nIntrapresa la carriera militare, venne nominato governatore militare della provincia di Trois-\u00c9v\u00each\u00e9s. Nel dicembre del 1687, si rec\u00f2 a Metz per rimettere ordine in citt\u00e0. Rese pubblici durante questi anni i giardini Boufflers che erano di sua propriet\u00e0.\nLa guerra della Lega di Augusta.\nEspugn\u00f2 la fortezza di Magonza il 15 ottobre 1688, nonostante le nuove fortificazioni realizzate dall'arcivescovo e principe elettore Anselm Franz von Ingelheim. Contribu\u00ec nel 1690 alla vittoria nella battaglia di Fleurus, conquist\u00f2 Furnes nel 1693. Venne nominato maresciallo di Francia nel 1693 e insignito del titolo di duca nel 1694. L'anno seguente, venne incaricato della difesa della citt\u00e0 di Namur dall'assedio posto da Guglielmo d'Orange. I francesi, riparatisi nella cittadella fortificata da Vauban, si arresero agli assedianti il 5 settembre 1695, dopo mesi di aspri combattimenti con gravi perdite di uomini da entrambe le parti.\nLa guerra di Successione spagnola.\nIn virt\u00f9 del valore dimostrato sul campo di battaglia, nel 1701 Boufflers ottenne le insegne del Toson d'oro spagnolo. Comand\u00f2 quindi l'armata delle Fiandre nel 1702. Durante la guerra di successione spagnola, comand\u00f2 l'armata francese nei Paesi Bassi meridionali. Sconfisse gli olandesi alla battaglia di Nimega ma venne poi fatto retrocedere dal duca di Marlborough. Nel 1704, gli venne assegnato il comando della Guardia del Corpo del re. Difese Lilla nel 1708 contro il principe Eugenio di Savoia e diresse la ritirata dopo la sconfitta nella battaglia di Malplaquet nel 1709 al posto del maresciallo Claude Louis Hector de Villars.\nMor\u00ec a Fontainebleau il 22 agosto 1711."}
{"id": "2342897", "revid": "125846241", "url": "https://it.wikipedia.org/wiki?curid=2342897", "title": "RCF (azienda)", "text": "RCF (in origine \"Radio Cine Forniture \u2013 R.C.F. S.r.l.\") \u00e8 un'azienda italiana di Reggio nell'Emilia costituita nel 1949, tra i leader mondiali nella produzione di sistemi audio professionali.\nStoria.\nRCF nasce nel 1949 come ditta produttrice di microfoni, amplificatori e trasduttori elettroacustici (altoparlanti); questi ultimi venivano poi installati da altre aziende produttrici di sistemi di rinforzo sonoro nelle proprie casse acustiche. Dopo gli anni '60 la RCF produce e distribuisce altoparlanti a tromba per public address, mentre a partire dagli anni '70 installa i propri altoparlanti in casse acustiche di propria produzione. Nel 1996 la ditta introduce nel mercato italiano la serie ART, composta da diffusori acustici con amplificatore incorporato nella cassa, divenendo tra i pochi produttori a livello globale di diffusori attivi.\nNel 2004 viene introdotta la serie \"High Definition - Touring and Theatre\", equipaggiata con DSP. Recentemente \u00e8 stata sviluppata la tecnologia RD Net, sistema per il controllo remoto in rete degli altoparlanti facenti parte di un sistema di rinforzo sonoro per grandi eventi e grandi installazioni. Dal 2017 tutti gli altoparlanti attivi con DSP incorporano la tecnologia FiRPHASE, che permette di ottenere una riproduzione lineare con fase a 0\u00b0, posizionandosi come il primo marchio al mondo ad avere un catalogo completo di diffusiori pienamente compatibili in fase.\nIl 20 settembre 2019 RCF Group \u00e8 pronto a ritornare nella Borsa di Milano (dopo il delisting del 2013), segmento STAR, con una forchetta da 1,15-1,45 euro. Un mese pi\u00f9 tardi, il 17 ottobre 2019, rinuncia alla quotazione per il mercato non favorevole.\nRCF Arena.\nRCF Arena nasce nella zona gi\u00e0 nota come Campovolo ed \u00e8 pronta ed operativa da settembre 2020. Lo spazio per eventi all'aperto consente una capienza da 10 000 a 100 000 persone, con una pendenza del prato del 5% per garantire una visuale ed un'acustica ottimali. Il palco \u00e8 posto nella parte pi\u00f9 bassa dell\u2019Arena in posizione centrale e con un angolo visuale massimo di 110\u00b0 - valore ottimale per permettere a tutto il pubblico la migliore visibilit\u00e0. Gli spazi dell'Arena hanno gi\u00e0 ospitato eventi con affluenza record come il Popmart Tour degli U2 e i vari concerti di Campovolo dell'artista Luciano Ligabue."}
{"id": "2342898", "revid": "281901", "url": "https://it.wikipedia.org/wiki?curid=2342898", "title": "Scomberesox saurus", "text": "La costardella (\"Scomberesox saurus\") \u00e8 un pesce di mare della famiglia Scomberesocidae.\nDistribuzione e habitat.\nSi tratta di una specie cosmopolita, presente nei settori caldi e temperati di tutti gli oceani. In Europa \u00e8 diffusa nel mar Mediterraneo e lungo le coste atlantiche a nord fino alla Manica, talvolta fino alla Norvegia. Nei mari italiani \u00e8 segnalata ovunque (pi\u00f9 di rado nell'alto Adriatico) ed \u00e8 comunissima nello stretto di Messina.\n\u00c8 pelagica e non si avvicina alle coste che nel periodo della riproduzione.\nDescrizione.\nSimile all'aguglia ma meno allungata, con rostro pi\u00f9 corto e dotato di denti sottili. Questo pesce ha pinna dorsale e pinna anale molto arretrate, opposte e simmetriche. La pinna caudale \u00e8 forcuta; sul peduncolo caudale sono presenti pinnule simili a quelle degli Scombridae.\nLa colorazione \u00e8 bruna o verdastra sul dorso con una fascia argentea sui fianchi, spesso accompagnata da una linea scura.\nLe dimensioni raggiungono i 40\u00a0cm.\nAlimentazione.\nSi nutre di plancton e di giovani esemplari di sardine e acciughe.\nRiproduzione.\nSi riproduce da ottobre a dicembre e in tale occasione si avvicina leggermente alle coste. Le uova sono grandi (2\u00a0mm), pelagiche e dotate di filamenti rigidi. I giovanili, dal vistoso colore azzurro, sono privi di \"becco\", che ha uno sviluppo differenziale, dapprima si sviluppa la mascella inferiore, la superiore si allungher\u00e0 quando il pesce misura circa 15\u00a0cm.\nBiologia.\n\u00c8 una specie gregaria e forma banchi talvolta immensi.\nPredatori.\nRappresenta un anello importante della catena trofica e viene catturata in gran quantit\u00e0 da tonni, palamite, pesci spada, cetacei e uccelli di mare.\nPesca.\nQuesta specie ha importanza per il consumo, soprattutto nella zona dello stretto di Messina, dove viene pescato con apposite reti da circuizione. Al contrario dell'aguglia non abbocca alle lenze. Le carni sono pregiate e non ha le ossa verdi tipiche dell'aguglia. A Messina, dove questo pesce costituisce un piatto tipico, viene consumata fritta ed accompagnata con cipolla."}
{"id": "2342904", "revid": "299089", "url": "https://it.wikipedia.org/wiki?curid=2342904", "title": "Mah\u0101s\u0101\u1e45ghika", "text": ""}
{"id": "2342905", "revid": "281901", "url": "https://it.wikipedia.org/wiki?curid=2342905", "title": "Costardella", "text": ""}
{"id": "2342906", "revid": "729019", "url": "https://it.wikipedia.org/wiki?curid=2342906", "title": "Quezon (Nueva Vizcaya)", "text": "Quezon \u00e8 una municipalit\u00e0 di Quinta classe delle Filippine, situata nella Provincia di Nueva Vizcaya, nella regione della Valle di Cagayan.\nQuezon \u00e8 formata da 12 baranggay:"}
{"id": "2342907", "revid": "281901", "url": "https://it.wikipedia.org/wiki?curid=2342907", "title": "Gastodella", "text": ""}
{"id": "2342908", "revid": "200578", "url": "https://it.wikipedia.org/wiki?curid=2342908", "title": "Tavole di Heraclea", "text": ""}
{"id": "2342913", "revid": "580197", "url": "https://it.wikipedia.org/wiki?curid=2342913", "title": "Fridrich Arturovi\u010d Cander", "text": "Fu uno dei pionieri dell'astronautica dell'Unione Sovietica. Fu progettista del primo razzo a propellente liquido ad essere lanciato dall'Unione Sovietica, il GIRD-X, e contribu\u00ec coi suoi studi teorici alla corsa allo spazio.\nBiografia.\nFridrich Arturovi\u010d Cander nacque il 23 agosto 1887 (corrispondente all'11 agosto del calendario giuliano) a Riga, nell'Impero russo, da una famiglia di tedeschi baltici. Il padre Arthur Georg era un medico con interessi anche nelle scienze naturali e trasmise la passione verso le scienze e la tecnologia al figlio. Nel 1898 venne iscritto alla scuola superiore tecnica a Riga, diplomandosi dopo un programma di sette anni risultando tra i migliori studenti. In questi anni fu affascinato dai lavori di Konstantin Ciolkovskij e si appassion\u00f2 ai problemi del volo spaziale. Nel corso dei suoi studi presso l'universit\u00e0 tecnica di Riga calcol\u00f2 le traiettorie necessarie per un volo verso Marte.\nNel 1908 scrisse delle note sui viaggi interplanetari, indicando le problematiche legate alla vita nel corso di questi viaggi e fu il primo a ipotizzare l'uso di serre nelle navicelle spaziali per far crescere le piante. Nel 1911 pubblic\u00f2 dei lavori nei quali propose di utilizzare parti della struttura stessa della navicella spaziale come ulteriore combustibile: la navicella sarebbe decollata come un normale aeroplano, e superati i limiti dell'atmosfera terrestre si sarebbero utilizzati come combustibile elementi strutturali non pi\u00f9 necessari, quali le eliche e le ali. Nel 1921 present\u00f2 questa sua idea all'associazione degli inventori e nel 1924 questo lavoro venne pubblicato sulla rivista \"Technika i \u017eizn'\" (tecnologia e vita).\nNel 1914 si laure\u00f2 in ingegneria presso l'universit\u00e0 tecnica di Riga e nell'anno successivo si trasfer\u00ec a Mosca. Il 20 gennaio 1924 Fridrich Cander nel corso di una riunione della sezione teorica della societ\u00e0 degli appassionati di astronomia di Mosca present\u00f2 un suo lavoro su un'astronave interplanetaria, proponendo anche la creazione di una societ\u00e0 dedicata allo studio delle comunicazioni interplanetarie in Unione Sovietica. Tre mesi dopo, nell'aprile 1924, 25 studenti dell'Accademia militare \u017dukovskij, tra i quali lo stesso Cander, formarono la societ\u00e0 per lo studio delle comunicazioni interplanetarie (\"\u041e\u0431\u0449\u0435\u0441\u0442\u0432\u043e \u0438\u0437\u0443\u0447\u0435\u043d\u0438\u044f \u043c\u0435\u0436\u043f\u043b\u0430\u043d\u0435\u0442\u043d\u044b\u0445 \u0441\u043e\u043e\u0431\u0449\u0435\u043d\u0438\u0439\"), decidendo all'unanimit\u00e0 di assegnare la guida scientifica della societ\u00e0 a Konstantin Ciolkovskij.\nNel 1929 inizi\u00f2 a lavorare sul suo primo motore a reazione, chiamato OR-1, alimentato ad aria compressa e benzina, che costru\u00ec e test\u00f2. Nel biennio 1930-1931 Cander insegn\u00f2 all'Istituto di Aviazione di Mosca. Nel 1931 conobbe Sergej Korol\u00ebv, un progettista di alianti ventiquattrenne, assieme al quale partecip\u00f2 alla fondazione del Gruppo per lo studio del moto reattivo (GIRD, \"\u0413\u0440\u0443\u043f\u043f\u0430 \u0438\u0437\u0443\u0447\u0435\u043d\u0438\u044f \u0440\u0435\u0430\u043a\u0442\u0438\u0432\u043d\u043e\u0433\u043e \u0434\u0432\u0438\u0436\u0435\u043d\u0438\u044f\"), tra i primi centri statali per lo sviluppo di razzi in Unione Sovietica. Cander divenne il coordinatore della prima brigata del GIRD, che si occupava dei sistemi di propulsione. Il primo progetto GIRD divenne il motore a reazione OR-1 di Cander, il quale us\u00f2 questo motore per studiare gli effetti energetici di combustibili ibridi caratterizzati da polveri metallici combinate alla benzina, con la camera di combustione che veniva raffreddata da un flusso d'aria che entrava dall'ugello di coda. Assieme a Korol\u00ebv lavor\u00f2 sul progetto GIRD 02, realizzando il motore a reazione OR-2 per l'aliante con motore a reazione RP-1 progettato da Korol\u00ebv. L'OR-2 bruciava una miscela di ossigeno gassoso e benzina, aveva l'ugello realizzato con grafite termoresistente e produceva una spinta di 490 N. Cander prese poi parte alla progettazione e realizzazione di un razzo a combustibile liquido, il GIRD-X, che venne testato per la prima volta nel marzo 1933. Il 25 novembre 1933 il GIRD-X divenne il primo razzo sovietico a propellente liquido ad essere lanciato, ma Fridrich Cander non pot\u00e9 assistere allo storico lancio perch\u00e9 il 28 marzo 1933 mor\u00ec improvvisamente di tifo nella citt\u00e0 di Kislovodsk. Subito dopo la sua morte la guida della prima brigata del GIRD pass\u00f2 a Leonid Konstantinovi\u010d Korneev."}
{"id": "2342915", "revid": "729019", "url": "https://it.wikipedia.org/wiki?curid=2342915", "title": "Battaglia di Trincomalee", "text": "La battaglia di Trincomalee, fu la quarta battaglia in ordine cronologico ad essere combattuta tra la flotta britannica capitanata dal viceammiraglio Edward Hughes e la flotta francese capitanata da Bailli de Suffren al largo delle coste indiane del golfo del Bengala durante la rivoluzione americana. La battaglia ebbe luogo il 3 settembre 1782.\nLa battaglia terrestre (25-31 agosto 1782).\nDopo essere stato rifornito, Pierre Andr\u00e9 de Suffren arriv\u00f2 di sorpresa davanti a Trincomalee, sulla costa est di Ceylon, il 25 agosto 1782. Lo sbarco delle truppe avviene di notte, all'una del mattino sulla spiaggia fuori dalla portata delle batterie britanniche del forte a protezione del porto e Suffren prende il comando. Il signor d'Agout, tenente colonnello della 3e l\u00e9gion de volontaires \u00e9trangers de la marine, \u00e8 responsabile della fanteria e di alcuni elementi della cavalleria, Duvis del genio, M. Fontaine dell'artiglieria. Il 30 agosto 1782, la batteria di Andr\u00e9 de Rambaud apre il fuoco. \"I proiettili fanno effetto sulle mura\" annota Suffren nel suo giornale di bordo, del 1\u00ba settembre 1782. Con i suoi 1.272 soldati, prende d'assalto e conquista Trincomalee il 31 agosto. Questa azione a sorpresa permette a Suffren di avere un porto per la sua squadra nella regione. Lasciando un contingente numeroso per difendere il porto, Suffren e la sua squadra aspettano fuori dal porto l'attacco di Hughes.\nLa battaglia marittima (3 settembre 1782).\nLa squadra di Hughes arriv\u00f2 davanti a Trincomalee. Suffren lanci\u00f2 un forte attacco, che riusc\u00ec soltanto a distruggere alcune navi. La formazione di combattimento pi\u00f9 ordinata tenuta dagli inglesi volse il combattimento a favore di questi ultimi, con la fine nella tarda serata. La nave ammiraglia \"H\u00e9ros\" di Suffren venne fortemente danneggiata. L'ammiraglio dovette fuggire dopo aver subito pesanti perdite: 82 morti e 255 feriti. Gli inglesi non ebbero che 51 feriti.\nCon il monsone che si profilava all'orizzonte, Suffern decise, dopo un nuovo breve scalo a Gondelour dove lasci\u00f2 le sue truppe, di andare a svernare nella vasta baia di Achem, nell'isola di Sumatra. Gli inglesi parimenti decidono di svernare a Bombay.\nMa dopo questo scacco, Suffren rimuove dai loro rispettivi comandi tre dei suoi capitani che vengono rimandati all'\u00eele de France. Un quarto, esausto, si dimette e muore poco tempo dopo."}
{"id": "2342931", "revid": "729019", "url": "https://it.wikipedia.org/wiki?curid=2342931", "title": "Santa Fe (Nueva Vizcaya)", "text": "Santa Fe \u00e8 una municipalit\u00e0 di Quarta classe delle Filippine, situata nella Provincia di Nueva Vizcaya, nella regione della Valle di Cagayan.\nSanta Fe \u00e8 formata da 16 baranggay:"}
{"id": "2342932", "revid": "228587", "url": "https://it.wikipedia.org/wiki?curid=2342932", "title": "SAMIM", "text": "SAMIM S.p.A. (Societ\u00e0 Azionaria Minerario-Metallurgica) era una azienda italiana che operava nel settore delle partecipazioni finanziarie.\nStoria.\nSAMIM.\nLa societ\u00e0 nacque nel giugno 1978 da ENI, come societ\u00e0 finanziaria, caposettore ENI per il comparto minerario e metallurgico (metallurgia dei metalli non ferrosi - piombo, zinco). Le attivit\u00e0 del settore dovevano essere riorganizzate in seguito allo scioglimento di EGAM e al confluimento in ENI di 33 sue aziende: le aziende di comparto, gi\u00e0 precedentemente detenute, vennero trasferite dall'ENI alla nuova societ\u00e0 SAMIM, che si occup\u00f2 di coordinare le loro attivit\u00e0 di ricerca, estrazione, trattamento e vendita di minerali, metalli e derivati.\nPartecipazioni.\nLa societ\u00e0 assunse partecipazioni in 33 societ\u00e0 originariamente dell'EGAM. Tra queste la SIV, la Vetrocoke Cokapuania S.p.A., la Societ\u00e0 Mercurifera Monte Amiata S.p.A., la Cokitalia S.A., la Carbosulcis, la Ammi S.p.A., la Solmine, la Comsal e altre aziende, operanti nella gestione di miniere (in Sardegna e sul Monte Amiata) e nel settore meccano-tessile.\nSAMIM e SAMETON.\nNel 1984 la Samim effettua una joint-venture con la Tonolli SpA, da cui nasce la Sameton SpA cui vengono conferiti una serie di stabilimenti specializzati nella produzione di metalli non ferrosi (piombo, ottone, rame e altri) da residui e rottami (la csd \"Metallurgia secondaria\"). La sede della Sameton \u00e8 a Milano e gli stabilimenti principali sono a Paderno Dugnano, Pieve Vergonte, Moncalieri, Sulmona, Marcianise e Pontenossa (Bg). Nel 1985 Tonolli esce dalla joint-venture e a fronte di un cospicuo compenso cede alla Samim la propria quota. Nel 1987 gli stabilimenti Sameton verranno incorporati nella Nuova Samim.\nNuova SAMIM e SIM.\nNel 1986 l'ENI separ\u00f2 le miniere dalla metallurgia: nacquero cos\u00ec la SIM - Societ\u00e0 Italiana Miniere per le miniere e la Nuova SAMIM per gestire gli impianti metallurgici di Portovesme, San Gavino Monreale, Marghera, Sulmona, Ponte Nossa, Paderno Dugnano, Marcianise, Pieve Vergonte e Moncalieri.\nNel 1993 la \"Nuova SAMIM\" divenne \"Enirisorse\"."}
{"id": "2342939", "revid": "339392", "url": "https://it.wikipedia.org/wiki?curid=2342939", "title": "Irina Shaykhlislamova", "text": ""}
{"id": "2342940", "revid": "339392", "url": "https://it.wikipedia.org/wiki?curid=2342940", "title": "Lunakhod", "text": ""}
{"id": "2342941", "revid": "767487", "url": "https://it.wikipedia.org/wiki?curid=2342941", "title": "Solano (Nueva Vizcaya)", "text": "Solano \u00e8 una municipalit\u00e0 di Seconda classe delle Filippine, situata nella Provincia di Nueva Vizcaya, nella regione della Valle di Cagayan.\nSolano \u00e8 formata da 22 baranggay:"}
{"id": "2342946", "revid": "827882", "url": "https://it.wikipedia.org/wiki?curid=2342946", "title": "DC Universe Online", "text": "DC Universe Online \u00e8 un videogioco online free-to-play per Microsoft Windows, PlayStation 3, PlayStation 4 e Xbox One, un MMORPG ambientato nell'Universo DC. Il gioco \u00e8 stato pubblicato il 14 gennaio 2011 in Europa.\nTrama.\nUna futura battaglia tra Batman, Superman, Wonder Woman, Cyborg, Lanterna Verde, Flash e Freccia Verde contro Lex Luthor, Deathstroke, Black Adam, Harley Quinn, Joker, Circe, Giganta, Poison Ivy e Metallo uccide tutti gli eroi. In seguito, senza pi\u00f9 la resistenza di tutti i supereroi, Brainiac distrugge il genere umano tramite i suoi Exobytes, dopo che questi piccoli dispositivi hanno rubato tutti i superpoteri di eroi e criminali.\nLuthor, unico sopravvissuto, torna nel passato per avvertire Batman, Superman e Wonder Woman del piano di Brainiac. Libera quindi sulla terra degli Exobytes sottratti a Brainiac, che danno agli umani dei superpoteri, in modo che possano salvare la Terra.\nBraniac attacca la Terra e trova una forte resistenza da parte del genere umano, ma tenta comunque di distruggere gli umani.\nSviluppo.\nSviluppato dagli studi di Austin di Sony Online Entertainment, nel progetto sono stati coinvolti il disegnatore Jim Lee come direttore esecutivo, e alla storia hanno collaborato i noti autori di fumetti Geoff Johns e Marv Wolfman. Altri realizzatori sono Carlos D'Anda, JJ Kirby, Oliver Nome, Eddie Nunez, Livio Ramondelli e Michael Lopez, oltre a Chris Cao e Shawn Lord, gi\u00e0 sviluppatori di EverQuest.\nIl primo concept art del gioco \u00e8 stato reso noto il 4 luglio 2008, seguito dieci giorni dopo dal primo trailer, da altri screenshot e da alcune informazioni date dagli sviluppatori come risposta alle questioni proposte dagli stessi giocatori. Altre informazioni sono state rivelate durante il Comic-Con International, insieme ad un \"Making of\" del gioco. All'E3 2010 \u00e8 stato pubblicato il gameplay con la possibilit\u00e0 di visualizzare tutti i poteri disponibili per gli eroi creati. In concomitanza \u00e8 stato rilasciato anche il nuovo trailer. Per gli Stati Uniti \u00e8 anche stato presentato il prezzo dell'abbonamento che si aggira intorno ai 14,99$.\nIl 9 dicembre 2010 \u00e8 stato comunicato che gli utenti PlayStation Plus USA potranno provare la beta in anteprima.\nIl 21 dicembre sono stati comunicati i prezzi dell'abbonamento che vanno da 12,99\u20ac al mese oppure a un vitalizio solo per PC dal costo di 180\u20ac.\nDal 1\u00ba novembre 2011 il gioco \u00e8 diventato free to play.\nPersonaggi.\nNel gioco sono presenti i seguenti personaggi giocabili.\nDLC.\nTra il 2011 e il 2012 sono stati distribuiti cinque DLC:\nA met\u00e0 gennaio 2013 sono stati resi pubblici il DLC \"Home Turf\" (che d\u00e0 accesso a molte missioni e stili) e \"Crisi Originale\" (che aggiunge molte istanze).\nIl 2 settembre 2013 \u00e8 stato distribuito l'ottavo DLC: \"Figli di Trigon\" (che d\u00e0 accesso alla Landa di Gotham, missioni, stili e ad alcune istanze)\nIn seguito, sono stati distribuiti altri DLC:\nDa marzo ad aprile 2015 sono stati fatti dei cambiamenti ai contenuti scaricabili: ai DLC non saranno pi\u00f9 allegati i nuovi superpoteri, che saranno accessibili comprandoli separatamente o con i nuovi pacchetti.\nAccoglienza.\nLa rivista \"Play Generation\" diede alla versione per PlayStation 3 un punteggio di 80/100, apprezzando la riproduzione dell'Universo DC ben riuscita e le meccaniche semplici e divertenti e come contro la poca variet\u00e0, il comparto tecnico non eccelso e con qualche bug ed aggiornamenti \"monstre\", finendo per trovarlo un titolo che i fan dei supereroi avrebbe adorato mentre gli amanti dei GdR avrebbero trovato un'ottima \"nave scuola\" per chi era totalmente a digiuno di MMORPG. La stessa testata lo classific\u00f2 come uno dei quattro migliori titoli con i supereroi dei fumetti come protagonisti. Nel corso di pochi mesi dall'uscita il successo fu maggiore del previsto ma siccome non riusciva a trattenere a lungo determinati utenti, Sony Online pubblic\u00f2 un aggiornamento che arricch\u00ec il titolo di nuovi raid, ring per gli eventi PvP, gare e collezionabili, inoltre furono applicate diverse offerte ai prezzi degli abbonamenti al servizio.\nDopo essere divenuto un titolo free to play, nel giro di pochi mesi guadagn\u00f2 un milione di giocatori, e i suoi introiti, derivanti da oggetti acquistabili a pagamento aumentarono vertiginosamente fino a toccare il 700%.\nVendite.\nA pochi giorni dal lancio, SOE annunci\u00f2 che \"DC Universe Online\" fu il suo titolo pi\u00f9 venduto di sempre, godendo di un buon successo e portando allo sviluppo di altri due MMORPG, la versione per PlayStation 3 di \"Free Realms\" pubblicata sempre nel medesimo anno e \"\", quest'ultimo poi rimasto inedito."}
{"id": "2342947", "revid": "200578", "url": "https://it.wikipedia.org/wiki?curid=2342947", "title": "Tempio di Hera", "text": ""}
{"id": "2342948", "revid": "344646", "url": "https://it.wikipedia.org/wiki?curid=2342948", "title": "Lunik 1", "text": ""}
{"id": "2342949", "revid": "344646", "url": "https://it.wikipedia.org/wiki?curid=2342949", "title": "Lunik 9", "text": ""}
{"id": "2342951", "revid": "110157", "url": "https://it.wikipedia.org/wiki?curid=2342951", "title": "Chiesa-oratorio della Nativit\u00e0", "text": "La chiesa-oratorio della Nascita di Ges\u00f9 \u00e8 un edificio religioso barocco che si trova a Villa di Coldrerio.\nStoria.\nLa chiesa, la cui struttura non \u00e8 stata modificata nel corso dei secoli, fu realizzata da Carlo Beccaria, allievo di Gian Lorenzo Bernini e dipendente di papa Alessandro VI, nel 1674. L'edificio ha sub\u00ecto due restauri nel corso del XX secolo: il primo, fra il 1977 e il 1978, si concentr\u00f2 sul campanile, sul tetto e sulle facciate, mentre il secondo, nel 2003, fu rivolto esclusivamente al tetto.\nDescrizione.\nEsterno.\nSulla facciata dell'edificio in mattoni, dotata di lesene binate in cotto, spiccano lo stemma della famiglia Beccaria e un'iscrizione voluta dai committenti. Il campanile, laterale, culmina in una cupola dotata di lanterna e guglia. \nInterno.\nL'edificio \u00e8 dotato di una navata unica rettangolare, divisa in due campate e coperta da una volta a botte, e di un coro a pianta analoga, coperto con una volta a vela decorata con stucchi e con l'affresco \"Dio Padre e la colomba dello Spirito Santo\", attribuito a un allievo di Isidoro Bianchi. Le pareti del coro ospitano inoltre due affreschi, attribuiti alla stessa scuola, che rappresentano la \"Circoncisione di Ges\u00f9\" e l'\"Epifania\". Altri quattro affreschi nello stile di Isidoro Bianchi animano inoltre le pareti della navata: si tratta della \"Pentecoste\", dell'\"Ascensione di Ges\u00f9\", della \"Crocifissione di Ges\u00f9\" e del \"Compianto su Cristo morto\". Questi ultimi due affreschi non sono ben conservati.\nGli interni sono inoltre animati da semipilastri e lesene, sui capitelli dei quali si trovano teste di putti alati che rimandano allo stile di Francesco Borromini. L'arco trionfale \u00e8 decorato da uno stucco dipinto che rappresenta una sibilla che regge una tabella.\nMolto interessante la decorazione dell'altare ionico a parete, realizzato in marmo d'Arzo e dotato di un frontone: proprio sopra quest'ultimo si trova uno stucco dipinto con l'\"Annunciazione\", mentre il corpo dell'altare \u00e8 decorata da una \"Nativit\u00e0\" affrescata e con cornice di stucco, anche in questo caso attribuita alla scuola di Isidoro Bianchi."}
{"id": "2342953", "revid": "344646", "url": "https://it.wikipedia.org/wiki?curid=2342953", "title": "Lunik 10", "text": ""}
{"id": "2342956", "revid": "439868", "url": "https://it.wikipedia.org/wiki?curid=2342956", "title": "Villaverde", "text": "Villaverde \u00e8 una municipalit\u00e0 di Quinta classe delle Filippine, situata nella Provincia di Nueva Vizcaya, nella regione della Valle di Cagayan.\nVillaverde \u00e8 formata da 9 baranggay:"}
{"id": "2342962", "revid": "110157", "url": "https://it.wikipedia.org/wiki?curid=2342962", "title": "Rottalhorn", "text": "Il Rottalhorn (3.972\u00a0) \u00e8 una montagna delle Alpi Bernesi posta sul confine tra il Canton Berna ed il Canton Vallese.\nDescrizione.\n\u00c8 collocato circa 600 m a sud della pi\u00f9 alta e pi\u00f9 importante Jungfrau."}
{"id": "2342963", "revid": "181699", "url": "https://it.wikipedia.org/wiki?curid=2342963", "title": "Looc", "text": "Il toponimo Looc pu\u00f2 riferirsi a diverse localit\u00e0 delle Filippine:"}
{"id": "2342969", "revid": "486946", "url": "https://it.wikipedia.org/wiki?curid=2342969", "title": "Occidental Mindoro", "text": ""}
{"id": "2342970", "revid": "339392", "url": "https://it.wikipedia.org/wiki?curid=2342970", "title": "Samim S.p.A.", "text": ""}
{"id": "2342972", "revid": "339392", "url": "https://it.wikipedia.org/wiki?curid=2342972", "title": "Societ\u00e0 azionaria minerario-metallurgica s.p.a.", "text": ""}
{"id": "2342974", "revid": "1856513", "url": "https://it.wikipedia.org/wiki?curid=2342974", "title": "Airblue", "text": "Airblue \u00e8 una compagnia aerea privata con sede a Karachi, Pakistan. \u00c8 la seconda pi\u00f9 grande compagnia aerea del Pakistan, con oltre il 30% la quota di mercato interno. Airblue effettua voli di linea che operano oltre 30 servizi giornalieri che collegano sette destinazioni nazionali e internazionali a Dubai, Abu Dhabi, Sharjah, Mascate e Manchester.\nLa compagnia ha trasportato oltre 1,4 milioni di passeggeri su voli nazionali nel 2007 arrivando al primo posto tra le compagnie aeree pakistane. Ha base principale presso l'Aeroporto Internazionale Jinnah di Karachi.\nStoria.\nLa compagnia aerea \u00e8 stata istituita nel 2003 e ha iniziato le sue operazioni il 18 giugno 2004, con 3 Airbus A320-200 con rotta Karachi-Lahore e Karachi-Islamabad, con tre voli giornalieri in ciascuna direzione. La compagnia aerea \u00e8 stata inaugurata dal primo ministro del Pakistan, Shaukat Aziz.\nDurante il primo anno la compagnia aerea \u00e8 diventata molto popolare, tanto che ha avuto la possibilit\u00e0 di competere direttamente con il vettore di bandiera Pakistan International Airlines e altri due vettori privati. Ci\u00f2 ha consentito al vettore di espandersi in altre citt\u00e0 del Pakistan compreso Peshawar, Quetta e Nawabshah. Il 14 agosto 2005, Airblue ha lanciato il suo primo volo internazionale da Karachi a Dubai.\nIl 22 marzo 2006 ha festeggiato il primo milione di passeggeri: al fortunato viaggiatore, Haroon Siddique, \u00e8 stato dato un biglietto di andata e ritorno gratuito.\nDivisione Cargo.\nAirblue ha lanciato la \"e-Cargo\", nata per soddisfare i mercati del trasporto aereo in Pakistan, Emirati Arabi Uniti e Regno Unito. La divisione cargo intende ampliare il servizio offrendo una prenotazione online, garantendo dunque prezzi pi\u00f9 accessibili.\nFlotta.\nLa flotta di \"Airblue\" comprende:"}
{"id": "2342976", "revid": "767487", "url": "https://it.wikipedia.org/wiki?curid=2342976", "title": "Conservatorio Giuseppe Nicolini", "text": "Il Conservatorio Statale di Musica \"Giuseppe Nicolini\" di Piacenza \u00e8 un conservatorio musicale di Piacenza con sede nell'antico monastero di Santa Franca.\nStoria.\nNel 1839 nacque ufficialmente la Scuola di Musica di Piacenza ad opera della \"Deputazione del Teatro Comunicativo\", odierno Teatro Municipale di Piacenza. \nLa scuola di musica, dopo essere stata ospitata a partire dal 1845 nei locali dell'ex convento di Sant'Agostino, raggiunse la sua sede definitiva nel 1865 in un antico monastero di clausura femminile sito nel quartiere di Santa Franca. Nel 1900 mut\u00f2 la denominazione in \"Scuola Municipale di Musica\", staccandosi dall'istituzione teatrale, e nel 1933 fu trasformata in Liceo Musicale, intitolato a Giuseppe Nicolini, pareggiato ai conservatori governativi. \nNel 1977, con la L. 663, si concluse il percorso di statizzazione e venne mutata la denominazione in conservatorio. A seguito della legge di riforma n. 508/99 e dei successivi decreti, il Conservatorio \"Nicolini\", riconosciuto come Istituto superiore di studi musicali e inserito nel sistema dell'Alta Formazione Artistica e Musicale (AFAM), \u00e8 \"sede primaria di alta formazione, di specializzazione e di ricerca nel settore artistico e musicale\" e svolge \"correlate attivit\u00e0 di produzione\" (L. 508/99, art. 2, c. 4). In quanto tale ha acquisito autonomia statutaria ed ha avviato, accanto ai percorsi di studio ordinamentali a esaurimento, i nuovi corsi triennali di primo livello e biennali di secondo livello, che consentono di acquisire diplomi accademici equiparati alle corrispondenti lauree triennale e magistrale. \nIl progressivo ampliamento del Conservatorio ha consentito al \"Nicolini\" di acquisire un ruolo preminente, risultando il pi\u00f9 grande fra i conservatori della prima cerchia intorno a Milano (gli altri sono quelli di Como, Brescia e Novara). Questo primato si \u00e8 consolidato anche grazie a una classe docente di primissimo ordine che ha annoverato, in passato, musicisti come il tenore Gianni Poggi, il direttore d'orchestra e musicologo Alberto Zedda (in seguito direttore artistico del Teatro alla Scala di Milano), il violinista Fabio Biondi, per citare solo alcuni esempi, e che prosegue ai giorni nostri con insegnanti che richiamano studenti da tutta Italia e anche dall'estero. \nAttualmente il \"Nicolini\" -tra l'altro unica universit\u00e0 interamente piacentina- pu\u00f2 contare su un centinaio di docenti, di cui settantasette di prima fascia, tre di seconda fascia e circa venti contrattisti. Tra le dotazioni di cui l'istituto dispone si annoverano tre organi (fra i quali quello del Salone, costruito nel 1975, \u00e8 stato per lungo tempo il pi\u00f9 grande organo a trasmissione meccanica esistente in Italia), due pianoforti Steinway gran coda e numerosi \"mezza coda\", una biblioteca che affianca alla normale funzione scolastica la conservazione di pregevoli fondi storici (spesso consultati da studiosi italiani e stranieri), nonch\u00e9 una stazione multimediale professionale dedicata alla registrazione, all'editing digitale e alla post-produzione audio."}
{"id": "2342981", "revid": "117636484", "url": "https://it.wikipedia.org/wiki?curid=2342981", "title": "Jacqueline Novogratz", "text": "Acumen Fund gestisce un fondo di investimenti di circa 30 milioni di dollari nell'Asia meridionale e nell'Africa dell'Est. Dopo una breve carriera nel settore delle istituzioni bancarie Jacqueline si spost\u00f2 in Ruanda, dove cominci\u00f2 a lavorare nel settore della microfinanza. In questo Paese Jacqueline fond\u00f2 Duterimbere, sulla base delle esperienze condotte in Bangladesh da Muhammad Yunus.\nNel marzo del 2009 Jacqueline ha pubblicato un libro, \"'The blue sweater\" sulla sua esperienza. Jacqueline \u00e8 sposata con Chris Anderson, organizzatore della conferenza Ted, cui ha partecipato come speaker."}
{"id": "2342982", "revid": "224230", "url": "https://it.wikipedia.org/wiki?curid=2342982", "title": "Ira Hayes", "text": " Era un \"Akimel O'odham\", (nativo americano Pima) appartenente alla Comunit\u00e0 Indiana del fiume Gila. Fu un veterano della seconda guerra mondiale nella battaglia di Iwo Jima e la sua notoriet\u00e0 deriva dal fatto di essere stato immortalato, con altri fanti di marina, nella fotografia iconica che ritrae un gruppo di soldati intenti a innalzare la bandiera statunitense.\nBiografia.\nFiglio di Jobe E. e di Nancy W. Hayes, nacque nel territorio indiano del fiume Gila a Sacaton, Arizona. Arruolato nel corpo dei Marines in San Diego, venne addestrato come paracadutista. Ebbe come nomignolo il nome di \"Capo nuvola caduta\". Hayes fu arruolato nel 1942 ed addestrato come paramarines. Trasferito nel Pacifico venne ritratto casualmente dal fotografo Joe Rosenthal nella famosa foto scattata a Iwo Jima sulla cima del Monte Suribachi. L'immagine, che divenne un'icona della guerra del Pacifico, ritrae sei soldati statunitensi nell'atto di piantare l'asta della bandiera statunitense.\nPur non essendo un falso, una posa concordata con il fotografo, quello mostrato nella foto \u00e8 solo il momento in cui viene issata la seconda bandiera, mentre i marine che combattevano sulle pendici del Monte e i marinai sulle navi avevano applaudito - e i superstiti avrebbero ricordato per sempre - la prima bandiera statunitense innalzata a Iwo Jima. L'ironia della sorte fu che, pur essendo piuttosto piccolo di statura e visibile solo marginalmente nella foto (\u00e8 il primo a sinistra), la sua condizione di nativo americano lo fece diventare un autentico oggetto di culto nell'immediato dopoguerra.\nIl ritorno a casa.\nPromosso caporale prima del congedo, Hayes rifiut\u00f2 sempre la condizione di eroe, e anzi si attiv\u00f2 per correggere una imprecisione sulla identificazione di uno degli altri raffigurati (Harlon Block, primo a destra), che - successivamente caduto in battaglia - era stato dimenticato. Per questo fece 1300 miglia con l'autostop per raggiungere la famiglia di Harlon in una fattoria del Texas, chiedendo loro di far riaprire l'inchiesta e accontentandosi della semplice gratitudine dei familiari.\nRientrato a casa Ira non riusc\u00ec a tornare alla normalit\u00e0: troppa celebrit\u00e0, troppi film e troppi inviti a convegni e cerimonie. Da parte sua consider\u00f2 la sua notoriet\u00e0 per il \"finto\" innalzamento della bandiera (come di fatto era, trattandosi solo della ripetizione di un primo momento ben pi\u00f9 importante per chi stava combattendo) una pura sciocchezza.\nDopo almeno cinquanta arresti per ubriachezza, riferendosi al proprio alcolismo afferm\u00f2: \"Sono malato, lo so che sbaglio a ubriacarmi, offendo la memoria dei miei amici morti che erano migliori di me, e che nessuno ricorda\". Il caso pose purtroppo ancora una volta il triste destino della \"sindrome dei reduci\" che rimase sottovalutata come malattia fino al suo migliore riconoscimento negli anni sessanta, grazie anche alla pubblicit\u00e0 recata da Audie Murphy, reduce decorato dalla seconda guerra mondiale.\nLa morte.\nIl 24 gennaio 1955 Hayes fu trovato morto faccia in gi\u00f9 nel suo vomito e nel suo sangue presso una baracca abbandonata, nei pressi di casa sua. Le indagini chiarirono che aveva passato la sera precedente, come spesso accadeva, con amici bevendo e giocando a carte. In particolare era rimasto con un amico, Henry Setoyant, Pima come lui; durante la partita ebbe un alterco e si azzuff\u00f2 con gli amici, cos\u00ec come spesso accadeva quando beveva troppo.\nIn seguito all'alterco gli altri si erano allontanati, lasciandolo con Setoyant. In seguito si era avviato solo verso casa. Il magistrato inquirente che indag\u00f2 sulla sua morte concluse, chiudendo l'indagine, che la causa di morte era da considerarsi dovuta all'abuso di alcool, che ormai aveva minato gravemente il suo fisico, associata alla esposizione da stress della zuffa. Setoyant neg\u00f2 sempre che fossero intervenuti fatti di rilievo dopo che gli amici si erano allontanati.\nPer la sua notoriet\u00e0, pur essendo deceduto nella riserva indiana del fiume Gila, fu trasportato e seppellito nel cimitero nazionale di Arlington in Virginia. Il suo compagno, nella foto della bandiera, Ren\u00e9 Gagnon, disse al suo funerale: \u00abPenso che lui avesse un piccolo sogno nel cuore, che gli indiani potessero essere valutati come i bianchi; che il suo sogno possa andare dappertutto nel nostro paese\u00bb. Fu seppellito nel settore 34, tomba 479A."}
{"id": "2342992", "revid": "767487", "url": "https://it.wikipedia.org/wiki?curid=2342992", "title": "La bomba (film 1999)", "text": "La bomba \u00e8 un film di Giulio Base del 1999, con Enrico Brignano, Alessandro Gassmann, Rocco Papaleo e Lola Pagnani.\nTrama.\nNino e Sergio, il cui sogno \u00e8 di fare gli attori, decidono di recarsi assieme a New York per divertimento e per sostenere un'audizione all'Actor's Studio. Fanno conoscenza con Gaetano, che condivide la loro aspirazione ma intanto si mantiene lavorando come cameriere. Decidono cos\u00ec di fare uno scherzo telefonico al dispotico proprietario cinese del ristorante, fingendosi mafiosi di una nuova famiglia italoamericana (ruolo che sembra sia il solo in cui li apprezzi anche l'esaminatrice dell'Actors Studio). La finta estorsione inaspettatamente viene presa sul serio. Ci\u00f2 li incoraggia a portare avanti la finzione e a spacciarsi per criminali per guadagnare dei soldi, attirando ben presto le attenzioni della mafia cinese.\nFinisce in un massacro, ma si tratta di un gioco metacinematografico: era tutta finzione, gli aspiranti attori erano davvero attori e sotto i nostri occhi stavano recitando la loro parte in un film.\nCuriosit\u00e0.\nQuesto \u00e8 l'ultimo film della carriera di due grandi attori internazionali: Vittorio Gassman, che compare nel ruolo di un vecchio padrino che dar\u00e0 sua nipote in sposa a Nino, e l'ex-moglie Shelley Winters, nel ruolo dell'insegnante dell'Actors Studio."}
{"id": "2342994", "revid": "23566332", "url": "https://it.wikipedia.org/wiki?curid=2342994", "title": "Conservatorio Statale di Musica &quot;Umberto Giordano&quot; di Foggia", "text": ""}
{"id": "2342995", "revid": "1568601", "url": "https://it.wikipedia.org/wiki?curid=2342995", "title": "\u00c4beni Flue", "text": "L'\u00c4beni Flue ( - detto anche \"Ebnefluh\" e \"Ebenefluh\") \u00e8 una montagna delle Alpi Bernesi che si trova lungo la linea di confine tra gli svizzeri Canton Berna e Canton Vallese.\nCaratteristiche.\nSi trova tra il Gletscherhorn (collocato a nord-est) ed il Mittaghorn (collocato a sud-est). Assieme a queste due montagne chiude a sud in modo imponente la Lauterbrunnental.\nSalita alla vetta.\nSi pu\u00f2 salire sulla vetta partendo dalla Hollandiah\u00fctte ()."}
{"id": "2342996", "revid": "15756", "url": "https://it.wikipedia.org/wiki?curid=2342996", "title": "Rassegna dell'Arma dei Carabinieri", "text": "La Rassegna dell'Arma dei Carabinieri \u00e8 una pubblicazione trimestrale edita dalla Scuola Ufficiali Carabinieri istituita per aggiornare la preparazione specifica dei suoi appartenenti offrendo loro argomenti originali sull\u2019evoluzione del pensiero militare e delle discipline giuridiche, professionali e tecnico-scientifiche che pi\u00f9 interessano il \"servizio d'istituto\". La rivista \u00e8 inserita tra i periodici dell'Arma dei quali fanno parte Il Carabiniere e il Notiziario Storico dell'Arma dei Carabinieri, #Natura e Silvae, testate, queste ultime due, provenienti dal confluito Corpo forestale dello Stato ora Carabinieri Forestali.\nL\u2019Agenzia Nazionale di Valutazione del sistema Universitario e della Ricerca (ANVUR), ha inserito negli Elenchi delle riviste Scientifiche la \u201cRassegna dell\u2019Arma dei Carabinieri\u201d includendola tra le riviste classificate in \u201cArea scientifica 12\u201d ovvero delle \u201cScienze giuridiche\u201d. La \"Rassegna\" aderisce e si conforma alle linee guida adottate dal \"Committee on Publication Ethics\" (COPE), http://publicationethics.org/resources/guidelines, a cui fa rinvio il Regolamento ANVUR per la classificazione delle riviste nelle aree non bibliometriche. Il periodico \u00e8 inserito nei database di alcuni siti web dedicati alla condivisione delle pubblicazioni scientifiche [Academia.edu, CINECA, DoGi Dottrina Giuridica, Catalogo Italiano dei Periodici ACNP, Scopus e WOS (Web of Science)].\nStoria.\nNel novembre-dicembre 1934 \u00e8 stato pubblicato il primo numero della \"Rivista dei Carabinieri Reali\", periodico bimestrale a carattere tecnico-professionale. La Rivista, per tanti aspetti editoriali e redazionali, \u00e8 la vera e propria antesignana della \"Rassegna\". La stampa dei fascicoli \u00e8 stata in seguito sospesa nel 1943 a causa degli eventi bellici.\nNel 1953 riprende la pubblicazione di una specifica rivista professionale dell'Arma dei Carabinieri, con il numero 1 del \"Notiziario per l'Arma dei Carabinieri\", edito a cura della Scuola Ufficiali Carabinieri. Il periodico ha lo scopo di informare e aggiornare il personale dell'Arma su problemi e avvenimenti inerenti al servizio \"d'Istituto\", riportando anche notizie e articoli tratti da pubblicazioni italiane e straniere, dalla stampa quotidiana, dai bollettini e comunicati delle varie agenzie d'informazione.\nNel 1961, con l'allora Generale di Corpo d'Armata Comandante Generale Luigi Lombardi, \u00e8 stata cambiata radicalmente la configurazione editoriale e redazionale della Rivista. Attraverso la pubblicazione di articoli originali e inediti, con decisione dello stesso Lombardi, il 1961 \u00e8 l'anno in cui nasce la \"Rassegna dell'Arma dei Carabinieri; dopo circa 9 anni di pubblicazione del Notiziario. Il periodico diviene trimestrale e nel 1986 assume una nuova e pi\u00f9 moderna veste grafica. Miglioramenti che si susseguiranno anche negli anni a venire.\nScopi e struttura della Rassegna.\nIl periodico, destinato a un novero di lettori selezionato, anche al di fuori dell'Arma e delle Forze armate e di Polizia, \u00e8 disponibile per la consultazione in tutte le sue annate nella biblioteca della Scuola Ufficiali Carabinieri di Roma, ma anche in biblioteche nazionali e facolt\u00e0 giuridiche di diversi atenei; \u00e8 inoltre possibile la consultazione degli ultimi dodici mesi sul sito istituzionale dell'Arma.\nIl suo contenuto non si limita alla trattazione delle discipline professionali, ma spazia nei campi della scienza e della tecnica applicati all'attivit\u00e0 dell'Arma; dal diritto alla medicina legale, dalla psicologia alla criminologia, arrivando a toccare argomenti quali sociologia, strategia e storia militare e altri di carattere tecnico sull'applicazione delle scienze nella polizia giudiziaria e scientifica .\nAlla Rassegna collaborano ufficiali dell'Arma e delle Forze armate, funzionari di polizia, magistrati ordinari, militari e delle magistrature superiori, docenti universitari ma anche esponenti del mondo forense e della cultura.\nOgni fascicolo si apre sempre con un editoriale del Direttore della Rassegna che presenta gli argomenti dibattuti in dottrina e contiene, altres\u00ec, rubriche di giurisprudenza, documenti, informazioni, libri e riviste, e attivit\u00e0 della Scuola Ufficiali.\nIl Generale Comandante della Scuola Ufficiali \u00e8 di diritto il Direttore Responsabile della Rassegna.\nLa rivista \u00e8 curata da un ufficiale della Scuola con funzioni di redattore capo, attualmente il Colonnello Michele Lippiello, e da un piccolo \"staff\" di redazione che cura la selezione o la commissione dei testi da pubblicare e da proporre al Direttore, la grafica, la fotocomposizione e l'impaginazione. Alla stampa ha provveduto il Centro OFFSET dell'Arma dei Carabinieri di Velletri sino al 2010. A partire dal primo fascicolo del 2011, la \"Rassegna\" \u00e8 integralmente e unicamente pubblicata sul sito istituzionale dell'Arma dei Carabinieri (www.carabinieri.it). Ci\u00f2 consente la massima divulgazione della rivista che, nella consolidata linea editoriale, continua a proporre articoli di interesse professionale utili a costituire momento di riflessione e approfondimento dei vari temi trattati. L'iniziativa, pertanto, consentir\u00e0 di fruire gratuitamente del periodico senza la necessit\u00e0 di dover sottoscrivere l'abbonamento annuale per riceverne la copia cartacea.\nDal 2018 ha cambiato veste grafica, introducendo in copertina una calcografia realizzata da Maria Carmela Perrini; sempre dal 2018, un numero limitato di copie \u00e8 stampato dallo Istituto Poligrafico e Zecca dello Stato, ove lavora anche l'autrice.\nDi tanto in tanto la rivista pubblica fascicoli monografici, sotto forma di \"supplementi\" o di \"quaderni\", che trattano argomenti ritenuti di volta in volta di particolare interesse o che pubblicano atti di convegni organizzati dalla Scuola Ufficiali o, ancora, studi e ricerche prodotti dalle cattedre \"militari e giuridico - professionali\" dell'Istituto .\nL'editoria nelle Forze armate e nelle Forze di polizia.\nIn campo editoriale quando ci si riferisce a periodici scientifici si distingue solitamente tra \"riviste\" e \"rassegne\" ritenendo le prime quelle che ospitano argomenti originali in un certo campo del sapere e le seconde quelle che offrono invece una panoramica di tutto quanto periodicamente appare su un certo argomento o un certo settore del sapere .\nIn quest'ottica, la struttura editoriale della Rassegna dell'Arma dei Carabinieri comprende nello stesso tempo i contenuti della \"rivista\" e della \"rassegna\". Caratteristica oggi presente in quasi tutte le altre riviste edite nel comparto militare e di polizia.\nNell'ambito delle Forze armate italiane la pubblicistica offre un'ampia gamma di organi di informazione nelle diverse tipologie editoriali: cos\u00ec lo Stato Maggiore della Difesa pubblica il periodico \"Informazioni Difesa\" che \u00e8 anche lo strumento di informazione del Centro alti studi della difesa , l'Esercito pubblica la \"Rivista militare\", la Marina Militare pubblica la \"Rivista Marittima\", l'Aeronautica Militare pubblica la \"Rivista Aeronautica\", l'Arma dei Carabinieri, oltre la Rassegna, pubblica il mensile di cronaca e attualit\u00e0 \"Il Carabiniere\" .\nTra le Forze di polizia, la Guardia di Finanza pubblica la \"Rivista della Guardia di Finanza\" nonch\u00e9 il mensile \"Il Finanziere\", la Polizia di Stato pubblica il mensile \"Polizia moderna\" mentre la Scuola di Perfezionamento delle Forze di Polizia pubblica l'omonima rivista trimestrale .\nCompleta il campo dell'editoria di settore la \"Rassegna della Giustizia Militare\", periodico dell'Organizzazione Giudiziaria Militare nonch\u00e9 la \"Rivista di Polizia\", testata privata periodica edita da lungo tempo e che si avvale di contributi di operatori del diritto e delle Forze di polizia."}
{"id": "2342997", "revid": "729019", "url": "https://it.wikipedia.org/wiki?curid=2342997", "title": "Abra de Ilog", "text": "Abra de Ilog \u00e8 una municipalit\u00e0 di Quarta classe delle Filippine, situata nella provincia di Mindoro Occidentale, nella regione del Mimaropa.\nAbra de Ilog \u00e8 formata da 9 barangay:"}
{"id": "2342998", "revid": "729019", "url": "https://it.wikipedia.org/wiki?curid=2342998", "title": "Cittadella di Namur", "text": "La cittadella di Namur \u00e8 una fortezza situata a Namur, in Vallonia (Belgio), alla confluenza dei fiumi Sambre e Mosa. Originariamente struttura romana, \u00e8 stata riedificata diverse volte nel corso dei secoli. A partire dal 1891, attorno alla cittadella venne realizzato un vasto parco; oggi l'area \u00e8 una delle principali attrazioni turistiche della citt\u00e0, ed \u00e8 attrezzata con circuiti pedonali e pannelli informativi. La cittadella \u00e8 una delle pi\u00f9 grandi d'Europa ed \u00e8 classificata come \"Patrimonio maggiore di Vallonia\".\nStoria.\nDalle origini all'anno 1000.\nLe prime tracce di insediamenti umani sul sito, risalgono a circa 6.000 anni avanti la nascita di Ges\u00f9 Cristo. Da nomade, l'habitat diventer\u00e0 progressivamente permanente. Fin dal I secolo, si nota gi\u00e0, sulla riva sinistra del Sambre, una borgata ben strutturata, dotata di un porto alla punta del fiume Grognon. Alcune monete ritrovate attestano che Namur intrattenne delle relazioni commerciali col resto dell'impero romano. L'evoluzione del borgo and\u00f2 aumentando e l'importanza del porto si intensific\u00f2 dal V al IX secolo. Le prime fortificazioni sullo sperone roccioso che diventer\u00e0 la cittadella datano almeno da quest'epoca.\nDal X secolo al XV secolo.\nVentitr\u00e9 conti si succedettero dal 1000 al 1429. Provenivano dalle terre fra la Sambre e la Mosa, poi dall'Hainaut, dalla Francia e dalle Fiandre. \nAl castello, si aggiunsero progressivamente la \"coll\u00e9giale Saint-Pierre\" e le abitazioni dei canonici. \nFin dalla seconda met\u00e0 del X secolo, Namur divenne la capitale della contea. Ma lo sfavillio di questa contea super\u00f2 le frontiere: il conte Baldovino II di Courtenay sar\u00e0 cos\u00ec imperatore di Costantinopoli, Jolanda di Namur diventer\u00e0 regina di Ungheria e Blanche di Namur regina di Svezia. \nLa citt\u00e0 si ingrand\u00ec e si fortific\u00f2 arrivando a contare 8.000 abitanti XV secolo. Giovanni III, ultimo conte di Namur, rovinato e senza erede legittimo, vendette la contea a Filippo il Buono, duca di Borgogna che ne prese possesso nel 1429.\nTurbolenze XV - XIX secolo.\nFino all'indipendenza del Belgio, Namur non smetter\u00e0 di cambiare di mano. Bramata da tutti per la sua situazione strategica, presa e perduta, la citt\u00e0 sar\u00e0 spagnola, austriaca, francese ed olandese successivamente. La sua cittadella, contrassegnata dai sigilli di Vauban e Coehoorn, diventa una delle pi\u00f9 vaste d'Europa. La sua superficie verr\u00e0 raddoppiata con la costruzione di una nuova cinta muraria esterna alla prima, raggiungendo una popolazione di circa 20.000 abitanti all'inizio del XIX secolo.\nDal XIX al XX secolo.\nDopo l'indipendenza del Belgio, le forze armate vollero rimanere su questo sito, che non verr\u00e0 completamente smilitarizzato fino al 1891 da Leopoldo II del Belgio. Vennero allora intrapresi grandi lavori di ristrutturazione. Nel 1975, il Ministro della Difesa, consegn\u00f2 alla citt\u00e0 di Namur, le chiavi della \"Cittadella\" e nel 1977 i soldati lasciarono definitivamente gli ultimi bastioni."}
{"id": "2343004", "revid": "599013", "url": "https://it.wikipedia.org/wiki?curid=2343004", "title": "Hannu Mikkola", "text": "Biografia.\nLaureato in ingegneria, Mikkola sin da ragazzo ambisce a diventare pilota di rally. Suo padre \u00e8 amico di Osmo Kalpala, pilota di vertice negli anni '50, e nel 1958 Mikkola fa la sua conoscenza, cosa che lo spinge definitivamente a tentare la carriera di pilota.\nComincia correre privatamente nel campionato nazionale finlandese nel 1963.\nAlla fine del 1965 Leo Yoki, uomo d'affari finlandese e grande mecenate di vari piloti finnici, decide di aiutarlo trovandogli degli sponsor e facendolo assumere come pilota della Volvo Finland. Nel 1966 Mikkola vince due rally nazionali in cui batte due noti piloti come Timo Makinen e Rauno Aaltonen.\nCesare Fiorio, capo della squadra Lancia HF, affida a Mikkola una macchina per il rally di Montecarlo 1967. Il finlandese si batte bene trovandosi al 7\u00ba posto assoluto prima dell'ultima prova sul Turini, ma lo smarrimento della tabella di marcia fa scattare la squalifica.\nNel 1968 vince il Campionato Finlandese, arriva 2\u00ba all'Alpenfahrt con una Lancia e si fa notare con una buona prestazione all'Acropolis con una Volvo. I vertici della Ford lo ingaggiano, e Mikkola con una Escort vince la prestigiosa gara di casa, il rally dei 1000 Laghi, gara in cui trionfer\u00e0 per ben sette volte (1968-69-70-74 con la Ford, 1975 con la Toyota e 1982-1983 con l'Audi), un record eguagliato solo da Marcus Gronholm.\nNel 1969 vince all'Alpenfahrt. Nel 1970 \u00e8 1\u00ba all'Arctic rally e trionfa alla massacrante maratona Londra-Mexico con una Ford Escort, una delle gare pi\u00f9 lunghe di tutta la storia delle corse automobilistiche.\nNel 1972, sempre con la Ford Escort, diventa il primo europeo a vincere il Safari rally.\nNel 1975, oltre alla vittoria al 1000 Laghi con la Toyota, corre alcune gare con la squadra FIAT (2\u00ba a Montecarlo e in Portogallo in coppia con Jean Todt) e vince in Marocco con la Peugeot (sempre con Todt).\nNel 1978 torna alla vittoria in gare iridate col trionfo al RAC sull'Escort RS e perde in Portogallo negli ultimi chilometri dopo una famosa lotta con Markku Alen.\nNel 1979 viene istituito il Campionato Mondiale rally Piloti, e Mikkola vince 4 gare: in Portogallo, in Nuova Zelanda e al RAC con la Ford, e poi in Costa d'Avorio con la Mercedes (con cui \u00e8 anche 2\u00ba al Safari), ma il titolo gli sfugge per un solo punto a vantaggio di Waldegaard.\nNel 1980, correndo sempre con Ford e Mercedes, non vince nessun rally ma \u00e8 di nuovo 2\u00ba in Campionato dietro a Rohrl.\nSempre nel 1980 diventa collaudatore dell'Audi, che nel 1981 fa debuttare la prima macchina a trazione integrale nella storia dei rallyes, la \"Quattro\". Hannu Mikkola ricopre un ruolo fondamentale nello sviluppo dell'Audi Quattro.\nPorta la prima vittoria alla casa tedesca nel 1981 al rally di Svezia, ripetendosi al RAC e giungendo 3\u00ba nel Mondiale. La stagione successiva arriva nuovamente terzo nel mondiale piloti, con 2 vittorie (1000 Laghi e RAC) e 2 secondi posti, dietro alla sorprendente Mich\u00e8le Mouton che per poco non vince il mondiale ai danni di Walter R\u00f6hrl.\nNel 1983 grazie ai 7 podi di cui 4 vittorie (Svezia, Portogallo, Argentina e 1000 Laghi) Mikkola si aggiudica il Mondiale Piloti, anche se l'Audi perde per soli 2 punti la classifica costruttori vinta dalla Lancia 037. L'anno successivo ottiene 8 podi, con una vittoria in Portogallo. Il Mondiale va al compagno Stig Blomqvist con 125 punti, 21 in pi\u00f9 di Mikkola, 2\u00ba.\nL'ultima vittoria prima del ritiro, avvenuto nel 1993, \u00e8 al Safari del 1987 con l'Audi 200 Quattro. \nDopo aver avuto diversi copiloti nella prima parte della carriera (fra cui il futuro direttore della Scuderia Ferrari Jean Todt), dal 1978 ha gareggiato regolarmente in coppia con Arne Hertz.\nDa quando fu istituito il Campionato Mondiale Marche (1973), Mikkola ha ottenuto 18 vittorie iridate.\n\u00c8 scomparso nel 2021 all'et\u00e0 di 78 anni a seguito di un tumore."}
{"id": "2343005", "revid": "23566439", "url": "https://it.wikipedia.org/wiki?curid=2343005", "title": "Crema pasticciera", "text": ""}
{"id": "2343006", "revid": "1123217", "url": "https://it.wikipedia.org/wiki?curid=2343006", "title": "Citrus tristeza virus", "text": "Il Citrus tristeza virus (CTV) \u00e8 un virus appartenente al genere \"Closterovirus\", che causa una patologia chiamata \"tristezza degli agrumi\". La malattia si manifesta soprattutto su piante innestate su specie sensibili come l'arancio amaro. \nSintomatologia.\nLe piante attaccate manifestano riduzione di sviluppo, perdita delle foglie e disseccamento dei rami. Al di sotto della corteccia, il legno della pianta presenta delle scanalature longitudinali. Si pu\u00f2 inoltre manifestare un ingrossamento del nesto rispetto al portinnesto. Alla fine la pianta attaccata muore. La malattia si diffonde per innesto o per mezzo di afidi, il pi\u00f9 pericoloso dei quali \u00e8 \"Toxoptera citricida\". Tuttavia, le ricombinazioni del genoma del \"Citrus tristeza\" che avvengono solitamente nelle piante rendono il genoma di questo virus molto variabile. Di conseguenza, i sintomi della malattia della tristezza possono essere pi\u00f9 o meno gravi a seconda della pianta colpita.\nDiffusione.\nIl \"Citrus tristeza virus\" \u00e8 originario del sud-est asiatico, ma si \u00e8 rapidamente diffuso in tutto il mondo, provocando acute epidemie in Florida, Argentina, Brasile e Venezuela. In totale, il virus della tristeza ha causato nel mondo la morte di circa 70 milioni di piante di agrumi, di cui 40 milioni solo a Cipro, Israele e Spagna, che sono i tre Stati del bacino del Mediterraneo pi\u00f9 colpiti da questa malattia.\nIn Italia la tristeza \u00e8 stata avvistata per la prima volta nel 1956, ma per alcuni decenni ha causato solamente pochi e isolati focolai, di dimensioni non estese. \u00c8 solo negli ultimi anni che il virus ha conosciuto una notevole diffusione anche nella penisola italiana.\nIl virus della tristeza si dimostra molto aggressivo nei confronti delle piante di arancio amaro, mentre sono molto meno colpite quelle di arancio trifogliato, limone rugoso, mandarino Cleopatra, pummelo e citrange. Dato che in Europa le piante di agrumi predominanti sono proprio quelle innestate sull'arancio amaro, in questo continente \u00e8 forte la preoccupazione nei confronti di tale patologia, soprattutto in seguito ai nuovi avvistamenti di tristeza avvenuti nel 2010 e nel 2011 in Spagna.\nLotta.\nLa lotta contro la tristeza si effettua mediante l'uccisione delle piante infette, successivamente da bruciare, e l'uso per i nuovi impianti di materiale di propagazione sano e certificato. Non \u00e8 possibile curare le piante infette perch\u00e9 non esistono prodotti specifici contro i virus che attaccano i vegetali. Al momento non esistono insetticidi validi nella lotta contro gli afidi vettori della tristeza.\nNell'Unione europea, le barriere fitosanitarie contro il virus della tristeza sono regolate dalla direttiva comunitaria 2000/29. In Italia, oltre al decreto legge 214/2005 che ha recepito tale direttiva, esiste un'ulteriore regolamentazione emessa nel 1996, che obbliga ad abbattere un intero agrumeto nel caso la presenza di tristeza sia visibile in pi\u00f9 del 30% delle piante.\nTuttavia, \u00e8 attualmente in fase di sperimentazione un sistema di caratterizzazione parziale del \"Citrus tristeza virus\", sviluppato e curato dal presidente dell'Organizzazione internazionale dei virologi degli agrumi Antonino Catara. Tale metodo utilizza delle tecnologie di analisi e sequenziamento di ultima generazione, al fine di esaminare rapidamente i profili di alcuni genomi del virus e classificarli come pericolosi o innocui. La fase di esaminazione \u00e8 attualmente in corso in Sicilia, grazie ai finanziamenti dell'Unione europea. Una volta terminata questa prima fase, il secondo passo consister\u00e0 nell'elaborazione dei dati tramite strumenti di bioinformatica, sperando cos\u00ec di riuscire a individuare dei corretti meccanismi di lotta contro la tristeza.\nBibliografia.\nGoidanich, \"Avversit\u00e0 delle piante da frutto\", Bologna."}
{"id": "2343010", "revid": "120502976", "url": "https://it.wikipedia.org/wiki?curid=2343010", "title": "Pietro Gazzola", "text": "Biografia.\nPietro Gazzola, padre della congregazione barnabita, comp\u00ec i suoi studi presso il seminario diocesano di Piacenza. Fu coadiutore e poi parroco a S. Alessandro di Milano a partire dal 1885. Avvicinatosi alla filosofia rosminiana, nella Milano d'inizio Novecento egli fu la figura ispiratrice di un gruppo di giovani credenti provenienti da famiglie cattolico-liberali del capoluogo lombardo, che intendevano coniugare l'esperienza del cattolicesimo con i nuovi valori culturali e civili che la nuova realt\u00e0 socioeconomica faceva emergere non solo in Italia. Tale gruppo diede vita alla rivista \"Il Rinnovamento\", che si avvalse della collaborazione di diverse figure di rilievo (Ghignoni, Semeria, Alfieri, Gallarati Scotti, Fogazzaro, Casciola).\nDopo essere stato oggetto di diverse accuse e scontri polemici da parte della stampa cattolica pi\u00f9 intransigente, in quanto uno degli ispiratori del modernismo italiano, nel novembre del 1908 fu allontanato dalla parrocchia della Chiesa di Sant'Alessandro in Zebedia. Fu inviato dai suoi superiori dapprima al collegio di Cremona e infine al collegio di Livorno, dove mor\u00ec nel 1915.\nNel suo pensiero contro l'imposizione delle autorit\u00e0 proponeva il primato della coscienza e della libert\u00e0 dell'uomo di fede, e svilupp\u00f2 una collaborazione con Antonio Stoppani duranti gli studi biblici interpretativi, per i quali proponeva una analisi basata sul metodo storico critico.\nCon Stoppani discusse anche della validit\u00e0 del decreto \"post obitum\" col quale il Sant'Uffizio condann\u00f2 il pensiero di Antonio Rosmini."}
{"id": "2343011", "revid": "827882", "url": "https://it.wikipedia.org/wiki?curid=2343011", "title": "Gill", "text": ""}
{"id": "2343012", "revid": "1543377", "url": "https://it.wikipedia.org/wiki?curid=2343012", "title": "Hollywood Bowl", "text": "L'Hollywood Bowl \u00e8 un noto anfiteatro situato nell'area di Hollywood, a Los Angeles. Famoso per la sua architettura ad archi concentrici, \u00e8 utilizzato principalmente per gli eventi musicali e ha una capienza di 17.376 posti a sedere.\nIl palcoscenico consiste in una \"band shell\", cio\u00e8 una struttura a forma di conchiglia che si estende nella parte retrostante al fine di raccogliere il suono prodotto dalla band musicale e diffonderlo all'esterno. Il termine \"bowl\" fa riferimento alla concavit\u00e0 del pendio in cui l'anfiteatro \u00e8 incavato.\nStoria.\nIl Bowl apr\u00ec ufficialmente l'11 luglio 1922 dove sorgeva un anfiteatro naturale noto in precedenza con il nome di Daisy Dell.\nInizialmente era molto vicino al suo stato naturale, con alcune panchine di legno improvvisate destinate al pubblico e un semplice tendone a coprire il palco. Nel 1926 un gruppo di architetti, gli Allied Architects, fu chiamato a migliorare il Bowl e dot\u00f2 l'impianto di posti a sedere permanenti e di una struttura a forma di conchiglia.\nI miglioramenti non incrementarono la capienza (il record assoluto di affluenza si registr\u00f2 nel 1936, quando 26.410 persone si assieparono sugli spalti del Bowl per ascoltare la cantante d'opera Lily Pons), ma al contrario furono deludenti, perch\u00e9 peggiorarono notevolmente l'acustica naturale.\nLa \"conchiglia\" fu giudicata dai pi\u00f9 insoddisfacente dal punto di vista acustico oltre che fuori moda dal punto di vista estetico.\nI Beatles si sono esibiti all'Hollywood Bowl in occasione di tourn\u00e9e statunitensi nel 1964 e nel 1965. L'esito di questi concerti \u00e8 stato riassunto nell'album live \"The Beatles at the Hollywood Bowl\", distribuito nel 1977.\nJimi Hendrix si esibi il 14 luglio del 1968, dal 2018 \u00e8 possibile ascoltare il concerto presente in esclusiva nel cofanetto rilasciato per i 50 anni dall'uscita di Electric Ladyland.\nFilm.\nL'Hollywood Bowl compare nei seguenti film:"}
{"id": "2343013", "revid": "729019", "url": "https://it.wikipedia.org/wiki?curid=2343013", "title": "Calintaan", "text": "Calintaan \u00e8 una municipalit\u00e0 di Quarta classe delle Filippine, situata nella provincia di Mindoro Occidentale, nella regione del Mimaropa.\nCalintaan \u00e8 formata da 7 barangay:"}
{"id": "2343016", "revid": "115738200", "url": "https://it.wikipedia.org/wiki?curid=2343016", "title": "H\u00e9bertismo", "text": "L'h\u00e9bertismo (in francese \"h\u00e9bertisme\") \u00e8 una filosofia di vita sviluppata da Georges H\u00e9bert all'inizio del Novecento basata sul Metodo Naturale di Educazione Fisica, Virile e Morale (in francese \"M\u00e9thode Naturelle\" o \"MN\") e focalizzata sull'ottenimento di uno \u00absviluppo fisico completo attraverso un ritorno ragionato alle condizioni naturali di vita\u00bb.\nPer tale sviluppo fisico, ma nello stesso tempo mentale e spirituale, (il cui motto \u00e8 \u00abEssere forti per essere utili\u00bb) H\u00e9bert individu\u00f2 le dieci famiglie di esercizi naturali che l'essere umano dovrebbe padroneggiare:\nL'h\u00e9bertismo \u00e8 stato adottato dallo scautismo (che ha nella cura della salute e della forza fisica uno dei quattro punti fondamentali di educazione dei ragazzi), prima in Francia e in Belgio, e successivamente anche in Italia nel 1949 grazie al belga Jean Hendrickx.\nAttualmente l'h\u00e9bertismo \u00e8 ancora praticato in alcuni paesi europei quali Germania, Belgio, Spagna e Italia (dove nel 2016 \u00e8 nata un'associazione sportiva dedicata), sia all'interno del movimento scout che come attivit\u00e0 sportiva."}
{"id": "2343017", "revid": "712828", "url": "https://it.wikipedia.org/wiki?curid=2343017", "title": "Gil (Dragon Ball)", "text": ""}
{"id": "2343018", "revid": "287204", "url": "https://it.wikipedia.org/wiki?curid=2343018", "title": "Hebertismo", "text": ""}
{"id": "2343019", "revid": "712828", "url": "https://it.wikipedia.org/wiki?curid=2343019", "title": "Gill (Dragon Ball)", "text": ""}
{"id": "2343020", "revid": "287204", "url": "https://it.wikipedia.org/wiki?curid=2343020", "title": "H\u00e8bertismo", "text": ""}
{"id": "2343024", "revid": "729019", "url": "https://it.wikipedia.org/wiki?curid=2343024", "title": "Valley Forge Military Academy and College", "text": "Il Valley Forge Military Academy and College \u00e8 un collegio scolastico maschile statunitense ubicato a Wayne (contea di Delaware, Pennsylvania), poco lontano da Filadelfia.\nL'istituzione scolastica \u00e8 una scuola superiore in cui gli allievi possono seguire i corsi dal settimo al dodicesimo anno; \u00e8 inoltre uno dei cinque \"junior college\" militari degli Stati Uniti, scuole post diploma di durata biennale destinate a preparare ufficiali della riserva per l'esercito americano, ferma restando la necessit\u00e0 di completare altri due anni di corso per divenire ufficiali in servizio effettivo. Questo tuttavia non esclude che i diplomati di questo corso possano invece proseguire gli studi senza entrare nella carriera militare.\nIl college ospita normalmente oltre 500 studenti."}
{"id": "2343029", "revid": "767487", "url": "https://it.wikipedia.org/wiki?curid=2343029", "title": "Looc (Mindoro Occidentale)", "text": "Looc \u00e8 una municipalit\u00e0 di Quinta classe delle Filippine, situata nella Provincia di Mindoro Occidentale, nella regione del Mimaropa.\nLooc \u00e8 formata da 9 barangay:"}
{"id": "2343030", "revid": "34928", "url": "https://it.wikipedia.org/wiki?curid=2343030", "title": "Duomo connection", "text": ""}
{"id": "2343038", "revid": "932277", "url": "https://it.wikipedia.org/wiki?curid=2343038", "title": "Citrus Exocortis Viroid", "text": "Il Citrus exocortis viroid (CEVd) \u00e8 un viroide che causa l'exocortite degli agrumi. La malattia si trasmette attraverso gli attrezzi di lavoro e tramite materiale di propagazione infetto.\nSintomatologia.\nLe piante attaccate manifestano riduzioni dello sviluppo e alterazioni della corteccia (fessurazioni verticali e desquamazioni). I sintomi pi\u00f9 gravi si manifestano su arancio trifogliato (\"Poncirus trifoliata\") e su alcune specie di \"Citrange\".\nLotta.\nLa lotta si effettua mediante l'estirpazione e la distruzione delle piante infette e l'adozione di alcune misure preventive, quali l'uso di materiale di propagazione sano e la disinfezione degli attrezzi per la potatura quando si passa da una pianta all'altra.\nBibliografia.\nGabriele Goid\u00e0nich, Bruno Casarini e Alberto Ugolini, \"Le avversit\u00e0 delle piante legnose da frutto: pomacee, drupacee, vite, olivo e agrumi\", Bologna, Edagricole, 1977."}
{"id": "2343040", "revid": "1624749", "url": "https://it.wikipedia.org/wiki?curid=2343040", "title": "Ren\u00e9 Rapin", "text": "Biografia.\nEntrato nell'ordine dei Gesuiti nel 1639 a diciotto anni, insegn\u00f2 nove anni belle lettere (\"humaniti\u00e9s\") nel Coll\u00e8ge de Clermont e divent\u00f2 prefetto di studi del giovane Alfonso Mancini, nipote del Mazzarino e di Marie-Madeleine Pioche de la Vergne, meglio conosciuta come Madame de La Fayette, la futura autrice di \"La Princesse de Cl\u00e8ves\".\nDedic\u00f2 interamente la sua esistenza all'attivit\u00e0 di scrittore, coltivando sia interessi letterari, sia religiosi. Frequent\u00f2 l'Acad\u00e9mie Lamoignon che, a partire dal 1667, si riuniva ogni luned\u00ec in casa di Guillaume de Lamoignon, Primo Presidente del Parlamento di Parigi. Dalle discussioni di questa Accademia nascer\u00e0 un trattato come l'\"Art po\u00e9tique\" di Nicolas Boileau.\nRapin \u00e8 stato tra i protagonisti delle controversie teologiche e letterarie del suo tempo. Valente poeta e prosatore latino, si merit\u00f2 con le sue \"Eglogae Sacrae\" (Parigi, 1659), e specialmente con il poema \"Hortorum libri\" (Parigi 1665), la fama di novello Teocrito. In questo poema, il gesuita tratt\u00f2 di fiori, piante, alberi, della posizione ideale per un giardino, dell'importanza che ha l'acqua per la sua bellezza e per la sua prosperit\u00e0. Le reminiscenze virgiliane erano non soltanto evidenti, ma anche intenzionali. L'opera poetica era accompagnata da un trattato di giardinaggio \"cum disputatione de cultura hortensi\". L'argomento era particolarmente attuale nell'epoca, in cui si creavano magnifici parchi, come quello di Vaux e di Versailles.\nIl poeta illustr\u00f2 gli splendidi effetti della natura, disciplinata dallo spirito razionale e dal gusto, conformemente alle esigenze della simmetria e dell'ordine. L'ottima fattura dei versi latini riscosse anche l'approvazione dei critici pi\u00f9 qualificati per cultura umanistica e l'unica riserva che fu sollevata al poema si riferiva alla citazione di Cristo, a proposito di alcuni fiori, come il giglio e la passiflora. Tuttavia, nessuna seria critica pot\u00e9 sminuire le brillanti risorse creative espresse: il suo poema destava tale ammirazione, che qualche critico mise perfino in dubbio che l'abbia potuto scrivere Rapin. L'opera, a parte la versione francese, fu tradotta in inglese e in italiano e il suo influsso fu particolarmente sensibile nel mondo anglosassone, a partire dal 1673, anno in cui veniva diffusa la traduzione, a cura di John Evelyn.\nCelebri, di Rapin, restano i componimenti aulici latini, i canti elegiaci in morte di personaggi illustri, i carmi trionfali in onore del Mazzarino e di Luigi XIV, lformula_1\"Odarum Liber\" indirizzato al papa Clemente IX. Pi\u00f9 validi ed efficaci, per fine acutezza e padronanza della materia, gli studi comparativi e di critica letteraria fra Virgilio ed Orazio, Omero e Virgilio, Cicerone e Demostene, Tucidide e Tito Livio, Platone, Aristotele e i Padri.\nContemporaneamente Rapin si dedic\u00f2 ad un'altra serie di saggi, da lui definiti \"R\u00e9flexions\". In sede di \"R\u00e9flexions\", l'opera che meglio lo rese visibile al pubblico del suo tempo furono le \"R\u00e9flexions sur la po\u00e9tique d'Aristote\" (1674). Qui Rapin si manifest\u00f2 decisamente sostenitore degli autori \"antichi\" contro i \"moderni\", ma prese posizione contro il genere epigrammatico; in ragione di ci\u00f2, con Vavasseur, suo confratello nella Compagnia, scoppi\u00f2 una polemica, sedata a stento da Lamoignon.\nAl campo religioso appartengono: \"De nova doctrina dissertatio, seu Evangelium jansenistarum\" (Parigi 1656), l'\"Esprit du christianisme\" (Parigi 1672, 1690), \"La Perfection du christianisme tir\u00e9e de la morale de J\u00e9sus-Christ\" (Parigi 1673), \"La Foi des derniers si\u00e8cles\" (Parigi 1679, 1690), \"Les artifices des h\u00e9r\u00e9tiques\" (Parigi 1681), \"In Augustissimum Missae Sacrificium Brevis et ad pietatem accomodata Expositio ab uno Sacerdote Societatis Jesu\" (Parigi 1682), \"La vie des Pr\u00e9destinez dans la Bienheureuse Eternit\u00e9\" (Parigi 1684, 1688, 1690), l'\"Histoire du Jans\u00e9nisme\" (opera postuma, edita a Parigi nel 1861, a cura dell'abate Domenech che per\u00f2 ne forn\u00ec un testo mutilo, zeppo di errori, con nomi irriconoscibili) e le \"M\u00e8moires sur l'Eglise et la societ\u00e9, la cour, la ville, le Jans\u00e9nisme\" (apparse postume a Parigi nel 1865, a cura di Leon Aubineau). Le \"M\u00e8moires\" formano la seconda parte dell'opera l'\"Histoire du Jans\u00e9nisme depuis son origine jusqu'\u00e0 1644\"; qui Rapin si soffermava su fatti dei quali era stato testimone diretto."}
{"id": "2343044", "revid": "729019", "url": "https://it.wikipedia.org/wiki?curid=2343044", "title": "Lubang", "text": "Lubang \u00e8 una municipalit\u00e0 di Quarta classe delle Filippine, situata nella provincia di Mindoro Occidentale, nella regione Mimaropa.\nLubang \u00e8 formata da 16 barangay:"}
{"id": "2343062", "revid": "6923", "url": "https://it.wikipedia.org/wiki?curid=2343062", "title": "Sparks of Ancient Light", "text": "Sparks of Ancient Light \u00e8 un disco di Al Stewart pubblicato nel 2008\nTracce.\nTutte le canzoni scritte da Al Stewart"}
{"id": "2343063", "revid": "729019", "url": "https://it.wikipedia.org/wiki?curid=2343063", "title": "Magsaysay (Mindoro Occidentale)", "text": "Magsaysay \u00e8 una municipalit\u00e0 di Quarta classe delle Filippine, situata nella Provincia di Mindoro Occidentale, nella regione Mimaropa.\nMagsaysay \u00e8 formata da 12 barangay:"}
{"id": "2343065", "revid": "37401", "url": "https://it.wikipedia.org/wiki?curid=2343065", "title": "Dislalia", "text": ""}
{"id": "2343066", "revid": "287204", "url": "https://it.wikipedia.org/wiki?curid=2343066", "title": "Lizumer Reckner", "text": "Il Lizumer Reckner (2.884 ) \u00e8 la montagna pi\u00f9 alta delle Prealpi del Tux e di tutte le Alpi Scistose Tirolesi. Si trova in Austria nel land del Tirolo.\n\u00c8 possibile salire sulla vetta partendo dalla Lizumer H\u00fctte (2.019\u00a0m)."}
{"id": "2343071", "revid": "2175", "url": "https://it.wikipedia.org/wiki?curid=2343071", "title": "Figure retoriche di suono", "text": ""}
{"id": "2343074", "revid": "767487", "url": "https://it.wikipedia.org/wiki?curid=2343074", "title": "Mamburao", "text": "Mamburao \u00e8 una municipalit\u00e0 di Terza classe delle Filippine, capoluogo della provincia di Mindoro Occidentale, nella regione di Mimaropa.\nMamburao \u00e8 formata da 15 barangay:"}
{"id": "2343078", "revid": "74801", "url": "https://it.wikipedia.org/wiki?curid=2343078", "title": "Jim French", "text": "Biografia.\nFormatosi presso la Philadelphia Museum School of Art, frequentata tra il 1950 e il 1954. Nel 1955 viene arruolato nella United States Army, rimanendovi fino al 1957. French si stabilisce a New York dove inizia la sua carriera di illustratore prediligendo disegni omoerotici che firma con lo pseudonimo Arion. Nel frattempo diviene socio di societ\u00e0 attivi via posta, chiamata Luger. Il marchio \u00e8 stato scelto a causa del forte riferimento alla virilit\u00e0 data dalla pistola tedesca Luger P08.\nInizialmente i disegni di Arion erano caratterizzate da un erotismo pi\u00f9 \"soft\" dal forte impatto romantico, in seguito i disegni prodotti per la Luger subirono un sostanziale cambiamento, incentrandosi su temi decisamente pi\u00f9 virili come motociclisti, cowboy, lottatori e altre figure legate al machismo. A causa delle restrizioni legali e della forte censura, i primi lavori di French non contengono immagini di nudo frontale, ma sono state comunque caratterizzate dall'alto contenuto erotico.\nDopo aver venduto la sua quota della Luger, French, assieme al suo nuovo socio, Lou Thomas, fond\u00f2 i Colt Studio, un altro riferimento ad un'arma da fuoco. La societ\u00e0 inizia ufficialmente la propria attivit\u00e0 nel 1967, producendo fumetti ed illustrazioni erotiche, inviate sempre per posta. Nel corso degli anni la societ\u00e0 divenne un successo commerciale. Dopo quindici anni di attivit\u00e0 French sposta la propria societ\u00e0 in California. Nel 1974 compra la quota del suo socio e stabilisce gli uffici della Colt nella San Fernando Valley, da quel momento inizia a realizzare fotografie di nudo maschile, comprese di nudo frontale, diventando l'azienda leader dell'erotismo maschile dopo l'Athletic Model Guild di Bob Mizer. Le immagini di uomini nudi, virili e molto muscolosi, fecero il giro del mondo, tramite calendari, riviste e libri fotografici, commercializzati dalla Colt.\nNel corso degli anni la societ\u00e0 inizi\u00f2 a produrre i primi film pornografici gay. Nel 1999 la Colt rischi\u00f2 il fallimento e French si affid\u00f2 alle mani di Greg Randall, che risollev\u00f2 le sorti dell'azienda grazie all'avvento di internet. La Colt sbarc\u00f2 sul web, commercializzando i propri prodotti con successo, confermandosi azienda leader del settore.\nNel 2005 viene incluso nella \"Hall of Fame\" durante la settima edizione dei GayVN Awards."}
{"id": "2343081", "revid": "71433", "url": "https://it.wikipedia.org/wiki?curid=2343081", "title": "Rip Colt", "text": ""}
{"id": "2343084", "revid": "729019", "url": "https://it.wikipedia.org/wiki?curid=2343084", "title": "Paluan", "text": "Paluan \u00e8 una municipalit\u00e0 di Terza classe delle Filippine, situata nella provincia di Mindoro Occidentale, nella regione di Mimaropa.\nPaluan \u00e8 formata da 12 barangay:"}
{"id": "2343086", "revid": "1997909", "url": "https://it.wikipedia.org/wiki?curid=2343086", "title": "Gran Premio di Gran Bretagna 1990", "text": "Il Gran Premio di Gran Bretagna 1990 \u00e8 stata una gara di Formula 1 disputata il 15 luglio 1990 al circuito di Silverstone. La gara \u00e8 stata vinta da Alain Prost su Ferrari.\nGara.\nL'idolo locale Nigel Mansell conduce la gara fino a quando non comincia ad avere problemi al cambio; superato da Prost in contrasto agli ordini di scuderia, dopo essersi ritirato Mansell lancia i suoi guanti al pubblico, dichiarando al termine della corsa il proprio ritiro (poi ritrattato) dalla Formula 1.\nProst vince la gara davanti a Boutsen e al rivale per il campionato Senna, che in classifica generale viene scavalcato dal francese, ora in vantaggio di due punti. Ottima prestazione per le due Larrousse di Bernard e Aguri Suzuki, quarto e sesto al traguardo; per entrambi si tratta del miglior risultato in carriera fino a quel momento. Tra i due giunge Piquet, che porta due punti alla Benetton.\nGrande crisi, infine, per la Ligier; per evitare di dover effettuare le prequalifiche a partire dal Gran Premio successivo, lo storico team francese avrebbe dovuto ottenere almeno un arrivo tra i primi otto, ma Larini non riesce a far meglio del decimo posto.\nFonti.\no da "}
{"id": "2343091", "revid": "92723", "url": "https://it.wikipedia.org/wiki?curid=2343091", "title": "Pinara", "text": "Pinara (in licio: Pille\u00f1ni; ); anticamente chiamato con il nome di Artymnesus o Artymnesos; fu un'antica citt\u00e0 della Licia in Asia Minore, ai piedi del monte attualmente chiamato Hiera Acra anticamente chiamato \"Cragus\", non molto lontano dalla riva occidentale del fiume Xanthos, luogo di culto dell'eroe licio Pandaro. Sorge nei pressi del villaggio di Minare nella provincia di Mu\u011fla, Turchia.\nLa citt\u00e0 sebbene non sia frequentemente menzionata nella letteratura antica, mostra vaste e belle rovina, che testimoniano, come indicato da Strabone, che era una delle pi\u00f9 grandi citt\u00e0 della Licia, con un vasto porto che nel tempo si \u00e8 insabbiato e attualmente \u00e8 diventato una palude. Secondo Menecrate fonte dello storico bizantino Stefano di Bisanzio, la citt\u00e0 fu una colonia di Xanthos, inizialmente indicata con il nome di \"Artymnesos\", cambiato poi in Pinara che in lingua licia significa collina rotonda, la citt\u00e0 sorgeva in parte su questa collina. Le rovine vennero scoperte da Sir Charles Fellows, nelle vicinanze del attuale paese di Minare. Cos\u00ec ne descrisse il sito, al centro della citt\u00e0 sorge una collina con pareti letteralmente ricoperte da tombe. Ai piedi della collina sorgono le rovine della grande e bella citt\u00e0. Il teatro \u00e8 in uno stato di conservazione quasi perfetto, con ancora tutti i posti a sedere perfettamente orientati verso il proscenio, come sono ancora presenti alcune porte e parte delle mura monumentali, formate da massi enormi. Numerose sono le tombe e le iscrizioni in caratteri lici, come anche iscrizioni in greco. Molte delle tombe rupestri sono ornate da raffinate sculture.\nPinara fu membro della confederazione licia, dove deteneva tre voti. Venne conquistata dal Alessandro Magno nel 334 a.C. Alla morte del conquistatore cadde sotto il controllo di Pergamo. Alla morte dell'ultimo re di Pergamo Attalo III nel 133 a.C., pass\u00f2 sotto il controllo di Roma. Sotto i romani la citt\u00e0 visse floridamente ma il terremoto del 141 fu devastante, a questo primo ne fece seguito uno nel 240.\nLa citt\u00e0 divenne cristiana molto presto. Cinque vescovi sono conosciuti di questa diocesi: Eustafio che nel 359 firmo la lettera di Acacio di Cesarea al Concilio di Seleucia; Eliodoro, firmatario di una lettera all'imperatore Leone I il Trace nel 458; Zena, presente al Concilio in Trullo del 692; Teodoro, presente al Concilio di Nicea II del 787; Atanasio presente al sinodo che riafferm\u00f2 il patriarca Fozio nell'879. Alla fine del primo millennio, l'invasione islamica, l'insabbiamento del porto e la comparsa della malaria, portarono all'abbandono progressivo della citt\u00e0.\n\u00c8 ancora la sede di un vescovado della Chiesa cattolica Romana detto \"Pinarensis\"; la sede \u00e8 dal 1974 vacante."}
{"id": "2343092", "revid": "33689", "url": "https://it.wikipedia.org/wiki?curid=2343092", "title": "Albino (praefectus urbi)", "text": "Apparteneva ad una nobile famiglia romana e nel 426 fu nominato \"praefectus urbi\" di Roma.\nPotrebbe essere identificato con il Cecina Decio Aginazio Albino \"praefectus\" nel 415 o con il Cecina Decio Aginazio Albino console nel 444."}
{"id": "2343093", "revid": "584834", "url": "https://it.wikipedia.org/wiki?curid=2343093", "title": "Autostrada A92", "text": ""}
{"id": "2343094", "revid": "729019", "url": "https://it.wikipedia.org/wiki?curid=2343094", "title": "Rizal (Mindoro Occidentale)", "text": "Rizal \u00e8 una municipalit\u00e0 di Quarta classe delle Filippine, situata nella Provincia di Mindoro Occidentale, nella regione Mimaropa.\nRizal \u00e8 formata da 11 barangay:"}
{"id": "2343106", "revid": "767487", "url": "https://it.wikipedia.org/wiki?curid=2343106", "title": "Sablayan", "text": "Sablayan \u00e8 una municipalit\u00e0 di Prima classe delle Filippine, situata nella provincia di Mindoro Occidentale, nella regione Mimaropa.\nSablayan \u00e8 formata da 22 barangay:"}
{"id": "2343111", "revid": "124808", "url": "https://it.wikipedia.org/wiki?curid=2343111", "title": "D-Wars", "text": ""}
{"id": "2343112", "revid": "729019", "url": "https://it.wikipedia.org/wiki?curid=2343112", "title": "Carlo Enrico di Lorena", "text": "Biografia.\nCarlo Enrico fu il terzo figlio, unico sopravvissuto, nato dal secondo matrimonio di Carlo IV di Lorena che non aveva avuto figli dal primo matrimonio. Questo secondo matrimonio venne annullato dalla chiesa a causa del fatto che la separazione del duca dalla sua prima moglie, Nicoletta di Lorena, non venne accettata dalla Santa Sede. \nPer questo motivo, Carlo Enrico non ebbe diritto al titolo di duca ed esso and\u00f2 a suo zio. Nel 1669 egli spos\u00f2 la cugina Anna Elisabetta di Lorena, ed ebbe un solo figlio, Carlo Tommaso (1670-1704), principe di Vaudemont che venne ucciso in battaglia vicino Ostiglia.\nIn esilio come suo padre, il principe Carlo Enrico serv\u00ec nell'esercito spagnolo degli Asburgo contro la Francia. Egli combatt\u00e9 in molte battaglie e nel 1675 fu insignito dell'ordine di cavaliere dell'Ordine del Toson d'oro. Combatt\u00e9 la guerra dei nove anni, nelle Fiandre, sotto il comando di Guglielmo III d'Inghilterra.\nNel 1698 venne nominato Governatore di Milano.\nNel 1700, alla morte dell'ultimo re spagnolo degli Asburgo, Carlo II, venne insediato sul trono di Spagna Filippo duca d'Anjou nipote di Luigi XIV di Francia. Questo cambiamento dinastico provoc\u00f2 la guerra di successione spagnola nel corso della quale il territorio intorno a Milano fu uno dei maggiori campi di battaglia. Il principe Carlo Enrico, in un primo tempo accett\u00f2 il nuovo re come suo sovrano di Lombardia, ma non ebbe fiducia in lui: Saint Simon sostenne che egli avrebbe passato delle informazioni al nemico. Sta di fatto che suo figlio Carlo fu un comandante austriaco.\nDopo la battaglia di Torino, i francesi e gli spagnoli furono costretti a lasciare l'Italia ed il principe Carlo Enrico firm\u00f2 un trattato con il comandante imperiale Eugenio di Savoia, che poneva la Lombardia sotto il dominio austriaco.\nNel 1708, il nuovo duca di Lorena, Leopoldo di Lorena diede a Carlo Enrico il principato di Commercy. Egli diede incarico al famoso architetto Germain Boffrand di costruirgli il bel castello di Commercy.\nRitiratosi a vita civile mor\u00ec nel 1723 all'et\u00e0 di 74 anni."}
{"id": "2343113", "revid": "1543377", "url": "https://it.wikipedia.org/wiki?curid=2343113", "title": "Cladonia cariosa", "text": "Cladonia cariosa (Ach.) Spreng. (1827), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"cariosus\", che significa \"cariato, guasto\", ad indicare l'aspetto piuttosto sfaldabile.\nCaratteristiche fisiche.\nIl sistema di riproduzione \u00e8 principalmente sessuale. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi da temperato fresco a subartico-subalpino, fino all'area circumpolare. Rinvenuta spesso su suoli minerali, sabbiosi e ricchi di substrati basali calcarei, abbastanza frequente nelle Alpi. Predilige un pH del substrato con valori intermedi fra molto acido e subneutro fino a subneutro puro. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0: \nIl primo esemplare ritrovato in Italia di questa specie di Cladonia (Nimis 1993:225), in realt\u00e0 proveniva dalla Slovenia. In quanto a diffusione pu\u00f2 considerarsi estremamente rara: \nTassonomia.\nQuesta specie \u00e8 attribuita alla sezione Helopodium; a tutto il 2008 sono state identificate le seguenti forme, sottospecie e variet\u00e0:"}
{"id": "2343119", "revid": "1543377", "url": "https://it.wikipedia.org/wiki?curid=2343119", "title": "Winx Club", "text": "Winx Club \u00e8 una serie TV d'animazione italiana creata da Iginio Straffi e prodotta da Rainbow in co-produzione con Rai, e, durante le stagioni 5-7, con Nickelodeon. Il primo episodio \u00e8 stato trasmesso in prima TV su Rai 2 il 28 gennaio 2004; a partire dal 31 luglio 2014 la trasmissione in prima TV continua su Rai Gulp, mentre a partire dal 15 aprile 2019 essa continua su Rai Yoyo. Il successo della serie TV, distribuita in 150 paesi, ha generato un vero e proprio franchise, al quale appartengono un omonimo fumetto, una trilogia di film d'animazione in CGI, quattro film per la TV, due spin-off, un adattamento live-action, svariati tour e un ampio reparto di merchandising.\nTrama.\nIl cartone animato racconta la storia di una giovane fata chiamata Bloom, leader del Winx Club, gruppo formato insieme a Stella, Flora, Tecna e Musa. Durante la seconda stagione, Aisha diventa un membro del gruppo, e, soltanto ed esclusivamente nella quarta stagione, Roxy entra a far parte del club. Le Winx studiano e vivono presso il miglior college per aspiranti fate, Alfea, situato nel magico mondo di Magix e precluso ai comuni esseri umani. Le giovani fate, durante il tempo trascorso all'interno del collegio, si ritrovano ad affrontare pericolosi avversari e a salvare la Dimensione Magica; ma, tra battaglie e magie, vivranno anche giornate di felicit\u00e0 e malinconia, con i relativi problemi di cuore, proprio come accade alle normali adolescenti.\nPrima stagione.\nBloom \u00e8 una sedicenne dai capelli rossi che vive a Gardenia, una citt\u00e0 della Terra, con il padre Mike, un vigile del fuoco, la madre Vanessa, una fioraia, pi\u00f9 il suo amato coniglietto Kiko. La vita da normale adolescente della fanciulla muta totalmente all'incontro nel parco con Stella, fata del Sole e della Luna, giunta sulla Terra per sfuggire dalle grinfie di un orco, Knut. La terrestre, tentando di soccorrere la ragazza, libera un potere magico di cui era ignara; Bloom, infatti, \u00e8 ci\u00f2 che sogna di essere da sempre: una fata. Stella le propone di iscriversi al miglior college per aspiranti fate di Alfea, a Magix, gi\u00e0 frequentato da lei. La giovane fata accetta, e, dopo aver ottenuto il permesso dai genitori, si trasferisce nel collegio di Alfea, nella Dimensione Magica, dove incontra Flora, fata della Natura, Tecna, fata della Tecnologia, Musa, fata della Musica, con le quali, insieme a Stella, d\u00e0 vita a un gruppo di nome Winx Club. Le cinque fate incontrano Sky, Brandon, Timmy e Riven, gli Specialisti, un gruppo di giovani guerrieri, studenti di Fonterossa, che diventano rispettivamente l'interesse amoroso di Bloom, Stella, Tecna e Musa. Le cinque fanciulle, inoltre, si ritrovano ben presto ad affrontare le pericolose Icy, Darcy e Stormy, le cosiddette Trix, un trio di streghe, studentesse di Torrenuvola, alla ricerca della Fiamma del Drago, la sorgente di energia con cui il mistico Grande Drago gener\u00f2 l'intero Universo. Le tre streghe, inizialmente, prendono di mira il prezioso anello-scettro di Stella, ma durante una prova scolastica, le Trix attaccano l'indifeso Kiko, provocando l'ira di Bloom la quale libera un misterioso potere magico che si rivela essere proprio quello cercato da tempo dalle tre streghe. La protagonista, quindi, apprende di essere l'ultima erede al trono di Domino, un regno ridotto a una gelata landa deserta dalle Tre Streghe Antenate, intente a rubare la Fiamma del Drago dell'allora bambina Bloom. La piccola fata fu salvata grazie all'intervento della sorella maggiore Daphne, la quale, prima di perire, trasfer\u00ec la bambina sulla Terra, precisamente a Gardenia, dove fu ritrovata da Mike che, insieme a Vanessa, adott\u00f2 la speciale bambina. Le malefiche Trix, intenzionate a proseguire la missione iniziata dalle Tre Streghe Antenate e governare cos\u00ec l'Universo grazie alla Fiamma del Drago, cercano di portarla via a Bloom, attaccando i genitori adottivi della ragazza, la quale, indebolita, permette loro di impossessarsi del potere magico. Le giovani streghe, divenute invincibili, prendono possesso di Torrenuvola ed evocano la terribile Armata Oscura, assoggettando a loro l'intero mondo di Magix. Bloom, quindi, giunge nelle profondit\u00e0 di Roccaluce, chiamata dal fantasma di Daphne, la quale le mostra, tramite una visione, che i poteri magici, cos\u00ec come i ricordi dell'infanzia, non possono esserle sottratti, perch\u00e9 le appartengono indissolubilmente e soltanto lei \u00e8 in grado di gestirli. L'aspirante fata, ritrovata la fiducia in se stessa, \u00e8 pronta ad affrontare le tre streghe; dopo una grande battaglia che coinvolge l'intero pianeta, Bloom, grazie al supporto delle Winx, riesce a battere le Trix e a riportare la pace nella Dimensione Magica. Ora la fanciulla \u00e8 intenta a cercare i genitori biologici, i quali, dopo la lotta con le Tre Streghe Antenate, scomparvero nel nulla.\nSeconda stagione.\nUna nuova fata giunge ad Alfea, Aisha, fata dei Fluidi, in cerca di soccorso dopo aver rischiato la vita per salvare delle piccole creature chiamate Pixie dalle grinfie di Lord Darkar, la perfida Fenice d'Ombra. Bloom, Stella, Sky e Brandon partono con lei per liberare le piccole fatine, ma si ritrovano ad affrontare le Trix, evase da Roccaluce, dove erano prigioniere, grazie a Darkar, che dona loro un nuovo potere magico, il Gloomix. Le tre streghe si alleano cos\u00ec con il nuovo nemico, che \u00e8 intento a impossessarsi delle quattro parti che compongono il Codex, un magico artefatto i cui pezzi sono custoditi all'interno dei tre college di Magix e nel Villaggio delle Pixie, ragione per cui queste ultime sono state catturate. A soccorrere i cinque giovani e a liberare le Pixie \u00e8 un misterioso guerriero, Avalon, il quale si rivela essere un nuovo professore di Alfea. I giovani eroi ritornano ad Alfea con le Pixie, con le quali avviene il Bonding, uno speciale legame magico che si crea tra una fata e una Pixie: Bloom instaura il Bonding con Lockette, Stella con Amore, Flora con Chatta, Tecna con Digit, Musa con Tune; Aisha, invece, aveva gi\u00e0 instaurato lo speciale legame magico con Piff. Con l'inizio del nuovo anno scolastico, Aisha, dopo qualche battibecco con Stella, entra a far parte del Winx Club, mentre Flora incontra lo specialista Helia, il quale diviene l'interesse amoroso della ragazza. Grazie ad Avalon, inoltre, Bloom acquisisce preziose informazioni riguardo ai genitori naturali. Intanto, le Trix riescono a impadronirsi dei quattro pezzi del codice e a portarli a Darkar, intento a ottenere il Potere Ultimo del Relix. Per batterlo, le Winx ottengono la magia Charmix e apprendono la tecnica per l'Incantesimo di Convergenza. Il risveglio della Fenice d'Ombra, sorgente di energia opposta a quella della Fiamma del Drago, insieme all'influenza di Avalon, che si rivela essere un clone del reale insegnante, porta Bloom a una radicale trasformazione, fino a diventare Bloom Oscura, l'alter ego malvagio e apparentemente invincibile della fata di Domino. A Darkar, infatti, serve il potere magico della Fiamma del Drago, oltre che dei pezzi del Codex, per raggiungere il proprio traguardo. Il grande amore di Sky, insieme al profondo legame di amicizia con le compagne, riporta la fata alla normalit\u00e0, la quale libera la rabbia contro Darkar, che viene ridotto in cenere grazie a un incantesimo di Convergenza delle Winx.\nTerza stagione.\nL'ultimo anno scolastico attende le Winx ad Alfea, le quali si ritrovano ad affrontare un nuovo pericoloso nemico, Valtor, un giovane stregone che nacque da una piccola parte della Fiamma del Drago persa nell'oscurit\u00e0 e plasmata dalle Tre Streghe Antenate in tempi antichi. Lo stregone, esiliato all'interno della Dimensione Omega, viene liberato dalle Trix, ora che anche loro vi sono state esiliate; alleatosi, i prigionieri riescono a evadere dalla reclusione. Valtor attacca il pianeta Andros, marchiandone gli abitanti dell'oceano e tramutandoli in mostri orribili al proprio servizio; dopodich\u00e9, lo stregone, non essendo pi\u00f9 cos\u00ec forte come una volta, si reca su Solaria e assorbe un raggio del Secondo Sole del regno, diventando pi\u00f9 potente. Bloom incontra Valtor e quest'ultimo le racconta di essere il responsabile della scomparsa dei genitori naturali della ragazza, rivelandole in principio di averli assassinati e successivamente di averli incorporati dentro di s\u00e9. Intanto, la preside Faragonda chiede alle studentesse di Alfea di adoperarsi per ricevere la magia suprema: l'Enchantix, accompagnata dalla Polvere di Fata; per ottenerla, per\u00f2, bisogna superare una prova degna di una fata, salvando un abitante del proprio pianeta. Una fata dopo l'altra, Aisha, Stella, Flora, Tecna e Musa, acquisiscono l'ambito potere magico salvando coloro che amano, mentre Bloom l'ottiene grazie alla forza di volont\u00e0, ma di conseguenza la magia Enchantix della ragazza \u00e8 incompleta. Inoltre, Aisha incontra il proprio promesso sposo, Nabu, un mago di Andros. Valtor e le Trix s'impadroniscono di Torrenuvola, carcerando la preside Griffin e stregando le studentesse. Per poter battere lo stregone, il quale ambisce a impossessarsi dei pi\u00f9 grandi incantesimi della Dimensione Magica per poterla cos\u00ec governare, le Winx si recano presso il mistico Regno Dorato, dove Stella, Tecna e Musa ricevono da Arcadia le Stelle d'Acqua, la sorgente di energia opposta della Fiamma del Drago, energia di cui \u00e8 composto Valtor. Bloom, possedendo la Fiamma del Drago, rischia di perdere il proprio potere magico o addirittura la propria vita utilizzando le Stelle d'Acqua, ma non si d\u00e0 per vinta. Le fate irrompono a Torrenuvola per interrogare i fantasmi delle Tre Streghe Antenate; Valtor dona alle Trix la magia Disenchantix per affrontare le Winx, ma invano. Le Tre Streghe Antenate raccontano a Bloom che Valtor mente riguardo ai sovrani di Domino e che questi ultimi sono vivi, ma persi da qualche parte della Dimensione Magica: ora la fata \u00e8 pronta ad affrontarlo. Valtor, che minaccia il mondo di Magix con l'incantesimo dei quattro elementi, ritorna alla sua forma originaria, ovvero un demone mostruoso; le Trix, indignate, lo abbandonano durante la battaglia contro le Winx, le quali utilizzano le Stelle d'Acqua per annientarlo. Lo stregone, tuttavia, sopravvive all'attacco; infine, per\u00f2, Bloom riesce a estinguere l'essenza magica dell'avversario grazie alla Fiamma del Drago e alla Polvere di Fata, cosicch\u00e9 Valtor scompare \u201cper sempre\u201d dalla Dimensione Magica.\nQuarta stagione.\nLe Winx diventano insegnanti di Winxologia ad Alfea. Un gruppo di cacciatori di fate, gli Stregoni del Cerchio Nero, irrompe nel college alla ricerca dell'ultima fata della Terra, che identificano in Bloom. I quattro stregoni cercano di rubarle le ali e assorbirne i poteri magici, ma invano: la fata, non avendo radici terrestri, non oltrepassa il Cerchio Nero. La preside chiede alle Winx di cercare e proteggere colei che non sa di essere l'ultima fata della Terra e di riportare la magia sul pianeta. Le giovani fate si recano cos\u00ec a Gardenia; qui, per far s\u00ec che la gente ritorni a credere alla magia, aprono il centro adozioni chiamato Love &amp; Pet, dove i terrestri potranno adottare dei piccoli cuccioli magici, creati da Flora a partire da peluche destinati al macero. Le sei fate incontrano ben presto l'ultima fata terrestre, Roxy; proprio grazie a lei, la quale inizia a credere nella magia e nelle fate, le Winx acquisiscono la magia Believix, che permette loro di infondere virt\u00f9 nel cuore dei terrestri e avere cos\u00ec pi\u00f9 forza e potere contro i nemici. Faragonda rivela alle Winx che Roxy non \u00e8 l'unica fata del pianeta: le fate terrestri, infatti, erano state recluse molto tempo fa dai cacciatori di fate sull'isola di T\u00edr na n\u00d3g. Le fanciulle, recuperato il Cerchio Bianco, ovvero l'ultima chiave per il regno delle fate terrestri, riescono a liberare queste ultime; con amarezza, per\u00f2, scoprono che, guidate dalla regina Morgana, le fate terrestri sono intenzionate a vendicarsi sia dei cacciatori di fate che le avevano rese prigioniere, sia degli esseri umani che avevano smesso di credere in loro, indebolendole. Per poter affrontare le Fate Maggiori e salvare la Terra, prima tramutata in una giungla da Diana, poi attaccata da una glaciazione da parte di Aurora, le Winx ottengono dalle Tre Fate Eteree i Doni del Destino; il primo \u00e8 il Dono della Sapienza, chiamato Sophix, il secondo \u00e8 il Dono del Coraggio, Lovix, il terzo \u00e8 invece il terribile Dono Nero; le fanciulle riescono cos\u00ec a salvare il pianeta e a dissuadere le fate terrestri dall'intento di vendicarsi. Durante la cerimonia di resa degli stregoni, per\u00f2, questi ultimi aprono un portale verso l'oblio atto a risucchiarvi le fate terrestri; Nabu allora utilizza i propri poteri magici per chiudere il vortice, salvando le fate, ma ritrovandosi in punto di morte. Aisha invoca il Dono Nero per salvarlo, ma Ogron glielo sottrae e lo usa su un fiore appassito, causando la morte del mago di Andros. Aisha, accecata dall'odio verso gli stregoni, si allea con Nebula, Fata Maggiore della Guerra, per vendicarsi di loro, ma le Winx riescono ben presto a riportarla sulla retta via. Cos\u00ec, riunitasi alle compagne, Aisha sconfigge gli stregoni, i quali restano intrappolati nella Dimensione Omega grazie a un incantesimo di Convergenza delle Winx e Nebula; quest'ultima, pentitasi, ritorna a essere la Fata Maggiore della Pace che era un tempo e viene incoronata nuova regina delle fate terrestri: infatti, Morgana rivela di essere la madre di Roxy e ritorna a vivere a Gardenia.\nQuinta stagione.\nLe giovani fate del Winx Club si ritrovano ad affrontare un nuovo insidioso avversario: Tritannus, il tritone principe delle acque di Andros, nonch\u00e9 il cugino di Aisha, diventato un mostro mutante a causa dell'inquinamento proveniente dalla Terra, il cui intento \u00e8 quello di trasformare gli abitanti della Dimensione Magica in mostri mutanti e di regnare sull'Oceano Infinito. Per raggiungere tale traguardo, si allea con le Trix, rendendole pi\u00f9 forti e potenti. La magia Believix delle Winx non \u00e8 sufficiente per affrontare il nemico sott'acqua, per cui le fate cercano di ottenere la magia Sirenix, grazie alla quale potranno battere Tritannus e accedere all'Oceano Infinito. Le fate cercano cos\u00ec il Libro Sirenix, che d\u00e0 loro gli indizi per superare delle prove che permetteranno alle fanciulle di acquisire tale potere magico; per riuscire nella missione, le Winx ottengono dal libro la magia Harmonix e una Sirenix-Box a testa, ciascuna contenente all'interno una Guardiana del Sirenix, la quale, dopo che la propria fata avr\u00e0 favorito il destino, esaudir\u00e0 un desiderio di quest'ultima. Durante la missione, le Winx incontrano piccole creature acquatiche chiamate Selkie, con le quali instaurano il Bonding, uno speciale legame magico che restituisce alle Selkie i poteri magici rubati in precedenza da Tritannus; Bloom instaura il Bonding con Serena, Stella con Illiris, Flora con Desiryee, Tecna con Lithia, Musa con Sonna, Aisha con Lemmy. Le fate superano le prove del libro magico entro il tempo richiesto e ripristinano la Sorgente del Sirenix, ottenendo cos\u00ec l'ambita magia. Tritannus, tuttavia, dona alle Trix la magia Sirenix rubata a Daphne, l'ultima fata ad averla ottenuta prima delle Winx. Il perfido tritone prosegue il proprio piano, recandosi presso il Pilastro della Luce e il Pilastro dell'Equilibrio, impadronendosi di ciascun sigillo con cui attivare il Trono dell'Imperatore, a esclusione del sigillo del Pilastro del Controllo; le Winx, infatti, riescono a stabilizzare ciascun Pilastro e ad anticipare Tritannus annientando il sigillo dell'ultimo Pilastro. Dopodich\u00e9, le giovani eroine ritrovano il Respiro dell'Oceano, una gemma magica in grado di purificare gli oceani dall'inquinamento terrestre. Durante la battaglia finale, Tritannus ruba la magia Sirenix di Aisha per attivare il Trono dell'Imperatore, ma attivandolo perde la ragione e abbandona le Trix all'interno dell'Oceano Infinito. Bloom, insieme a Nereus, il tritone principe delle acque di Andros, nonch\u00e9 gemello di Tritannus, riesce a sconfiggere quest'ultimo, il quale, per punizione, viene esiliato nel Portale dell'Oblio. La protagonista, avendo favorito il destino, pu\u00f2 esaudire un desiderio grazie alla propria Guardiana del Sirenix: rompere la maledizione del Sirenix, restituendo cos\u00ec i poteri magici ad Aisha e a Daphne; quest'ultima, annullato il maleficio, ritorna finalmente in vita.\nSesta stagione.\nUna nuova studentessa giunge a Torrenuvola: Selina, una giovane strega proveniente dalla Terra, nonch\u00e9 migliore amica d'infanzia di Bloom, che possiede un misterioso libro chiamato Legendarium, in grado di rendere realt\u00e0 le creature dei miti e delle leggende scritti all'interno di esso. Le Trix prendono possesso di Torrenuvola, tramutando Griffin in un corvo e alleandosi con Selina; il piano delle tre streghe \u00e8 quello di impadronirsi dei college della Dimensione Magica, approfittando del libro appartenente all'apprendista strega. A parte Bloom, le Winx, in una battaglia contro Selina e le Trix, perdono i propri poteri magici, che vengono risucchiati dal Legendarium. La protagonista, quindi, dona loro una gemma contenente una piccola parte della Fiamma del Drago, grazie alla quale, dopo aver compiuto un'azione buona e coraggiosa, potranno guadagnare la magia Bloomix. Una fata dopo l'altra, le Winx ottengono il potere magico in questione. Per porre fine al malefico piano di Selina e delle Trix, le Winx cercano un metodo per poter sigillare il Legendarium, scritto nel diario di Eldora, la Fata Madrina. Daphne parte assieme a loro per un avventuroso viaggio attraverso la Terra, passando prima per Alessandria d'Egitto, dove ritrovano il diario di Eldora, poi per la Grande Muraglia Cinese, dove incontrano l'ultimo domatore di draghi, un vecchio amico della Fata Madrina. Le giovani fate, quindi, apprendono che ora Eldora vive a Gardenia, riuscendo cos\u00ec a incontrarla; quest'ultima rivela alle Winx che, per sigillare per sempre il Legendarium, avranno bisogno della magia Mythix, racchiusa all'interno di bacchette magiche custodite da Nebula, a T\u00edr na n\u00d3g. Le Winx superano la prova che permette loro di impossessarsene, ottenendo cos\u00ec il suddetto potere magico ed entrando nel mondo del Legendarium; qui dovranno cercare degli artefatti magici che occorrono a forgiare la chiave per sigillare il libro magico, accompagnate da Daphne, dagli Specialisti e dai Paladini, le giovani eroine partono alla ricerca, prima dello Smeraldo della Fantasia, sull'Isola di Calavera, in Messico, poi della Lancia Argentea, nella Foresta di Fearwood, in Canada, riuscendo nella missione. Eldora forgia finalmente la chiave; Selina, tuttavia, riesce a rubare una piccola parte della Fiamma del Drago di Bloom, con la quale libera Acheron, il pericoloso creatore del Legendarium, all'interno del quale vi era rimasto intrappolato. Lo stregone risucchia la magia di Magix all'interno del libro magico, ma Bloom riesce a sconfiggerlo e a rinchiuderlo nella Scatola dell'Infinito, ripristinando cos\u00ec la magia della Dimensione Magica. Selina, pentitasi degli errori commessi, riesce infine a sigillare il Legendarium per sempre, nel cui interno vi restano intrappolate le Trix. La ragazza rinsalda cos\u00ec il vecchio legame di amicizia con Bloom e ritorna a essere l'allieva di Eldora come lo era un tempo. Ritornata la pace, Daphne convola a nozze con Thoren.\nSettima stagione.\nAll'interno del Parco Naturale di Alfea, un misterioso rapace cattura uno scavatalpa, l'ultimo esemplare della specie, praticamente estinta. Ciascun Animale Fatato custodisce un segreto; affinch\u00e9 scoprano quello degli scavatalpa, Faragonda porta le Winx e Roxy nella Sala dei Ricordi, dove ciascuna di loro riceve una Pietra dei Ricordi, grazie alla quale potranno andare nel passato e cercare gli scavatalpa. Le giovani fate giungono cos\u00ec nel passato, ad Alfea, dove incontrano Faragonda, giovane studentessa. Durante l'esame di Metamorfosimbiosi, una studentessa supera la prova trasformandosi nel rapace incontrato in precedenza dalle protagoniste; \u00e8 Kalshara, la quale si impossessa della Magia Selvaggia per poter ottenere il Potere Ultimo degli Animali Fatati, infondendola, inoltre, al fratello Brafilius, entrambi diventano cos\u00ec dei mutaforma. Le giovani eroine riescono a salvare gli scavatalpa dai nemici e la natura dona alle Winx la magia Butterflix come ricompensa per aver protetto gli Animali Fatati. Dopodich\u00e9, le fanciulle ritornano nel presente, dove apprendono il segreto degli scavatalpa: per ottenere il Potere Ultimo, devono cercare l'Animale Fatato con il primo colore dell'universo. Durante la missione, ciascuna fata incontra l'Animale Fatato con il quale instaura il Bonding: Bloom instaura lo speciale legame magico con Elas, Stella con Shiny, Flora con Amarok, Tecna con Flitter, Musa con Critty, Aisha con Squonk. Le creature fatate delle ragazze, in realt\u00e0, non sono altri che i custodi del Potere Ultimo, quindi, donano alle Winx un bracciale magico, che attribuisce loro la magia Tynix, con la quale le fate potranno viaggiare tra i Mini Mondi, piccole dimensioni sconosciute. Le Winx apprendono che l'Animale Fatato con il primo colore dell'universo \u00e8 collegato alla magia fatata; ci\u00f2 che cercano \u00e8 la statua di diamante a forma di scavatalpa, posizionata sulla scrivania di Faragonda: essa, infatti, riflette tutti i colori della luce. Le fate entrano all'interno dell'oggetto, nel Mini Mondo Adamantino; dove recuperano il diamante che custodisce il Potere Ultimo. Durante la loro assenza, per\u00f2, Kalshara s'impossessa del diamante. Brafilius, infastidito dal fatto di essere sempre insultato dalla sorella, ruba il diamante a quest'ultima ed evoca un esercito di Animali Fatati, liberando involontariamente le Trix, siccome ciascuna di loro \u00e8 connessa con gli Animali Stregati evocati dal mutaforma. Per poter battere le Trix, le quali, dopo aver attraversato la sorgente di Magia Selvaggia del sottosuolo di Magix, si sono trasformate in mutaforma, le Winx accettano l'alleanza proposta da Kalshara. Malgrado ci\u00f2, le Trix sembrano avere la meglio, quindi gli Animali Fatati attuano l'Incantesimo Definitivo, fondendosi nel Cigno dell'Infinito, che assorbe il Potere Ultimo. Le fanciulle utilizzano le Pietre dei Ricordi per intrappolare le tre streghe in un limbo al di fuori del tempo e dello spazio. Kalshara, che aveva ingannato le Winx, resta intrappolata dentro la sorgente di Magia Selvaggia, mentre Brafilius, che era stato tramutato in un cucciolo, resta a vivere nel sottosuolo. Bloom e le compagne, infine, salutano per sempre i propri Animali Fatati.\nOttava stagione.\nUna piccola creatura di nome Twinkly giunge ad Alfea per consegnare un messaggio alle Winx: la Dimensione Magica \u00e8 in pericolo. Gli Staryummy, guidati dal perfido Obscurum, stanno prosciugando la luce delle stelle, gettando l'Universo nell'oscurit\u00e0. Le giovani fate intraprendono un viaggio verso Lumenia, la stella di Solaria, dove la regina Dorana affider\u00e0 loro la magia Cosmix, con cui potranno restaurare il nucleo delle stelle. Le Winx viaggeranno attraverso lo spazio e ben presto scopriranno che dietro a tutto si cela il ritorno di Valtor. Il vecchio nemico delle fate \u00e8 stato riportato in vita da Obscurum, al quale \u00e8 stato promesso il trono di Lumenia se l'avesse aiutato a carpire la luce delle stelle. Le Winx, con l'aiuto di Orion e dei suoi nuclei artificiali, riportano la luce in tutti gli astri assaliti e sventano la minaccia di Obscurum, che altri non \u00e8 che Argen, il fratello della regina Dorana. Gli Staryummy vengono ritrasformati in lumen e i due fratelli Dorana e Argen condivideranno il trono di Lumenia.\nValtor non pu\u00f2 ancora ritenersi soddisfatto e il suo nuovo obiettivo \u00e8 catturare la Stella dei Desideri, la cometa che cre\u00f2 l'Universo Magico. Per riuscirci, Valtor libera le Trix dal limbo in cui erano state rinchiuse e affida a loro la missione, che per\u00f2 fallisce in partenza perch\u00e9 la cometa si scompone in sette stelle primarie che si spargono in tutto l'universo. Dalla Stella dei Desideri si \u00e8 scomposto anche lo Scrigno delle Stelle che \u00e8 atterrato su Lumenia. Le Winx vi entrano grazie alla miniaturizzazione del potere Enchantix e recuperano la Bussola Astrale, grazie alla quale potranno ritrovare le stelle primarie e ricomporre la Stella dei Desideri. Anche le Trix inseguono le stelle primarie e ciascun gruppo ne guadagna tre. Durante il recupero dell'ultima stella primaria, sul pianeta Dyamond, le Winx ottengono il potere Crystal Sirenix nel salvataggio di Sky che cade in un lago ghiacciato e si scoprono delle informazioni sul passato di Icy: Dyamond \u00e8 il suo pianeta nativo e la ragazza scelse di diventare una strega per annullare l'incantesimo di una sciamana che trasform\u00f2 sua sorella minore Sapphire in una volpe bianca. La strega si impossessa dell'ultima stella primaria ma non la condivide con il suo gruppo, la dar\u00e0 alle Winx durante la battaglia finale con Valtor per proteggere l'Universo Magico dalla distruzione. In seguito a ci\u00f2, anche le altre stelle primarie entrano nello Scrigno delle Stelle delle Winx e la Stella dei Desideri, appena ricomposta, concede alle fate un desiderio. Bloom chiede la protezione eterna dell'armonia dell'universo e ottiene il potere per sconfiggere definitivamente Valtor, le Trix invece si allontanano soddisfatte di essersi liberate del loro padrone. Le giovani fate festeggiano ad Alfea con un concerto e infine, nel cielo, appare la costellazione delle Winx.\nPersonaggi.\nLe protagoniste del cartone animato sono le ragazze del Winx Club, studentesse del college per aspiranti fate di Alfea e residenti nel magico mondo di Magix.\nLe Winx, in ordine di apparizione, sono:\nCreazione.\nIl primo prototipo di \"Winx Club\" risale al 1999 e il titolo di lavorazione era \"Magic Bloom\". \u00c8 stato prodotto un episodio pilota di \"Magic Bloom\", ma non \u00e8 mai andato in onda.\nIl progetto \"Winx Club\" \u00e8 stato oggetto di lavoro per Iginio Straffi e il suo team di realizzazione per diversi anni, in cui si \u00e8 cercato di focalizzare quali fossero le migliori caratteristiche per il target di pubblico a cui la serie animata e il relativo merchandising \u00e8 rivolta. L'ispirazione, soprattutto grafica, si rif\u00e0 sia agli anime giapponesi, in particolare \"Sailor Moon\", che alla dinamicit\u00e0 dei cartoni animati statunitensi, in cui si \u00e8 aggiunto il tema della magia, che aveva portato al successo negli anni precedenti la saga di \"Harry Potter\". Il nome \"Winx\" \u00e8 invece un'alterazione della parola inglese \"wings\" (\"ali\"), le cui lettere finali \"gs\" sono state sostituite con una \"x\", che graficamente ricorda proprio un paio di ali. Infine, per rendere immediatamente familiari le protagoniste della serie TV al pubblico e renderle pi\u00f9 attraenti, si \u00e8 scelto di trarre ispirazione da celebri personaggi dello showbiz: Bloom \u00e8 ispirata alla cantante Britney Spears, Stella all'attrice Cameron Diaz, Flora all'attrice Jennifer Lopez, Tecna alla cantante Pink, Musa all'attrice Lucy Liu, Aisha alla cantante Beyonc\u00e9.\nL'autore, inoltre, asserisce che la protagonista, Bloom, prende ispirazione da una ragazza che egli aveva incontrato all'universit\u00e0, cresciuta da genitori adottivi. La storia della ragazza, la quale rivel\u00f2 a Iginio Straffi il desiderio di conoscere i propri genitori biologici, \u00e8 stata l'ispirazione per la storia del personaggio; tale storia, avrebbe dovuto essere il \"plot\" principale della seconda stagione del cartone animato, ma si prefer\u00ec utilizzarla per il film \"Winx Club - Il segreto del regno perduto\". A parte la storia del personaggio, la personalit\u00e0 \u00e8 tratta da quella di Joanne Lee, moglie dell'autore e vice-presidente di Rainbow.\nUn altro ingrediente di particolare rilievo nel cartone animato \u00e8 il \"look\" delle protagoniste, che le rende paragonabili alle fashion doll, del genere My Scene o Bratz. L'autore, in un'intervista, dichiara che l'aspetto delle Winx \u00e8 \"solo un involucro \"fashion\"\", servito al mero scopo di accattivarsi le simpatie del pubblico, mentre \"i valori trasmessi da \"Winx Club\" sono l'amicizia, la fiducia in se stessi, la solidariet\u00e0 e l'onest\u00e0\".\nMedia.\nSerie TV.\nIl cartone animato \u00e8 suddiviso in otto stagioni di 26 episodi da 24 minuti. La quinta, la sesta e la settima sono state realizzate in collaborazione con il colosso americano Viacom (Nickelodeon). La nona stagione \u00e8 in fase di produzione.\nFilm.\nIl primo film, \"Winx Club - Il segreto del regno perduto\", \u00e8 stato distribuito nelle sale cinematografiche di Italia il 30 novembre 2007. Il film \u00e8 ambientato dopo la terza stagione. Il brano portante del film \u00e8 stato scritto e interpretato da Natalie Imbruglia. Il secondo film, \"Winx Club 3D - Magica avventura\", \u00e8 stato distribuito il 29 ottobre 2010, in versione 3D. La produzione del secondo film \u00e8 iniziata nel 2007, prima che entrasse in produzione la quarta stagione. Il terzo film, \"Winx Club - Il mistero degli abissi\", \u00e8 stato distribuito il 4 settembre 2014.\nFilm TV.\nI primi tre film TV riassumono brevemente la prima stagione, mentre il quarto riassume brevemente la seconda. L'animazione ed il character design sono stati riveduti con una grafica pi\u00f9 recente. In particolare, le sequenze di trasformazione sono state totalmente rinnovate. I film, realizzati in collaborazione con il colosso americano Viacom (Nickelodeon), sono stati trasmessi in Italia da Rai 2, dal 21 novembre al 12 dicembre del 2011.\nSpin-off.\nIl primo spin-off tratto dal cartone animato \u00e8 \"PopPixie\", una serie animata di 52 episodi da 13 minuti, interamente incentrata sulle Pixie, dopo il successo ottenuto da tali personaggi all'interno del pubblico infantile. Lo spin-off, realizzato da Rainbow in collaborazione con Rai Fiction, \u00e8 stato trasmesso in Italia da Rai 2, a partire dal 10 gennaio fino al 22 marzo 2011.\nIl secondo spin-off, intitolato \"World of Winx\" e rivolto a un pubblico leggermente pi\u00f9 maturo, \u00e8 stato realizzato da Rainbow in collaborazione con Rai Fiction e in associazione con Netflix ed \u00e8 suddiviso in due stagioni di 13 episodi da 22 minuti. La prima stagione \u00e8 stata pubblicata negli USA in streaming su Netflix il 4 novembre 2016, mentre in Italia \u00e8 stata trasmessa da Rai Gulp a partire dal 28 gennaio fino al 17 febbraio del 2017. La seconda stagione \u00e8 stata pubblicata online il 16 giugno 2017, mentre \u00e8 stata trasmessa in TV dal 18 giugno al 30 giugno del 2017.\nAdattamento live-action.\nArchery Pictures, d'accordo con il colosso dello streaming Netflix, trasformer\u00e0 le Winx in persone in carne e ossa. Le eroine, impegnate a perfezionare i loro poteri magici in una scuola di magia, prenderanno forma e diventeranno pi\u00f9 grandi perch\u00e9 il pubblico di riferimento sar\u00e0 quello degli young adult. La serie TV \u00e8 entrata in produzione nel 2019, mentre la pubblicazione \u00e8 prevista per il 22 gennaio 2021. Il 1\u00ba agosto viene rivelato che il titolo dello show \u00e8 \"Fate - The Winx Saga\".\nTour.\nNel settembre 2005 il tour intitolato \"Winx Power Show\" esordisce in Italia; dopo molteplici repliche di grande successo, la tourn\u00e9e approda anche in Belgio e nei Paesi Bassi. La storia si basa sulla seconda stagione del cartone animato.\nNel settembre 2006 esordisce \"Winx Club on Tour\" nei Paesi Bassi, ambientato durante la seconda stagione. Nell'ottobre 2007 esordisce \"Winx Club Theater Tour\" (Paesi Bassi), nonch\u00e9 la riedizione del tour precedente, ma ambientato durante la terza stagione.\nTra il 2008 e il 2012 le Winx e gli Specialisti sono stati presenti, durante i cosiddetti \"Winx Days\", una volta all'anno, al parco acquatico Aquafan.\nNel novembre 2008 esordisce lo show sul ghiaccio \"Winx on Ice\" in Italia, a cui partecipa, nel ruolo di protagonista, la campionessa europea di pattinaggio di figura Carolina Kostner. La storia \u00e8 ambientata durante la terza stagione del cartone animato. Nel gennaio 2012 esordisce \"Winx on Ice 2\" in Russia, una riedizione del precedente show sul ghiaccio ambientato durante la quarta stagione.\nNel marzo 2009 esordisce \"Winx Tour Portugal\" in Portogallo, successivamente ripreso in piccola parte anche in Italia al parco divertimenti Rainbow MagicLand, durante i cosiddetti \"Winx Days\".\nNel gennaio 2010 esordisce \"Winx Club in Concerto\" in Turchia, dove \u00e8 stato portato anche uno show subacqueo per promuovere la quinta stagione della serie animata.\nTra il 2013 e il 2014 in Italia \u00e8 partito il \"Winx Club Tour\", tourn\u00e9e promozionale nei centri commerciali, dove le Winx cantano e ballano sui brani della serie TV e dedicano autografi ai fan; in passato un tour del genere era gi\u00e0 sbarcato in molti paesi stranieri per promuovere le varie stagioni.\nNel gennaio 2014, per la prima volta, le fatine sono state protagoniste di una pista sciistica in Italia. Intanto, svariati show promozionali sono sbarcati in Indonesia.\nNel dicembre 2014 il tour intitolato \"Winx Club Musical Show - 10 anni di magici successi\" esordisce in Italia, per celebrare i primi 10 anni del cartone animato. Lo spettacolo \u00e8 un successo con oltre 50.000 spettatori in un solo anno di tour. Nel dicembre 2015 esordisce una versione natalizia del medesimo show col titolo di \"Winx Club Musical Show - Christmas Tour\".\nMerchandising.\nLibri.\nMagazine.\nIl magazine di \"Winx Club\", pubblicato mensilmente ed edito da Play Press e da Tridimensional, include una storia a fumetti ed un gadget.\nHome video.\nLa serie animata \u00e8 stata raccolta in una collezione di DVD, pubblicati in Italia a partire dal marzo 2004 al 2006 la Mondo Home Entertainment, edizione che includeva la prima stagione e la seconda stagione, rilasciate anche in VHS, in seguito da 01 Distribution, con la pubblicazione della terza e della quarta, per poi riproporre anche le prime due stagioni, stavolta soltanto in DVD. Le prime quattro stagioni sono state rilanciate anche in edizione da edicola da parte di Tridimensional. Dal 2013 in poi, la pubblicazione della serie TV passa a Koch Media, che dopo un ulteriore rilascio delle prime quattro stagioni in edizione cofanetto, si dedica alla pubblicazione in edizione da videoteca delle restanti tre stagioni e degli speciali TV, che fino a quel momento erano stati rilasciati soltanto in edizione da edicola da Tridimensional.\nIl primo film del cartone animato \u00e8 stato distribuito in formato DVD da 01 Distribution; il secondo film, invece, da Medusa Film in DVD e in BD, sia in versione regolare che in versione stereoscopica; il terzo film, infine, \u00e8 stato distribuito in DVD e in BD da 01 Distribution.\nL'edizione home video del cartone animato include inoltre la pubblicazione degli show basati sul cartone animato, oltre che svariati rilasci esclusivi, tra cui un volume con lezioni di ballo da parte delle interpreti delle Winx e un volume di clip video musicali dedicati ai protagonisti del cartone animato.\nIl reparto DVD di \"Winx Club\" \u00e8 stato ben accolto dal pubblico, infatti nel 2013 la quota di volumi venduti risale a 22 milioni in Italia e nel resto del mondo.\nDiscografia.\nNel corso del tempo, in Italia e in svariati paesi, sono stati rilasciati una serie di album dedicati al cartone animato, ai film e agli show.\nInoltre, nel 2006, l'etichetta discografica Epic Records pubblica 6 CD, ciascuno dedicato a una delle protagoniste del cartone animato; si tratta di sei compilation con brani musicali a tema con la protagonista del CD. Per esempio, il CD di Bloom \u00e8 di genere pop, quello di Tecna dance music, quello di Musa rock, quello di Aisha hip hop. Tra gli artisti delle sei compilation si possono citare: Alexia, B*Witched, Culture Beat, Daniele Silvestri, L'Aura, L@ra, Le Vibrazioni, Lola Ponce, Lou Bega, Luca Dirisio, Marcela Morelo, Marina Rei, Massimo Di Cataldo, Paola &amp; Chiara, Republica, Simone Cristicchi, Tatyana Ali, Teddybears, TLC.\nVideogiochi.\nDal cartone animato sono stati tratti diversi videogiochi per Microsoft Windows, PlayStation, Nintendo e Xbox, pubblicati da Konami, Bandai Namco Holdings e D3 Publisher. Nel corso del 2005, inoltre, Kinder (Ferrero) distribu\u00ec un advergame per Microsoft Windows intitolato \"Winx Club - Avventura a Torrenuvola\", allegato alle varie linee di merendine.\nApp.\nOltre al tipo classico, sono stati realizzati anche diversi videogiochi sotto forma di app per iOS, Android e Kindle Fire, pubblicati da Celestial Digital Entertainment, Melazeta, Budge Studios, Apps Ministry e Tsumanga Studios.\nDistribuzione internazionale.\n\"Winx Club\" \u00e8 stato distribuito in 45 paesi.\nAccoglienza.\nLa trasmissione in TV di \"Winx Club\" inizi\u00f2 il 28 gennaio 2004 su Rai 2 alle 17:15 del pomeriggio. Preceduto da un'abbondante campagna pubblicitaria, il cartone animato ottenne il 17% di share, ma soprattutto il 45% tra il pubblico di 4-14 anni Gi\u00e0 prima che la serie TV iniziasse in Italia, l'azienda televisiva statunitense 4Kids Entertainment l'aveva acquistata praticamente \"alla cieca\"; il 19 giugno 2004, negli USA, \"Winx Club\" fu trasmesso alle 11:30 del mattino su Fox Broadcasting Company, ma il successo fu tale che presto la serie animata fu promossa alle 21:30 (il cosiddetto prime time). Nell'aprile 2004 il cartone animato ottenne una nomination durante la manifestazione Cartoons on the Bay. \"Winx Club\" fu acquistato da 130 paesi in tutto il mondo; in Belgio e in Francia la serie TV raccolse il 56% di share tra il pubblico di 10-14 anni e il 38% di share tra il pubblico di 4-9 anni. Le repliche della quarta stagione, trasmesse in orario mattutino nel mese di agosto 2010 su Rai 2, ottennero il 10% di share, risultando il primo cartone animato pi\u00f9 seguito di Rai e il quarto in assoluto, battendo in ascolti serie animate come \"Sailor Moon\" di Mediaset, trasmesso nella fascia pomeridiana.\nBen presto, in tutto il mondo, il marchio \"Winx Club\" inizi\u00f2 ad apparire su qualsiasi genere di articolo dedicato all'infanzia: dai libri, agli articoli per la scuola, dall'abbigliamento alle calzature. In particolare, gi\u00e0 da gennaio 2004, Giochi Preziosi lanci\u00f2 sul mercato italiano una linea di bambole dedicate ai personaggi della serie animata, per coincidere con il debutto televisivo su Rai 2. Nel resto del mondo, la produzione dei prodotti di merchandising venne invece affidata all'azienda americana Mattel. \nIntanto, brand di molteplici settori iniziano ad abbinare il proprio nome a quello delle fatine, per promuovere i propri prodotti. Nel 2006, Ferrero distribuisce delle action figure dedicate alle protagoniste della serie TV come sorpresa degli ovetti Kinder Sorpresa, mentre nel 2007 la catena di fast food McDonald's abbina, a pi\u00f9 riprese e in svariati paesi, delle \"action figure\" delle fatine al men\u00f9 Happy Meal.\nIl marchio \"Winx Club\" diventa in breve tempo un vero e proprio fenomeno di costume per bambine e adolescenti. L'home page winxclub.com registra circa 3 milioni di visitatori al mese e un milione e mezzo di membri iscritti. Nell'aprile 2004, in Italia \u00e8 nato un magazine dedicato al cartone animato e successivamente esportato in Europa, dove in ciascun numero \u00e8 allegato un gadget firmato \"Winx Club\"; all'interno sono presenti una storia a fumetti, rubriche dedicate alle protagoniste, lettere dai fan e news sul mondo \"Winx Club\", bench\u00e9 le storie raccontate nel fumetto non abbiano alcun collegamento con la trama della serie animata. \u00c8 stato stimato che le Winx siano al terzo posto tra le bambole pi\u00f9 popolari nel mondo e che il relativo merchandising superi il miliardo e mezzo di euro annui nel 2007, con oltre il 70% in pi\u00f9 rispetto al 2006. Il tour \"Winx Power Show\", cominciato nel 2005, registra il tutto esaurito a ciascuna data, davanti a migliaia di piccoli fan in delirio.\nLe fatine sono state scelte come ambasciatrici della regione Marche e dell'Italia in generale all'Expo 2010 di Shanghai, con l'intento di favorire l'incremento dell'export delle aziende marchigiane verso la Cina; per l'evento, la Rainbow realizz\u00f2 un video di 4 minuti, avvalendosi della tecnologia stereoscopica, in cui le Winx raccontano le meraviglie paesaggistiche e non solo della terra di origine. Da tale video, le Marche ne ricavarono uno spot di 70 secondi per Carosello Reloaded, in cui le fatine propongono tale regione come meta per le vacanze. Infine, \"Winx Club\" \u00e8 il primo cartone animato italiano a rappresentare il made in Italy nel mondo e a essere stato esportato negli USA. Nel dicembre 2010, alla Casa del Cinema di Roma, dove si \u00e8 svolta la prima edizione degli \"Italian 3D Awards\", il film \"Winx Club 3D - Magica avventura\" si \u00e8 aggiudicato il premio di \"miglior film italiano di animazione del 2010\", per aver contribuito al successo e alla diffusione del cinema tridimensionale in Italia.\nNel marzo 2010, Symbola, associazione che promuove la qualit\u00e0 italiana e il modello di sviluppo della \"soft economy\", annuncia una collaborazione con Rainbow, sul tema della sostenibilit\u00e0; l'idea di fondo \u00e8 quella di far diventare le fatine testimonial della green economy. Nel libro intitolato \"Green Economy, magie verdi per un mondo migliore\", le fatine istruiscono le giovani generazioni su problemi attuali come il riciclaggio dei rifiuti e l'utilizzo di energia sostenibile eD energia alternativa per ridurre l'inquinamento. Il libro \u00e8 stato presentato nel luglio 2012 a Monterubbiano.\nNel settembre 2010, Rainbow e Nickelodeon hanno iniziato a lavorare su 52 nuovi episodi della serie (la quinta e la sesta stagione). Inoltre, l'accordo ha concesso a Nickelodeon il merchandising e i diritti di trasmissione in molti territori, tra cui Benelux, Regno Unito, Canada, Australia e Nuova Zelanda. La partnership prevede l'accesso alle prime quattro stagioni da parte di Nickelodeon. Il prestigioso network presenta il cartone animato con quattro speciali TV basati sulle prime due stagioni. La terza stagione e la quarta stagione sono in onda a partire da novembre 2011. Il traguardo \u00e8 quello di far s\u00ec che il marchio \"Winx Club\" possa penetrare pi\u00f9 a fondo nel mercato statunitense; Nickelodeon afferma di credere fortemente nel cartone animato, ritenendolo il brand femminile per eccellenza. La partnership tra Rainbow e Nickelodeon \u00e8 continuata durante le stagioni successive.\nNel febbraio 2011, Viacom (il colosso americano che controlla gli studi Nickelodeon) ha acquisito una quota del 30% nella Rainbow. Questo accordo ha portato ad ulteriori collaborazioni tra gli americani di Nickelodeon e il team italiano, inclusa la serie \"Club 57\". Lo studio cinematografico di Viacom, Paramount Pictures, ha anche ripubblicato i film di \"Winx Club\".\nTra il 2008 e il 2012, nel parco acquatico Aquafan, si susseguono, una volta all'anno, i cosiddetti \"Winx Days\", in cui sono presenti le Winx e gli Specialisti, durante gli \"Acqua Winx\" e i \"Foam Party\" (il primo, aquagym con la colonna sonora di \"Winx Club\", il secondo, attrazione esclusivamente femminile, trend di Aquafan), per poi terminare con autografi e foto con i fan e l'acclamato \"Winx Club Show\" di 15 minuti.\nNel maggio 2011, il parco divertimenti MagicLand ha aperto alcune attrazioni ispirate alle Winx e ad altri cartoni animati Rainbow. Nel 2019, tutte le attrazioni Rainbow sono state sostituite, poich\u00e9 la licenza \u00e8 scaduta.\nControversie.\n\"Winx Club\", insieme ad altri cartoni animati e giocattoli per bambini, \u00e8 stato accusato di veicolare un'immagine sessista ed eccessivamente \"adultizzante\" delle bambine.\nLa scrittrice Loredana Lipperini nel libro \"Ancora dalla parte delle bambine\" e la semiologa Giovanna Cosenza criticano l'eccessiva magrezza delle protagoniste, il corpo \"iper femminile\" con bocca carnosa, punto vita strettissimo, gambe talmente lunghe e sottili da essere sproporzionate, ma soprattutto il montaggio che attira continuamente lo sguardo su punti anatomici come il seno, l'inguine e il sedere. La critica fa riferimento a un documentario di Lorella Zanardo, \"Il corpo delle donne\", in cui si analizza la rappresentazione mediatica del corpo femminile nella televisione italiana pubblica e privata. Stevie Schmiedel, professoressa in studi di genere presso l'Universit\u00e0 di Amburgo, critica le Winx perch\u00e9 propongono un'immagine femminile eccessivamente sessualizzata e non adatta all'et\u00e0 del pubblico di riferimento.\nL'accusa di veicolare una rappresentazione distorta del genere femminile, accomuna le Winx a cartoni animati dedicati ai bambini maschi come i Gormiti."}
{"id": "2343122", "revid": "125323418", "url": "https://it.wikipedia.org/wiki?curid=2343122", "title": "Stomia", "text": "Il termine stomia (dal greco: \"\u03c3\u03c4\u03cc\u03bc\u03b1\"= bocca), quasi esclusivamente utilizzato come suffisso, indica generalmente una procedura chirurgica volta a creare un'apertura a livello dell'addome con lo scopo di consentire la fuoriuscita delle sostanze di scarto (feci o urina) dall'organismo. Tale intervento viene effettuato quando una compromissione degli apparati non consente un'adeguata escrezione delle sostanze.\nLa stomia intestinale \u00e8 il risultato di un intervento chirurgico con il quale si crea una comunicazione tra l'intestino con l'esterno attraverso la cute della parete addominale, evitando le tradizionali vie anatomiche.\nLa gestione e l'assistenza della stomia nel postoperatorio e a domicilio e di competenza infermieristica; esistono infermieri specializzati nell'assistenza al paziente con stomia (di qualunque tipo essa sia), denominati stomaterapisti, che possono avvalersi della frequenza di corsi pratici o di Master Universitari, per quanto nessun titolo specifico rappresenti un requisito necessario in Italia. Le attivit\u00e0 di assistenza per i pazienti con stoma vengono complessivamente denominate \"stoma care\"\nEtimologia.\nLa stomia \u00e8 una apertura praticata sull'addome che permette la fuoriuscita di feci o urine qualora l'apparato digerente o urinario non siano in grado di svolgere queste funzioni autonomamente.\nTipologia.\nFra i vari interventi con tale suffisso:"}
{"id": "2343124", "revid": "1543377", "url": "https://it.wikipedia.org/wiki?curid=2343124", "title": "Arianna Huffington", "text": "Biografia.\nFiglia di Konstantinos e Georgiadi Stasinopo\u00falou, Arianna \u00e8 nata ad Atene e ha studiato al Girton College dell'Universit\u00e0 di Cambridge. Negli anni ottanta si trasfer\u00ec a New York, dove intraprese la professione di scrittrice e giornalista, occupandosi soprattutto di politica.\nNel corso degli anni il suo schieramento politico \u00e8 cambiato varie volte: all'inizio considerata una voce conservatrice di destra, nel 2003 si candid\u00f2 alla carica di governatore contro il repubblicano Arnold Schwarzenegger, presentandosi alle elezioni in California come indipendente, per poi rivendicare la propria appartenenza al Partito Democratico nel 2008.\nNel 2005 Arianna Huffington ha fondato un giornale on-line, \"The Huffington Post\", divenuto ben presto uno fra i pi\u00f9 seguiti a livello mondiale. Nel 2016 lascia l'Huffington Post per creare Thrive Global, una charity finalizzata alla diffusione di salute e benessere.\nVita privata.\nDal 1986 al 1997 \u00e8 stata sposata con l'imprenditore e politico repubblicano Michael Huffington, deputato alla Camera dei Rappresentanti dal 1993 al 1995. Dal matrimonio sono nate due figlie: Christina Sophia e Isabella Diana. Poco dopo il divorzio dei due, Michael dichiar\u00f2 ufficialmente la propria bisessualit\u00e0 e divenne un attivista per i diritti LGBT."}
{"id": "2343125", "revid": "110157", "url": "https://it.wikipedia.org/wiki?curid=2343125", "title": "Smilovice (Moravia-Slesia)", "text": " (in polacco: \"\", in tedesco: \"Smilowitz\") \u00e8 un villaggio del Distretto di Fr\u00fddek-M\u00edstek, nella Regione di Moravia-Slesia, in Repubblica Ceca, sul fiume Ropi\u010danka.\nConta una popolazione di 581 persone (secondo il censimento del 2001), e i polacchi costituiscono il 26,4% della popolazione. Sorge nella regione storica della Slesia di Cieszyn (Teschen), ed \u00e8 il luogo di origine dell'ex Primo ministro della Polonia Jerzy Buzek.\nDal 1938 al 1939 fu parte della Seconda Repubblica di Polonia, in quanto territorio di Zaolzie. Dal 1939 al 1945 fu parte del Landkreis di Teschen, nella provincia della Slesia, all'interno della Germania nazista.\nIl festival cristiano \"XcamP\" si svolge a Smilovice ogni anno a luglio."}
{"id": "2343127", "revid": "110157", "url": "https://it.wikipedia.org/wiki?curid=2343127", "title": "Da Real World", "text": "Da Real World \u00e8 il secondo studio album della rapper statunitense Missy \"Misdemeanor\" Elliott, pubblicato il 22 giugno 1999 per la The Goldmind Inc. e la Elektra Records.\nIl disco.\nMissy Elliott in un'intervista disse che la produzione di quest'album le aveva messo un certo timore trattandosi di un \"sophomore\" (il secondo album di una carriera). \"Da Real World\" \u00e8 considerato l'album di Missy pi\u00f9 \"dark\". Ma tutto ci\u00f2 non ha frenato i vari fan che, con gli acquisti, le hanno consentito di ricevere il primo Disco di Platino, con 1,5 milioni di copie.\nL'album \u00e8 stato dedicato alle vittime del massacro della Columbine High School avvenuto il 20 aprile 1999."}
{"id": "2343128", "revid": "767487", "url": "https://it.wikipedia.org/wiki?curid=2343128", "title": "San Jose (Mindoro Occidentale)", "text": "San Jose \u00e8 una municipalit\u00e0 di Prima classe delle Filippine, situata nella provincia di Mindoro Occidentale, nella regione Mimaropa.\nSan Jose \u00e8 formata da 38 barangay:"}
{"id": "2343129", "revid": "124385503", "url": "https://it.wikipedia.org/wiki?curid=2343129", "title": "Usabilit\u00e0 del web", "text": "L'usabilit\u00e0 dei siti web o web usability \u00e8 l'applicazione dei principi dell'usabilit\u00e0 in quegli ambiti in cui la navigazione del web pu\u00f2 essere considerata come un paradigma generale (o \"metafora\") per costruire una interfaccia grafica (GUI).\nL'usabilit\u00e0 del web \u00e8 una propriet\u00e0 esterna al prodotto-sito poich\u00e9 riguarda l'interazione tra un utente, le sue caratteristiche e quel sito.\nLa norma ISO 9241-11:1998, poi aggiornata dalla ISO 9241-210:2010, definisce l'usabilit\u00e0 come:\nIn questo contesto si parla di usabilit\u00e0 in termini di interazione efficace e soddisfacente per l'utente sia in termini di efficienza sia in termini di benessere.\nL'usabilit\u00e0 ha quindi come obiettivi quello di economizzare lo sforzo cognitivo dell'utente, proponendo prodotti che siano facili da comprendere, da imparare, da usare, da ricordare, che evitino o rendano recuperabili gli errori e che quindi gratifichino l'utilizzatore.\nEvoluzione del concetto di usabilit\u00e0.\nIl concetto di usabilit\u00e0 del web \u00e8 strettamente connesso a quello di usabilit\u00e0 generale che ha cominciato a diffondersi negli anni '60 quando si inizia a parlare di ergonomia cognitiva, la scienza che studia le interazioni dell'uomo con l'ambiente in relazione ai suoi vincoli fisici e cognitivi. \nPer tutti gli anni '70, poich\u00e9 il computer non costituiva un prodotto di massa, l'usabilit\u00e0 non costituiva un problema: chi progettava un sistema sapeva anche usarlo. Il concetto si viene a sviluppare a partire dalla seconda met\u00e0 degli anni '80, con l'espansione delle tecnologie informatiche a livello degli ambienti lavorativi e delle famiglie e si configura con maggior precisione negli anni '90 con la diffusione del personal computer.\nIn questo nuovo contesto il concetto di usabilit\u00e0 viene ad inserirsi nell'ambiente Information Communication Technology (ICT), come disciplina che coniuga psicologia, intelligenza artificiale, informatica e design. In questo periodo nasce anche la Human Computer Interaction (HCI), la scienza che studia l'interazione tra uomo e computer, in cui l'usabilit\u00e0 riguarda la componente psicologica del software.\nIn questi anni Apple Macintosh realizza il primo computer completamente usabile (user-friendly) da masse di inesperti, con un sistema operativo visuale basato sulla metafora della scrivania, seguito poco dopo da Microsoft che attuer\u00e0 una politica di vendita pi\u00f9 aggressiva, raggiungendo un numero molto alto di utenti.\nL'avvento di Internet, a partire dalla met\u00e0 degli anni '90 ha ulteriormente ampliato il concetto di usabilit\u00e0 che si sposta dalle caratteristiche del software a quelle dell'interazione. L'usabilit\u00e0 dei siti web viene a configurarsi come elemento determinante perch\u00e9 \u00e8 condizione preliminare al loro effettivo utilizzo da parte dell'utente e, in termini di produttivit\u00e0, al realizzarsi stesso del guadagno.\nWeb Usability e progettazione.\nLa web usability \u00e8 un approccio della progettazione per rendere i siti web facili da usare per l'utente finale, senza richiedere all'utente di sottostare a una formazione specifica. \u00c8 un processo che cerca di rendere l'ambiente web attraente e amichevole per l'utente che deve navigare con fluidit\u00e0 recuperando facilmente i contenuti. L'utente deve essere in grado di mettere in relazione in modo intuitivo le azioni che ha bisogno di compiere nella pagina web con altre interazioni che svolge fisicamente nella vita quotidiana, come ad esempio premere un pulsante per ottenere un'azione. \nLa web usability si pone come obiettivi:\nL'obiettivo finale della web usability \u00e8 quello di rendere invisibile la tecnologia sottostante, \"trasparente\" per l'utente che deve concentrare la propria attenzione e lo sforzo cognitivo principalmente sul compito, senza disperderli sull'utilizzo del mezzo.\nPer ottenere siti web usabili \u00e8 necessario conoscere e coinvolgere gli utenti durante la fase della progettazione. La web usability va perci\u00f2 considerata e valutata in ogni momento della progettazione: nelle fasi iniziali, in itinere e prima della pubblicazione; in ogni fase con strumenti diversi (riferimenti ai principi, interviste, confronti, simulazione d'uso, questionari e test su campione di utenti target) e con il coinvolgimento continuo dell'utente.\nMetodologia.\nGrazie ai risultati derivanti dalla ricerca nel campo dell'usabilit\u00e0 \u00e8 possibile sviluppare metodologie per migliorare l'usabilit\u00e0 del web stessa.\nIndicazioni per l'usabilit\u00e0.\nLa web usability deve tener conto:\nA questo proposito, la progettazione di siti web tiene conto degli apporti, in termini di esperienza, del lavoro di Jakob Nielsen, Bruce Tognazzini e Steve Krug che, con i loro lavori, hanno dettato euristiche e principi per la web usability.\nDall'analisi della letteratura relativa all'argomento sono stati individuati sei requisiti che, nella loro interazione, permettono di realizzare un sito usabile:\nWeb usabilit\u00e0 e web accessibilit\u00e0.\nLa web usability, e cio\u00e8 la possibilit\u00e0 di utilizzare con facilit\u00e0 il contenuto del web da parte dell'utente, ne condiziona in modo diretto l'accessibilit\u00e0. L'inventore del web e direttore del W3C Word Wide Web Consortium, Tim Berners-Lee, nella home page del sito della WAI, dichiara che\n\u00ab\"The power of the Web is in its universality. Access by everyone regardless of disability is an essential aspect\"\u00bb (tr. it. \u00ab\"La forza del Web sta nella sua universalit\u00e0. L'accesso da parte di chiunque, indipendentemente dalle disabilit\u00e0, ne \u00e8 un aspetto essenziale\"\u00bb).\nMentre nel Glossario delle Web Content Accessibility Guidelines 1.0, il termine accessibilit\u00e0 viene definito come \u00ab\"Content is accessible when it may be used by someone with a disability\"\u00bb. (tr. it. \u00ab\"Il contenuto \u00e8 accessibile quando pu\u00f2 essere usato da qualcuno con disabilit\u00e0\"\u00bb).\ne-Commerce.\nNel contesto dei siti di eCommerce (commercio elettronico), il significato di usabilit\u00e0 del web \u00e8 limitato all'efficienza: effettuare vendite e/o eseguire altre operazioni importanti nel campo affaristico.\nLa web usability ha ricevuto una rinnovata attenzione quando molti dei primi siti di eCommerce hanno iniziato a fallire nel 2000. Mentre durante l'espansione di internet negli anni novanta furono considerati indispensabili complicati design grafici per un'applicazione di e-business di successo, i protagonisti della web-usability dicevano praticamente che era vero il contrario. Essi sostenevano il \"KISS principle\" (\"Keep It Simple, Stupid\", ossia \"falla semplice, stupido\"), che aveva dato prova di avere effetto nell'attirare l'attenzione dell'utente."}
{"id": "2343130", "revid": "1226", "url": "https://it.wikipedia.org/wiki?curid=2343130", "title": "Web usability", "text": ""}
{"id": "2343133", "revid": "2015336", "url": "https://it.wikipedia.org/wiki?curid=2343133", "title": "Etnici nazionali", "text": "Di seguito \u00e8 presentato l'elenco in ordine alfabetico degli etnici nazionali."}
{"id": "2343135", "revid": "177744", "url": "https://it.wikipedia.org/wiki?curid=2343135", "title": "Poelagus marjorita", "text": "Il coniglio centrafricano o coniglio ugandese o coniglio di Bunyoro (\"Poelagus marjorita\" St. Leger, 1929) \u00e8 un mammifero lagomorfo della famiglia dei Leporidi, nell'ambito della quale rappresenta l'unica specie appartenente al genere Poelagus St. Leger, 1932.\nDistribuzione.\nLa specie \u00e8 diffusa in Africa Centrale, dall'Angola al Sudan meridionale.\nIl suo \"habitat\" \u00e8 rappresentato dalle aree pianeggianti erbose e cespugliose, con stagione secca e stagione delle piogge ben distinte.\nDescrizione.\nDimensioni.\nMisura fino a mezzo metro di lunghezza, per un peso medio di 2,5\u00a0kg.\nAspetto.\nIl corpo \u00e8 allungato e massiccio, con zampe ed orecchie relativamente corte (per fare un confronto, le orecchie misurano circa 6 cm, contro i 5 cm della coda).\nIl pelo \u00e8 grigio-brunastro sul dorso, con brizzolature nere sul quarto posteriore, mentre la gola ed il ventre sono di colore bianco candido.\nLa femmina presenta sacchi ghiandolari nei pressi del perineo che somigliano esteriormente ai testicoli del maschio, il quale possiede anch'esso tali ghiandole proprio dietro i testicoli: pertanto, quando il pene non \u00e8 in erezione \u00e8 quasi impossibile distinguere i due sessi.\nBiologia.\nPoco si conosce circa le abitudini di questa specie: di certo ha abitudini crepuscolari e notturne. I singoli esemplari delimitano territori con estensione variabile a seconda della disponibilit\u00e0 di cibo, ma che hanno superficie sempre inferiore a 20\u00a0m\u00b2, che vengono difesi accanitamente, in special modo dai maschi.\nD'altro canto, questi animali in caso di pericolo comunicano fra loro mostrando di scatto la superficie inferiore candida della coda, mentre non emettono mai vocalizzazioni.\nAlimentazione.\nDalle abitudini erbivore, si nutre di erba, foglie e radici: inoltre, come gli altri Lagomorfi, il coniglio ugandese \u00e8 solito reingerire parte delle proprie feci per ricavare dal proprio cibo la maggiore quantit\u00e0 di nutrimento disponibile.\nRiproduzione.\nPare non esservi una stagione riproduttiva precisa in questi animali: l'accoppiamento \u00e8 promiscuo, nel senso che ciascun maschio cerca di accoppiarsi col maggior numero possibile di femmine, pertanto ciascuna femmina ricettiva viene montata da pi\u00f9 maschi. Pare che l'ovulazione sia indotta dal coito stesso.\nDopo l'accoppiamento, la femmina comincia a costruire un nido dove allevare la prole, ammucchiando pelo ed erbe secche nel folto della vegetazione od in cavit\u00e0 naturali del terreno. La gestazione dura circa 5 settimane, al termine delle quali vengono dati alla luce fino a 4 cuccioli, che a differenza dei cuccioli di lepre sono ciechi e nudi: essi diventano indipendenti non appena svezzati, ossia attorno al mese e mezzo d'et\u00e0. Lo svezzamento induce la femmina a divenire nuovamente ricettiva.\nLa maturit\u00e0 sessuale viene raggiunta attorno ai tre mesi dalle femmine, mentre i maschi sono leggermente pi\u00f9 tardivi e non maturano sessualmente prima dei tre mesi e mezzo di vita.\nLa speranza di vita in natura \u00e8 di circa 4 anni, anche se vari esemplari vivono anche fino a 10 anni, mentre in cattivit\u00e0 la specie stenta a sopravvivere per pi\u00f9 di 8 anni."}
{"id": "2343137", "revid": "729019", "url": "https://it.wikipedia.org/wiki?curid=2343137", "title": "Santa Cruz (Mindoro Occidentale)", "text": "Santa Cruz \u00e8 una municipalit\u00e0 di Terza classe delle Filippine, situata nella provincia di Mindoro Occidentale, nella regione del Mimaropa.\nSanta Cruz \u00e8 formata da 11 barangay:"}
{"id": "2343141", "revid": "122315", "url": "https://it.wikipedia.org/wiki?curid=2343141", "title": "Poelagus", "text": ""}
{"id": "2343143", "revid": "1573940", "url": "https://it.wikipedia.org/wiki?curid=2343143", "title": "Courrier International", "text": "Il Courrier International \u00e8 un settimanale francese che traduce e pubblica estratti di articoli da oltre 900 riviste e giornali internazionali. Ha anche una versione portoghese ed una giapponese. Ha ispirato la creazione del settimanale italiano \"Internazionale\", edito dal 1993.\nNel 2009 ha vinto il premio giornalistico Premio dell'iniziativa europea."}
{"id": "2343145", "revid": "486946", "url": "https://it.wikipedia.org/wiki?curid=2343145", "title": "Oriental Mindoro", "text": ""}
{"id": "2343151", "revid": "155613", "url": "https://it.wikipedia.org/wiki?curid=2343151", "title": "Testa Grigia (Plateau Rosa)", "text": "La Testa Grigia (3.480\u00a0) (\"T\u00eate Grise\" in francese, \"Graukopf\" in tedesco, \"Groabhopt\" in Gresch\u00f2neytitsch) \u00e8 una montagna delle Alpi del Monte Rosa nelle Alpi Pennine.\nDescrizione.\nSi trova lungo la linea di confine tra l'Italia e la Svizzera e contorna il pianoro del Plateau Ros\u00e0.\nInformazioni.\nSulla vetta della montagna arrivano gli impianti di risalita da Breuil-Cervinia \"(la funivia del Plateau Rosa)\" e vi \u00e8 costruito il Rifugio Guide del Cervino."}
{"id": "2343153", "revid": "124826222", "url": "https://it.wikipedia.org/wiki?curid=2343153", "title": "Leroy Ioas", "text": "I suoi genitori, che avevano dieci figli, avevano aderito alla fede bahai nel 1898, e nel 1912 gli permisero di incontrare 'Abdu'l-Bah\u00e1 durante il suo viaggio negli Stati Uniti.\nLeroy si trasfer\u00ec a San Francisco, dopo avere sposato nel 1919 Sylvia Kuhlman, e ivi divenne uno dei membri attivi della locale comunit\u00e0 bahai.\nAttivit\u00e0.\nLeroy per quasi quarant'anni lavor\u00f2 alla Southern Pacific Company (Compagnia Ferroviaria americana). \nNel maggio del 1948 Leroy, con altri quattro Baha'i, rappresent\u00f2 la Comunit\u00e0 Internazionale Baha'i alla Conferenza delle Nazioni Unite per i diritti dell'Uomo, svoltasi a Ginevra. \nLeroy, sorprese i suoi colleghi, lasciando l'attivit\u00e0 lavorativa per poter svolgere le funzioni a cui era stato chiamato da Shoghi Effendi, e nel 1952 si trasfer\u00ec ad Haifa.\nShoghi Effendi, il Custode della Fede baha'i, lo nomin\u00f2, nel dicembre 1951, al Consiglio internazionale bahai, istituto precursore della Casa Universale di Giustizia dove svolse le funzioni di segretario generale fino al 1961\nDopo la morte di Shoghi Effendi, Leroy fu tra le nove Mani della Causa elette, il 25 novembre 1957, a Custodi della Fede.\nDopo la nomina a Custode della fede, viaggi\u00f2 in quattro continenti per promuovere e diffondere la Fede bahai, nonostante la sua salute si fosse indebolita a causa di alcuni problemi cardiaci.\nIl suo ultimo viaggio negli USA, nel 1964, gli fu fatale; le sue condizioni di salute si aggravarono e meno di un anno dopo mor\u00ec: fu sepolto nel cimitero bahai sul Monte Carmelo."}
{"id": "2343160", "revid": "300716", "url": "https://it.wikipedia.org/wiki?curid=2343160", "title": "Dama (disambigua)", "text": ""}
{"id": "2343165", "revid": "1718925", "url": "https://it.wikipedia.org/wiki?curid=2343165", "title": "Corentin Louis Kervran", "text": "Funzionario dell'amministrazione pubblica di professione, \u00e8 noto per la formulazione di pseudoscientifiche teorie di natura alchemica, che affermavano l'esistenza di reazioni nucleari nelle ovaie degli uccelli.\nBiografia.\nLo scienziato francese \u00e8 noto soprattutto per la sua difesa della trasmutazione biologica. Lavor\u00f2 come ispettore del lavoro a Chamb\u00e9ry, in Savoia, negli anni trenta, operando come esperto di malattie da radiazione in campo professionale. .\nTrasmutazioni biologiche di elementi chimici.\nA partire dal 1935 raccoglie dati ed esegue esperimenti che lo portano a postulare la controversa teoria della trasmutazione degli elementi chimici all'interno degli organismi viventi. \nKervran, in particolare, sosteneva l'esistenza di trasmutazioni atomiche del potassio in calcio nel processo di formazione del guscio d'uovo, che riportava un contenuto di calcio maggiore di quello introdotto con l'alimentazione. Poich\u00e9 tali trasmutazioni dovevano comportare il rilascio di enormi quantit\u00e0 di energia, Kervran sostenne l'esistenza di un fenomeno di fusione a bassa energia, secondo un processo a bassa energia che egli defin\u00ec \"frittage\" (sinterizzazione). L'esistenza di queste reazioni non \u00e8 mai stata dimostrata n\u00e9 \u00e8 stato possibile replicare i risultati di Kervran; l\"effetto Kervran\" \u00e8 ritenuto stravagante e pseudoscientifico.\nL'intera sua teoria sulle trasmutazioni biologiche a bassa energia, e le relative applicazioni nei pi\u00f9 disparati campi dello scibile scientifico, gli hanno valso l'assegnazione postuma di una delle prime edizioni del premio Ig Nobel per la fisica, quella del 1993, accompagnata dalla seguente motivazione:\nOpere.\nLibri.\nTraduzioni italiane:"}
{"id": "2343167", "revid": "120528", "url": "https://it.wikipedia.org/wiki?curid=2343167", "title": "Convoy (film)", "text": ""}
{"id": "2343183", "revid": "697352", "url": "https://it.wikipedia.org/wiki?curid=2343183", "title": "Testa Grigia", "text": ""}
{"id": "2343187", "revid": "125279429", "url": "https://it.wikipedia.org/wiki?curid=2343187", "title": "Lorenzo Canova", "text": "Ha pubblicato studi sull'arte del Cinquecento romano, del Novecento e delle ultime generazioni. Ha curato mostre in musei italiani e internazionali. Fa parte del collegio dei docenti del dottorato di ricerca in Innovazione e Gestione delle Risorse Pubbliche dell\u2019Universit\u00e0 degli Studi del Molise.\nInsegna storia dell\u2019arte contemporanea presso la Scuola di Specializzazione in Beni Storico-Artistici dell\u2019Universit\u00e0 degli Studi di Perugia.\n\u00c8 fondatore e direttore dell\u2019ARATRO \u2013 Archivio delle Arti Elettroniche- Laboratorio per l\u2019Arte Contemporanea, Universit\u00e0 degli Studi del Molise, Campobasso.\nCollabora con il quotidiano \"Avvenire\". Fa parte del comitato scientifico della Rivista Storia dell\u2019Arte. \n\u00c8 componente del consiglio scientifico e del \"board\" della Fondazione Giorgio e Isa de Chirico. \nBiografia.\nFiglio dell'artista Bruno Canova e di un'anglista, dopo la laurea presso l'Universit\u00e0 di Roma La Sapienza vi ha anche conseguito il dottorato di ricerca in Storia dell'arte.\n\u00c8 professore associato di Storia dell'arte contemporanea presso la Facolt\u00e0 di Scienze Umane e Sociali dell'Universit\u00e0 degli Studi del Molise.\nHa fondato l'ARATRO, Archivio delle arti elettroniche, Laboratorio per l'Arte Contemporanea dell'Universit\u00e0 degli Studi del Molise. di cui \u00e8 direttore scientifico.\nDal 2003 ha fatto parte del comitato scientifico del MAE per la Collezione Farnesina e la Collezione Farnesina Experimenta.\nNel 2007/2008, insieme a Chiara Bertola, Bruno Cor\u00e0, Daniela Lancioni e Claudio Spadoni, ha fatto parte della commissione che ha curato l'impianto critico della XV Quadriennale d'Arte di Roma e selezionato gli artisti invitati a partecipare.\nHa curato diverse mostre in musei italiani e internazionali. e pubblicato studi e saggi su Beato Angelico, Mark Rothko, Pier Paolo Pasolini, Giulio Carlo Argan, Afro, Alberto Burri, Damien Hirst sull'arte del Cinquecento romano, del Novecento, delle nuove generazioni di artisti italiani. \nDal 2013 ha portato avanti una ricerca sulla Neometafisica di Giorgio de Chirico culminata con la pubblicazione della monografia \"Il grande ritorno. Giorgio de Chirico e la Neometafisica\" pubblicata dalla casa editrice La Nave di Teseo. "}
{"id": "2343203", "revid": "1509801", "url": "https://it.wikipedia.org/wiki?curid=2343203", "title": "Simmondsia chinensis", "text": "La jojoba (nome spagnolo, pronuncia: ) \u00e8 un cespuglio originario del deserto di Sonora e di Mojave in California e nel contiguo Messico (nome scientifico: Simmondsia chinensis ). \u00c8 l'unica specie del genere Simmondsia e della famiglia Simmondsiaceae (in passato inclusa tra le Buxaceae).\nEtimologia.\nIl nome \"jojoba\" \u00e8 stato originato dalla popolazione \"O'odham\" (nome corretto dei nativi nordamericani altrimenti chiamati Pima), che abitano il deserto di Sonora nel Sud-ovest degli Stati Uniti e del Messico, che curano le scottature con l'unguento tratto dai semi oleosi.\nNonostante il nome scientifico (\"Simmondsia chinensis\"), la \"jojoba\" non ha alcuna relazione con la Cina. Tale nominazione errata fu dovuta ad un errore di trascrizione; il botanico Johann Link, in origine nomin\u00f2 la specie come \"Buxus chinensis\", dopo aver interpretato erroneamente la scritta \"Calif.\" come \"China\" nella collezione di Thomas Nuttall. Ne fu tentata la rinominazione come \"Simmondsia californica\", ma secondo le norme di priorit\u00e0 nella nominazione deve essere privilegiato l'epiteto specifico assegnato per primo, e quindi il termine \"chinensis\" rest\u00f2.\nDescrizione.\nLa \"jojoba\" \u00e8 un arbusto legnoso a foglie persistenti, di norma di circa due metri di altezza (in condizioni di suolo povero \u00e8 un piccolo arbusto di 60\u201380\u00a0cm a forma prostrata, in condizioni di suolo ricco e profondo \u00e8 un vero albero, eretto, alto fino ad 6\u20138 m ed oltre).\nHa un denso fogliame coriaceo costituito da foglie ovali, opposte, 1,5\u20132\u00a0cm di larghezza, 2\u20134\u00a0cm di lunghezza, di consistenza robusta di colore verde azzurrino, coperte da una patina di consistenza cerosa. Le foglie sono usate come cibo dagli erbivori dei luoghi deserti e dal bestiame (pecore e capre).\nLa pianta \u00e8 dioica, quindi porta i fiori maschili e femminili su piante diverse; ci sono dunque piante maschio e piante femmina, che producono i semi, le piante portanti fiori di ambedue i sessi sono molto rare.\nLa pianta produce semi in maniera consistente dal quinto-sesto anno dalla semina, ed \u00e8 molto longeva, vivendo oltre 200-250 anni.\nI fiori sono molto piccoli, bianco-giallastri e con 5-6 sepali ma senza petali.\nLa fecondazione \u00e8 anemofila, cio\u00e8 recata dal vento. \nUn cespuglio di dimensioni medie produce quantit\u00e0 notevoli (fino ad un chilo) di polline, a cui alcune persone sono allergiche.\nI frutti sono capsule ovali, minimamente triangolari, parzialmente racchiuse in guaine costituite dai residui dei sepali, contenenti da uno a tre semi delle dimensioni dei semi di arachidi.\nI semi contengono un olio liquido denso (cera) in elevata percentuale (circa il 54%), sono mangiati da scoiattoli e conigli, altri roditori e grandi uccelli.\nComunque la digestione della cera contenuta nei semi non \u00e8 facile. In grossa quantit\u00e0 i semi sono tossici per i mammiferi, e negli umani la ingestione dei semi tal quali ha un effetto lassativo.\nAlcuni animali si cibano dei semi di \"jojoba\" solo in condizioni estreme.\nColtivazioni ed usi.\nLa \"jojoba\" \u00e8 normalmente coltivata per la cera liquida prodotta dai semi, normalmente detta olio di \"jojoba\".\nQuesto olio \u00e8 molto raro in natura, avendo una catena molto lunga (C36-C46); \u00e8 un estere ma non un trigliceride.\nL'olio ed i suoi derivati, molto simili al sebo umano, sono un analogo di un prodotto oggi introvabile, l'olio di capodoglio, (spermaceti); l'olio \u00e8 quindi molto diverso dagli altri oli vegetali.\nL'olio di \"jojoba\" \u00e8 raffinato facilmente, \u00e8 inodore ed estremamente stabile all'ossidazione.\n\u00c8 molto usato in campo cosmetico, sia come ingrediente puro sia come materia prima per prodotti pi\u00f9 elaborati, viene anche miscelato come vettore di profumi. \u00c8 uno dei prodotti per la cura della pelle e capelli pi\u00f9 antichi mai usati in America.\nPu\u00f2 essere potenzialmente utilizzato come base per la preparazione di carburante biodiesel, e per produrre lubrificante biodegradabile.\nI semi contengono, oltre all'olio, proteine per il 26-30% e carboidrati per l'8-10%, ed inoltre fibre e sali minerali, che restano nella pasta residua all'estrazione dell'olio.\n\u00c8 stato storicamente riportato che i semi di \"jojoba\" fossero, all'epoca della colonizzazione spagnola del Messico, usati dagli indiani Pima a scopo alimentare, non si sa se, e come, fossero preventivamente trattati per ridurre il contenuto in cera.\n\u00c8 coltivata nel deserto di Sonora dove \u00e8 seconda per importanza economica solo alle palme oleifere del genere \"Washingtonia\", sia per il contenuto in olio sia per la facilit\u00e0 di raccolta.\nSono stati fatti impianti in altre aree desertiche e semidesertiche, prevalentemente in Argentina, Palestina, Israele, Per\u00f9, Messico e Stati Uniti. Un impianto sperimentale \u00e8 stato avviato negli anni '80 in Italia a Cinisi in localit\u00e0 \"Bosco tagliato\".\nLa coltivazione della \"jojoba\" \u00e8 di notevole interesse, sia per il particolare tipo di olio prodotto, sia per il fatto che essendo coltivata in luoghi semidesertici costituisce di fatto un notevole presidio contro la desertificazione, dato che la vegetazione introdotta migliora le condizioni ambientali (micro e macroclima) a favore dell'introduzione di altre specie vegetali.\nDi norma gli impianti sono fatti alternando piante maschili e femminili opportunamente distribuite in rapporto, da 1 a 8, a 1 a 10. L'individuazione di piante ermafrodite (con fiori di ambedue i sessi) avrebbe un notevole interesse economico per aumentare le rese.\nLa raccolta dei semi si effettua mediante la raccolta al suolo dei semi caduti; dato che praticamente la raccolta \u00e8 l'unica cura colturale, l'ottimizzazione della raccolta significa pressoch\u00e9 l'ottimizzazione di tutta la coltivazione.\nTradizionalmente la raccolta \u00e8 fatta a mano.\nSe le piante venissero potate per accedere facilmente al suolo sottochioma, e venissero utilizzati piccoli macchinari aspiranti su suolo preparato (raccolta analoga alle comuni nocciole, Corylus avellana), i costi di raccolta sarebbero drasticamente inferiori.\nLa raccolta dei semi sulla pianta non \u00e8 mai stata considerata."}
{"id": "2343208", "revid": "599013", "url": "https://it.wikipedia.org/wiki?curid=2343208", "title": "Dave Johnson", "text": ""}
{"id": "2343215", "revid": "117639929", "url": "https://it.wikipedia.org/wiki?curid=2343215", "title": "Cesarina Tibiletti", "text": "Biografia.\nCesarina Tibiletti nacque a Milano il 17 novembre del 1920 e qui comp\u00ec i primi studi. Il 30 giugno 1943 consegu\u00ec, con lode, la laurea in Scienze matematiche presso l'Universit\u00e0 degli Studi di Milano, discutendo una tesi in Geometria algebrica sotto la guida del professor Oscar Chisini, a quel tempo direttore dell'Istituto di matematica dell'Universit\u00e0 di Milano, del quale era stato fondatore insieme a Gian Antonio Maggi e Giulio Vivanti nel 1929.\nConseguita la laurea, Cesarina Tibiletti si trattenne all'istituto di formazione prima come assistente volontaria e successivamente come assistente di ruolo alla cattedra di \"Geometria analitica con elementi di proiettiva e Geometria descrittiva con disegno\". Nel 1947 la sua determinata predisposizione alla ricerca matematica la fece entrare a far parte dell'Unione Matematica Italiana. Dal 1950 fu professore incaricato del corso di \"Matematiche elementari da un punto di vista superiore\"; inoltre nel 1954 consegu\u00ec la libera docenza in Geometria algebrica.\nPubblicazioni.\nSul problema di Apollonio, \u00abPeriodico di matematiche\u00bb, 1946-47.\nEquazioni di IV grado risolubili per radicali, \u00abPeriodico di matematiche\u00bb, 1947.\nIntegrazione grafica delle equazioni differenziali, \u00abRendiconti dell'Istituto lombardo di scienze e lettere\u00bb, 1949.\nSulle curve intersezioni complete di due superficie, \u00abAnnali di matematica pura e applicata\u00bb, vol. XXI, 1950.\nAlcune estensioni di un teorema di Noether, \u00abRendiconti di matematica e delle sue applicazioni\u00bb, vol. 10, 1951.\nL'evoluzione della geometria secondo le idee di Klein, \u00abPeriodico di matematiche\u00bb, 1951.\nLe trecce algebriche, \u00abRendiconti dell'Istituto lombardo di scienze e lettere\u00bb, 1952.\nRappresentazioni classiche e moderne dei gruppi astratti, \u00abRendiconti del seminario matematico e fisico di Milano\", vol. 29, 1958.\nSui prodotti ordinati di gruppi finiti, \u00abBollettino dell'Unione matematica italiana\u00bb, s. 3., vol. 13, 1958.\nUna scomposizione del prodotto sghembo di R\u00e9dei, \u00abRendiconti del seminario matematico dell'Universit\u00e0 e del Politecnico di Torino\u00bb, vol. 17, 1958.\nUn complemento al teorema d'esistenza di Riemann, \u00abRendiconti dell'Istituto lombardo. Classe di scienze (A) \u00bb, vol. 92, 1958.\nOperatori idempotenti nel reticolo dei sottogruppi di un gruppo, Istituto nazionale di alta matematica, Symposia mathematica, 1, 1968.\nOperatori (k) - semplici normali su un reticolo completo e questioni d'immersione, \u00abPeriodico di matematiche\u00bb, 46, 1968.\nPseudosottoreticoli ed immersioni in reticoli distributivi, \u00abRendiconti dell'Istituto lombardo- Accademia di scienze e lettere\u00bb, n. 29, 1969-70.\nSu alcuni reticoli legati ad un gruppo, \u00abRendiconti dell'Istituto lombardo- Accademia di scienze e lettere\u00bb, vol. 106, 1972.\nGruppi con complessi a normalit\u00e0 transitiva, \u00abAnnali di matematica pura ed applicata\u00bb, 6, 98, 1974.\nAlcuni reticoli di complessi di un gruppo, Milano, Istituto di matematica dell'universit\u00e0 di Milano, 1976.\n(con C. Bonzini, A. Cherubini), Semigroups: algebraic theory and applications to formal languages and codes, Singapore, World Scientific, 1993."}
{"id": "2343223", "revid": "23", "url": "https://it.wikipedia.org/wiki?curid=2343223", "title": "Missilistica", "text": ""}
{"id": "2343225", "revid": "729019", "url": "https://it.wikipedia.org/wiki?curid=2343225", "title": "Baco (Filippine)", "text": "Baco \u00e8 una municipalit\u00e0 di Quarta classe delle Filippine, situata nella provincia di Mindoro Orientale, nella regione Mimaropa.\nBaco \u00e8 formata da 27 barangay:"}
{"id": "2343228", "revid": "767487", "url": "https://it.wikipedia.org/wiki?curid=2343228", "title": "Tiptonville", "text": "Tiptonville \u00e8 una citt\u00e0 degli Stati Uniti d'America, capoluogo della Contea di Lake, nello Stato del Tennessee. Nel censimento del 2000 contava una popolazione di 2.439 abitanti, passati a 4.039 secondo una stima del 2007.\nSecondo la Tennessee Historical Society (Societ\u00e0 Storica del Tennessee), Tiptonville \u00e8 nata nel 1857, ma non \u00e8 stata riconosciuta come citt\u00e0 fino al 1900.\nGeografia fisica.\nTiptonville si trova su una piccola altura conosciuta come \"Duomo Tiptonville\", in zona sismica. Il Mississippi scorre a ovest e a nord della citt\u00e0, mentre a est si trova Reelfoot Lake.\nLa citt\u00e0 si estende su una superficie totale di 3,7\u00a0km\u00b2.\nMedia.\nStampa.\nIl \"Lake County Banner\" \u00e8 il quotidiano locale dal 1922."}
{"id": "2343233", "revid": "2190512", "url": "https://it.wikipedia.org/wiki?curid=2343233", "title": "Onde di Love", "text": "In elastodinamica, le Onde di Love sono onde di taglio essenzialmente polarizzate orizzontalmente (onde SH) guidate da uno strato elastico, il quale \u00e8 \"saldato\" a uno spazio semielastico su un lato delimitando un vuoto nell'altro lato. In sismologia, le onde di Love (anche dette onde Q (Quer: in tedesco laterale, di traverso)) sono onde sismiche superficiali che causano uno spostamento orizzontale della terra durante un terremoto. Augustus Edward Hough Love previde l'esistenza delle \"onde di Love\" matematicamente nel 1911; il nome viene dal capitolo 11\u00b0 del suo libro \"Love \"Alcuni problemi di geodinamica\"\" (prima edizione nel 1911). Esse formano una classe distinta, differente da altri tipi di onde sismiche, come le onde P e le onde S (entrambi onde di corpo), o onde di Rayleigh (un altro tipo di onde superficiali). Le onde di Love viaggiano con una velocit\u00e0 pi\u00f9 lenta delle onde P o S, ma pi\u00f9 veloci delle onde di Rayleigh.\nDescrizione.\nIl moto della particella di una onda di Love forma una linea orizzontale perpendicolare alla direzione di propagazione. Muovendo pi\u00f9 in profondit\u00e0 nel materiale, il moto pu\u00f2 diminuire a un \"nodo\" e dunque alternativamente aumentare e diminuire cos\u00ec come si vengono ad esaminare gli strati pi\u00f9 profondi di particelle. L'ampiezza, o il moto di particelle massimo, spesso decresce rapidamente con la profondit\u00e0.\nPoich\u00e9 le onde di Love viaggiano sulla superficie della terra, la forza (o ampiezza) delle onde decresce esponenzialmente con la profondit\u00e0 di un terremoto. Comunque, portate al confinamento della superficie, la loro ampiezza decade solo come formula_1, dove formula_2 rappresenta la distanza che l'onda ha viaggiato dal terremoto. Le onde superficiali dunque decadono molto lentamente con la distanza di quanto lo facciano le onde di corpo, le quali viaggiano in tre dimensioni. I grandi terremoti possono generare onde di Love che viaggiano attorno alla Terra molte volte prima di dissiparsi.\nLe onde di Love richiedono un lungo tempo per dissiparsi dovuto all'enorme quantit\u00e0 di energia che contengono. Per questa ragione, esse sono le pi\u00f9 distruttive dentro l'area vicina all'ipocentro o epicentro di un terremoto. Esse sono ci\u00f2 che la maggior parte della gente sente direttamente durante un terremoto.\nIn passato, si \u00e8 spesso pensato che animali come gatti e cani avessero potuto presentire un terremoto prima che accadesse. Ad ogni modo, essi sono semplicemente molto pi\u00f9 sensibili alle vibrazioni del suolo di quanto lo siano gli esseri umani e capaci dunque di rilevare le pi\u00f9 impercettibili onde che precedono le onde di Love, come le onde P e le onde S.\nLe onde di Love presentano caratteristiche simili alle Onde di Rayleigh, la cui principale cartteristica \u00e8 la dispersivit\u00e0. Pertanto, possono essere trattate in maniera analoga alle onde di Rayleigh, ovvero come un problema inverso. Ci\u00f2 che si ottiene \u00e8 un modello di velocit\u00e0 delle onde di taglio. \nBibliografia.\n A.E.H. Love, \"Some problems of geodynamics\", first published in 1911 by the Cambridge University Press and published again in 1967 by Dover, New York, USA. (Chapter 11: Theory of the propagation of seismic waves)"}
{"id": "2343234", "revid": "171091", "url": "https://it.wikipedia.org/wiki?curid=2343234", "title": "Testa Grigia (Alpi Pennine)", "text": "La Testa Grigia (\"Lo Gr\u00e9no\" in patois ayassin; \"Grauhaupt\" in tedesco; \"Groabhopt\" in lingua walser; \"T\u00eate Grise\" in francese - 3.315 ) \u00e8 una montagna delle Alpi del Monte Rosa nelle Alpi Pennine.\nCollocazione.\nLa Testa Grigia si trova in Valle d'Aosta, tra la Val d'Ayas e la Valle del Lys. Costituisce la massima elevazione tra le due valli.\nPer la sua posizione, dalla vetta si gode di un'ottima e ampia veduta sul Cervino, sul massiccio del Monte Rosa e su gran parte della Valle d'Aosta, oltre che su montagne ancora pi\u00f9 lontane come la Ciamarella e il Monviso.\nStoria.\nLa montagna fu scalata per la prima volta il 7 agosto 1858 dagli alpinisti Delapierre, Laurent, Rignon e dai coniugi Pinney.\nSulla cima \u00e8 presente una piccola statua della Madonna.\nVia di salita.\nSi pu\u00f2 salire sulla montagna sia partendo dalla val d'Ayas che dalla valle del Lys. I due percorsi di salita si riuniscono al colle Pinter. Dalla val d'Ayas il colle Pinter \u00e8 raggiungibile in poco tempo dal Crest o da Ostafaz, tramite i percorsi 11a o 12, mentre dalla val del Lys il colle Pinter \u00e8 raggiungibile partendo da Gressoney-Saint-Jean e passando dal Rifugio Alpenz\u00f9.\nDopo il colle Pinter, la salita si snoda sul versante occidentale (verso la val d'Ayas) della montagna e passa nei pressi del Bivacco Ulrich Lateltin.\nLa durata della salita, partendo da Ostafaz, \u00e8 di circa 3.30 ore (mezz'ora in pi\u00f9 partendo dal Crest); partendo da Gressoney-Saint-Jean, occorrono circa 5 ore."}
{"id": "2343236", "revid": "1573940", "url": "https://it.wikipedia.org/wiki?curid=2343236", "title": "Tipuloidea", "text": " \nTipuloidea , \u00e8 un vasto raggruppamento di insetti dell'ordine dei Ditteri (Nematocera: Tipulomorpha), comprendente oltre 17000 specie. A volte identificata, tassonomicamente, con la famiglia dei Tipulidae \"sensu lato\", questa superfamiglia comprende insetti \"tipuloidi\", caratterizzati dal corpo di medie o grandi dimensioni, esile, con zampe molto lunghe e ali ampie, strette e allungate. Per il particolare sviluppo delle zampe, in inglese sono in generale denominate \"crane flies\" (\"mosche gru\"), per quanto a rigore si usi questo termine per fare riferimento ai Tipulidae \"sensu stricto\".\nDescrizione.\nL'adulto dei Tipuloidea \u00e8 un insetto impropriamente confuso con le zanzare, da cui differiscono per molteplici caratteri. Il corpo \u00e8 di grandi o medie dimensioni, con 10 cm di apertura alare nelle specie pi\u00f9 grandi, esile e allungato, con livree dai colori variabili.\nIl capo \u00e8 morfologicamente simile a quello dei Mecotteri: \u00e8 prognato, con capsula cranica trasversa e prolungata in avanti per il marcato sviluppo in lunghezza della regione subgenale e del clipeo. Gli ocelli sono assenti e gli occhi sono grandi, subsferoidali e distanziati. Le antenne sono generalmente composte da 12-16 articoli. apparato boccale provvisto di palpi mascellari marcatamente lunghi, composti da quattro articoli.\nIl torace, moderatamente convesso, presenta sul mesonoto la tipica sutura dorsale a V, carattere ricorrente anche nei Trichoceridae e nei Ptychopteromorpha, con estremi laterali ubicati anteriormente rispetto all'articolazione delle ali e vertice a contatto con lo scutello. Le zampe sono notevolmente lunghe ed esili per l'eccezionale sviluppo dei femori, delle tibie e dei tarsi e si distaccano facilmente, per autotomia, in corrispondenza dei trocanteri. Le ali sono ampie, strette e allungate, con nervatura complessa caratterizzata, in generale, dallo sviluppo della costa sull'intero margine dell'ala, dallo sviluppo in lunghezza della subcosta, dalla presenza di due nervature anali raggiungenti il margine e, in genere, dalla presenza di una cellula discale.\nL'addome, sottile e allungato, nelle femmine presenta gli ultimi uriti induriti e formanti un ovopositore di sostituzione.\nLa larva \u00e8 apoda ed eucefala, cilindrica, con capo retrattile. La parte caudale \u00e8 provvista usualmente di papille anali.\nSistematica.\nLa superfamiglia, comprendente oltre 17000 specie, \u00e8 uno dei raggruppamenti pi\u00f9 vasti dell'ordine dei Ditteri. Gli schemi tassonomici ricorrenti propendono per due differenti suddivisioni. La prima suddivide la superfamiglia nelle seguenti quattro famiglie:\nLa seconda comprende nella superfamiglia la sola famiglia dei Tipulidae, includendovi le sottofamiglie Cylindrotominae e Limoniinae e, in quest'ultima, la trib\u00f9 dei Pediciini.\nLa superfamiglia comprende inoltre due famiglie fossili, Architipulidae e Eolimnobiidae, datate rispettivamente al Triassico superiore e al Giurassico inferiore."}
{"id": "2343237", "revid": "6923", "url": "https://it.wikipedia.org/wiki?curid=2343237", "title": "Gran Premio di Germania 1990", "text": "Il Gran Premio di Germania 1990 \u00e8 stato un Gran Premio di Formula 1 disputato il 29 luglio 1990 allo Hockenheimring. La gara \u00e8 stata vinta da Ayrton Senna su McLaren.\nPrima della gara.\nLa Coloni passa dai motori Subaru ai pi\u00f9 competitivi Ford-Cosworth.\nGara.\nLa potenza del motore Honda si rivela determinante per l'esito della gara, che Senna vince davanti a Nannini ed al compagno di squadra Berger; Prost, quarto, perde la testa della classifica Piloti, conquistata al Gran Premio precedente.\nFonti.\no da \"\""}
{"id": "2343238", "revid": "287204", "url": "https://it.wikipedia.org/wiki?curid=2343238", "title": "Litterial Green", "text": ""}
{"id": "2343242", "revid": "295403", "url": "https://it.wikipedia.org/wiki?curid=2343242", "title": "Ian Ferguson (calciatore)", "text": "Carriera.\nHa giocato per la maggior parte della sua carriera con i , con la cui maglia, tra il 1988 ed il 2000, ha vinto 11 campionati, 5 Scottish Cup e 6 Coppe di Lega. \u00c8 stato inserito nella \"Hall of fame\" della squadra.\nNon trovando pi\u00f9 posto negli anni di Dick Advocaat sulla panchina dei Rangers, Ferguson si trasfer\u00ec prima al Dunfermline Athletic F.C., poi, nel 2002, in Australia al Northern Spirit FC, per le ultime due stagioni della National Soccer League.\nCol termine della lega anche la squadra cess\u00f2 di esistere e Ferguson si accas\u00f2 alla neonata formazione dei Central Coast Mariners FC, ma sulla panchina, come secondo del manager Lawrie McKinna. Dovette scendere in campo nel 2005-2006, per tre incontri, per il gran numero di infortuni che avevano afflitto la sua squadra.\nIl 15 settembre 2008 \u00e8 stato annunciato il suo passaggio, a partire dalla stagione 2009-10, al , neonata societ\u00e0 che prendeva parte alla sua prima A-League.\nDopo una stagione \u00e8 entrato a far parte dello staff del Perth Glory FC come secondo di Dave Mitchell. Quando Mitchell, il 12 ottobre 2010 si dimise, Ferguson lo sostitu\u00ec. Con lui alla guida la squadra raggiunse nel 2012 la sua prima \"Grand Final\", persa tuttavia con i Brisbane Roars. Il contratto fu consensualmente rescisso l'11 febbraio 2013, dopo una striscia di cinque sconfitte consecutive.\nNel 2013 fu chiamato a guidare il , societ\u00e0 nata dalle ceneri del e che disputa la National Premier Leagues Queensland. Si \u00e8 dimesso dalla guida dei Fury il 16 febbraio 2017."}
{"id": "2343244", "revid": "24443", "url": "https://it.wikipedia.org/wiki?curid=2343244", "title": "Grauhaupt", "text": ""}
{"id": "2343246", "revid": "3082", "url": "https://it.wikipedia.org/wiki?curid=2343246", "title": "San Pretestato", "text": ""}
{"id": "2343248", "revid": "281901", "url": "https://it.wikipedia.org/wiki?curid=2343248", "title": "Ascia d'argento", "text": ""}
{"id": "2343249", "revid": "281901", "url": "https://it.wikipedia.org/wiki?curid=2343249", "title": "Pesce ascia", "text": ""}
{"id": "2343256", "revid": "339392", "url": "https://it.wikipedia.org/wiki?curid=2343256", "title": "Acantholingua", "text": ""}
{"id": "2343258", "revid": "767487", "url": "https://it.wikipedia.org/wiki?curid=2343258", "title": "Benz 11/40 PS", "text": "La Benz 11/40 PS era un'autovettura di fascia alta prodotta dal 1923 al 1925 dalla casa automobilistica tedesca Benz &amp; Cie.\nStoria e caratteristiche.\nQuesto modello, uno degli ultimi prodotti dalla Casa di Mannheim prima della sua fusione con la Daimler, andava a sostituire il precedente modello Benz 14/30 PS. La 11/40 PS era caratterizzata dal montare un propulsore di minor cubatura, a tutto vantaggio del peso fiscale, con in pi\u00f9 la possibilit\u00e0 di disporre di un'unit\u00e0 di maggiori prestazioni, a testimonianza dei passi avanti compiuti dall'industria automobilistica negli anni venti del XX secolo.\nSebbene non fosse propriamente un'auto di lusso, la \"11/40 PS\" rimaneva comunque un'auto non per tutti, tant'\u00e8 vero che risultava relativamente cara per l'epoca, visto che il prezzo della vettura finita si aggirava intorno ai 18\u00a0000 marchi. Ma la \"11/40 PS\" offriva anche alcune chicche per quanto riguardava la dotazione, fra cui la doppia ruota di scorta, che solo pochi altri modelli offrivano.\nDi seguito sono evidenziate le caratteristiche tecniche della \"11/40 PS\":\nLa \"11/40 PS\" venne tolta di produzione alla fine del 1925: al suo posto non vi sarebbe stata una nuova Benz, bens\u00ec due Mercedes-Benz: in basso sarebbe arrivata la 8/38 PS, mentre in alto venne introdotta la Typ 300 W03, entrambe del 1926."}
{"id": "2343259", "revid": "287204", "url": "https://it.wikipedia.org/wiki?curid=2343259", "title": "Robert Werdann", "text": ""}
{"id": "2343261", "revid": "123120392", "url": "https://it.wikipedia.org/wiki?curid=2343261", "title": "Pakistan International Airlines", "text": "La Pakistan International Airlines Corporation, pi\u00f9 comunemente conosciuta come PIA (Urdu: \u067e\u06cc \u0622\u0626\u06cc \u0627\u06d2 o \u067e\u0627\u06a9\u0633\u062a\u0627\u0646 \u0627\u0646\u0679\u0631\u0646\u06cc\u0634\u0646\u0644 \u0627\u06cc\u0631\u0644\u0627\u06cc\u0646\u0632), \u00e8 la compagnia aerea di bandiera del Pakistan, con sede a Karachi. \u00c8 uno dei pi\u00f9 grandi vettori in Asia ed opera servizi di linea verso 35 destinazioni in tutta l'Asia, nel Medio Oriente, in Europa e nel Nord America, cos\u00ec come nella rete nazionale che collega 23 destinazioni. La compagnia aerea \u00e8 di propriet\u00e0 del governo del Pakistan (per una quota dell'87%) e di altri azionisti (per una quota del 13%). Gli impiegati superano, al 2008, 18.000 persone. La \"PIA\" \u00e8 la compagnia aerea con pi\u00f9 destinazioni internazionali rispetto a qualsiasi altra dell'Asia meridionale.\nLe sue principali basi sono l'Aeroporto Internazionale Jinnah nella citt\u00e0 di Karachi, l'Aeroporto Internazionale Allama Iqbal in Lahore e l'Aeroporto Internazionale di Benazir Bhutto sito tra Islamabad e Rawalpindi.\nStoria.\n\"Pakistan International Airlines\", pu\u00f2 rintracciare le sue origini ai giorni in cui il Pakistan non era uno Stato indipendente. Nel 1946, Mohammad Ali Jinnah ha compreso la necessit\u00e0 di costituire una compagnia aerea per favorire la crescita del paese; ha dunque chiesto aiuto ad un industriale locale (suo ex compagno di universit\u00e0), Mirza Ahmad Ispahani di prospettare un progetto per la formazione di una compagnia di bandiera per la nazione.\nA met\u00e0 1947, la Orient Airways (quello il suo primo nome) \u00e8 entrata in servizio proprio quando lo Stato del Pakistan era stato istituito. Le prime due rotte interne furono quelle Karachi-Lahore-Peshawar, e Quetta-Karachi-Lahore.\nL'operazione si rivel\u00f2 poco proficua e cos\u00ec la \"Orient Airways\" si \u00e8 fusa, secondo una proposta del governo, con una nuova compagnia aerea, diventando l'attuale \"Pakistan International Airlines Corporation\". Nel corso dello stesso anno la societ\u00e0 ha effettuato il suo primo servizio di trasporto internazionale, da Karachi a Londra (Aeroporto di Heathrow) con scali intermedi all'Aeroporto Internazionale del Cairo e all'Aeroporto di Roma-Fiumicino, utilizzando l'aeromobile Lockheed L-1049C Super Constellation.\nNel marzo 1960, PIA \u00e8 diventata la prima compagnia aerea asiatica ad utilizzare un jet Boeing 707. Nello stesso anno, uno degli aeromobili della PIA, un Boeing 720s, ha stabilito un record del mondo, volando da Londra a Karachi, non-stop in 6 ore, 43 minuti e 55 secondi.\nIl 1970 ha segnato la ripresa dei voli transatlantici e la copertura di nuove destinazioni per la compagnia dopo una difficile crisi economica interna. Nel 1976 \u00e8 entrato a fare parte della flotta il primo Boeing 747-200B e nel 1978, ha acquistato il suo primo Boeing 747-200BM.Nel 1992 sono iniziati i collegamenti con Zurigo; nel 1994, si sono aggiunte Giacarta, Fujairah, Baku e al-'Ayn mentre nel 1996 ci fu la riapertura dei servizi con Beirut.\nNella seconda met\u00e0 degli anni novanta, il governo del Pakistan ha preso in considerazione la vendita della compagnia aerea per il settore privato a causa di persistenti perdite subite da parte della compagnia aerea. Il governo pianific\u00f2 piani di privatizzazione, ma nessuno di questi trov\u00f2 seguito. Diversi passi verso l'outsourcing e di \"non-core business\" sono state avviati, ma il 18 febbraio 2009 il vettore \u00e8 stato eliminato dalla lista di privatizzazione.\nNel 2005 la Commissione Europea ha vietato a 36 aerei su 44 della Pakistan International Airline di sorvolare i cieli dell'Europa per motivi legati alla sicurezza. Gli altri otto aeromobili, vale a dire i Boeing 777, erano stati esentati da tale divieto; il 29 novembre 2007, l'Unione europea ha completamente annullato la restrizione.\nIl 30 giugno 2020, l'Agenzia europea per la sicurezza aerea (EASA) ha revocato l'autorizzazione di \"operatore di un paese terzo\" della Pakistan International Airlines per sei mesi dal 1\u00ba luglio 2020.\nFlotta.\nA luglio 2020, la flotta del vettore pakistano \u00e8 composta dai seguenti aeromobili:\nDivisione Cargo.\n\"PIA\" gestisce anche un ampio sistema di distribuzione del carico all'interno del Pakistan. Durante i primi anni settanta, la compagnia ha gestito un servizio chiamato \"Air Express\" il quale ha gestito tonnellate di merci all'anno da un aeroporto all'altro del paese. \"Pakistan International Cargo\" \u00e8 stata avviata nel 1974 con due Boeing 707-320C, con rotte per il Medio Oriente ed Europa. Le operazioni si sono concluse alla fine degli anni novanta.\nIncidenti e gravi disservizi.\nDa quando ha iniziato ad operare nel mercato aereo, sette aeromobili della Pakistan International Airlines hanno avuto incidenti di cui 5 hanno provocato vittime mortali."}
{"id": "2343266", "revid": "36426", "url": "https://it.wikipedia.org/wiki?curid=2343266", "title": "Gran Mogol (diamante)", "text": "Il Gran Mogol \u00e8 un diamante dal peso di 280 carati, di colore blu chiaro, scoperto in India nel XVII secolo.\nPrende il nome da Shah Jahan, che costru\u00ec il Taj Mahal. Si pensa che, allo stato naturale, potesse pesare circa 800 carati. Risulta scomparso."}
{"id": "2343271", "revid": "37056", "url": "https://it.wikipedia.org/wiki?curid=2343271", "title": "Legioni Cecoslovacche", "text": ""}
{"id": "2343275", "revid": "113189657", "url": "https://it.wikipedia.org/wiki?curid=2343275", "title": "L'Andreana", "text": "L'Andreana \u00e8 un romanzo dello scrittore italiano Marino Moretti scritto e pubblicato nel 1935 dall'editore Arnoldo Mondadori.\nTrama.\nL'Andreana, moglie del pi\u00f9 noto pescivendolo del paese, \u00e8 rimasta vedova con due figli: Anita e Fortunato.\nGli affari dell'Andreana vengono gestiti da Mondo che, su suggerimento di Mascia, una ballerina del paese, intende lanciare un'attivit\u00e0 industriale con il \"brodetto in scatola\". L'Andreana \u00e8 d'accordo e per rendere maggiormente vincolante il patto d'affari convince Anita, che da poco aveva ottenuto il diploma magistrale, a fidanzarsi con Evandro, professore di contrabbasso e figlio di Mondo. Ma Evandro, elemento poco raccomandabile, presto si allontana dal paese e Mondo, per rimediare ai torti del figlio, si sente in dovere di sposare Andreana.\nAnita \u00e8 infelice e prova un forte senso di ribellione nei confronti della famiglia. Intanto la ballerina Mascia, che \u00e8 nata da una famiglia di pescatori molto poveri ed \u00e8 quindi ostile alla categoria dei pescivendoli, riesce, durante il soggiorno dell'Andreana a Chioggia, a spingere Mondo, che nel frattempo ha visto fallire il suo progetto, tra le braccia di Fil\u00f2dima e a recarsi a Genova per un convegno sulla pesca. Mondo ritorna da questa esperienza pieno di nuove iniziative e si mette a reclamizzare i suoi prodotti alla radio e compra una vecchia villa di lusso che chiama Villa Andreana. Ma intanto Anita si allea con Mascia e abbandona al suo destino Mondo.\nL'Andreana intanto incontra a Chioggia la Ballarin, una povera donna conosciuta molti anni prima in ospedale al momento del parto, che nel frattempo \u00e8 diventata ricca. Costei rivendica il diritto su Fortunato, forte e vigoroso, che sostiene essere suo figlio. Ella \u00e8 certa che all'ospedale ci fu uno scambio tra Fortunato, che lei sostiene figlio suo, con Felice. L'Andreana dovr\u00e0 quindi cedere alla donna Fortunato, che \u00e8 pieno di salute, e tenere Felice, debole e ammalato di tisi.\nQuando l'Andreana ritorna a casa scopre che la figlia Anita \u00e8 fuggita e con amarezza scopre che Fortunato \u00e8 ben lieto di essere capitato in una casa dove sarebbe stato erede di un ricco patrimonio e non ha per lei nessun rimpianto o gratitudine.\nMondo nel frattempo cerca consolazione in Fil\u00f2dima, ma, durante una gita in automobile, ha un incidente dal quale esce completamente paralizzato. La villa viene venduta e l'Andreana, che non ha soldi per pagare i creditori, trova accoglienza presso alcuni pescatori che abitano in povere casupole sul canale.\nEsce intanto dal sanatorio in cui era ricoverato Felice del quale la Ballarin non ha mai smesso di prendersi cura. Ma Felice muore, mentre le due \"madri\" si contendono, con amara solitudine, gli ultimi conforti e cure.\nMa di fronte a tutte queste avversit\u00e0 l'Andreana riuscir\u00e0 con forza a reagire e, con i pochi soldi rimasti, riprender\u00e0 il mestiere di pescivendola dal quale era stata esclusa dimostrando quelle doti particolarmente femminili, secondo il punto di vista dell'autore, di pazienza, orgoglio e volont\u00e0.\nFilmografia.\nDal romanzo \u00e8 stato tratto, nel 1982, uno sceneggiato a puntate di Leonardo Cortese con Ilaria Occhini, Gastone Moschin, Ida Meda."}
{"id": "2343279", "revid": "1457847", "url": "https://it.wikipedia.org/wiki?curid=2343279", "title": "Torneo scacchistico di Las Palmas 1996", "text": " \nIl torneo scacchistico di Las Palmas 1996 si \u00e8 svolto a Las Palmas dal 9 al 21 dicembre 1996.\n\u00c8 rimasto famoso per essere stato il primo torneo a raggiungere la categoria XXI. Parteciparono sei tra i sette pi\u00f9 forti giocatori del momento , con una media Elo di 2757 punti. Erano presenti il campione del mondo PCA Garri Kasparov, il campione del mondo FIDE Anatolij Karpov e altri tre futuri campioni del mondo. \nIl torneo fu organizzato dalla PCA (\"Professional Chess Association\") col sistema all'italiana a doppio girone. Vinse Garri Kasparov con un punto di vantaggio sul secondo classificato Viswanathan Anand. Realizz\u00f2 una \"Elo performance\" di 2859 punti. "}
{"id": "2343280", "revid": "203463", "url": "https://it.wikipedia.org/wiki?curid=2343280", "title": "Torneo di Las Palmas 1996", "text": ""}
{"id": "2343281", "revid": "15756", "url": "https://it.wikipedia.org/wiki?curid=2343281", "title": "Sandro Bajini", "text": "Biografia.\nSi \u00e8 laureato in medicina ma ha preferito dedicarsi alla critica e al teatro. Ha tradotto Moli\u00e8re, Marivaux, Feydeau, Ionesco. Su \"Gesto 4\" ha firmato il \"Manifesto dell'arte interplanetaria\" con Farfa, Baj, Balestrini, Porta (che si firma ancora Paolazzi), Anceschi, Del Pezzo, Persico e altri.\n\u00c8 autore di testi satirici per il teatro (\"Come siam bravi quaggi\u00f9\", con Vittorio Franceschi, 1960, \"Il capitale morale\", 1961 ), talvolta metaforici e amaramente ironici (\"Dinner\", con Gina Lagorio, 1983), ma spazia attraverso molte attivit\u00e0, dalla saggistica erudita agli interventi polemici (nel periodo 1980-1981 Sandro Bajini tiene sul quotidiano \"Il Giorno\" di Milano la rubrica \"Il mondo a rovescio\" che viene bruscamente interrotta, probabilmente perch\u00e9 i contenuti e il tono non erano graditi alla direzione del giornale), dalla poesia alla narrativa, dalle invenzioni grafiche agli spettacoli di marionette per Gianni Colla (\"La regina della neve\", con scene e costumi di Luigi Veronesi, 1988-89).\nGiocati sul paradossale, sul satirico, sull'umorismo nero, i testi di Bajini sono costruiti attraverso aforismi, trovate, \"jeux de mots\". Talvolta hanno la forma di veri e propri sketch. Sperimenta infatti diversi suoi testi al Nebbia Club, il primo Teatro Cabaret italiano: \"Il Capitale morale\", \"Roma anno I\", \"Meditazione n\u00b01\", \"La luce rossa\", \"La maestra malata\", che fanno scalpore. Ma su tutto lampeggia un tono inquieto e inquietante, che ci fa pensare che forse in Bajini nessun gioco \u00e8 mai fine a se stesso.\nOpere.\nTeatro.\nNel caso di testi inediti si indica, di norma, la data della prima rappresentazione"}
{"id": "2343282", "revid": "24443", "url": "https://it.wikipedia.org/wiki?curid=2343282", "title": "Contrafforti valdostani del Monte Rosa", "text": "I Contrafforti valdostani del Monte Rosa sono le catene montuose che scendono dal massiccio del Monte Rosa nella Valle d'Aosta: la classificazione alpina della SOIUSA individua questi contrafforti come un supergruppo alpino.\nDescrizione.\nI Contrafforti valdostani del Monte Rosa sono costituiti dalla linea di montagne che separa la Valtornenche dalla Val d'Ayas e dalla linea di montagne che separa la Val d'Ayas dalla Valle del Lys.\nLa cresta di montagne tra la Valtornenche e la Val d'Ayas si stacca dal Massiccio del Monte Rosa al Colle superiore delle Cime Bianche (2.982\u00a0m); quella tra la val d'Ayas e la valle del Lys si stacca invece al colle Bettaforca (2.727\u00a0m).\nClassificazione.\nLa classificazione SOIUSA dei Contrafforti valdostani del Monte Rosa \u00e8 la seguente:\nSuddivisione.\nLa SOIUSA suddivide il supergruppo in due gruppi e due sottogruppi:\nMontagne principali.\nLe montagne principali sono:"}
{"id": "2343285", "revid": "729019", "url": "https://it.wikipedia.org/wiki?curid=2343285", "title": "I Dogi", "text": "I Dogi furono una selezione di rugby a 15 ad inviti dei migliori giocatori del Triveneto, area geografica d'Italia nella quale era altamente diffuso lo sport del rugby.\nFondati il 17 dicembre 1973 a Treviso, si affiliarono alla Federazione Italiana Rugby il 22 dicembre. In vent'anni di storia, la selezione presieduta da Tino Alessandrini disput\u00f2 22 incontri con formazioni di livello internazionale, collezionando 15 vittorie. L'esordio a Padova in data 18 maggio 1974 contro i SAARB Leopards, la rappresentativa del South African African Rugby Board, organismo che governava l'attivit\u00e0 del rugby dei neri africani e \"coloured\" durante l'apartheid, termin\u00f2 con una vittoria per 14-9. L'ultima partita, datata 17 novembre 1993, venne disputata a Treviso contro la selezione delle , che si imposero col punteggio di 23-33.\nLa maglia della selezione era di colore amaranto con bordi dorati, volta a simboleggiare l'appartenenza territoriale.\nNell'aprile del 2015, a Treviso, la selezione si ricostitu\u00ec in rappresentanza di diversi club veneti e friulani. Nonostante al momento non vi sia alcuna selezione senior che scenda in campo con la maglia dei Dogi, a rappresentarne il marchio vi sono in questa fase le formazioni Under-14, Under-16 maschile e femminile, Under-18 maschile e femminile gestite dal Comitato Regionale Veneto (CRV) e la squadra di rugby in carrozzina.\nGiocatori.\nDi seguito elencati alcuni dei giocatori internazionali per l'Italia selezionati nei Dogi:\nPossibile rinascita.\nNel 2009, a seguito dell'ingresso dell'Italia in Celtic League dalla stagione 2010-11, si parl\u00f2 a lungo di una possibile candidatura di una franchigia mista, con i club e in testa, denominata \u201cDogi\u201d, ma tale progetto, nei fatti, non si concretizz\u00f2.\nNel giugno del 2010 I Dogi si ricostituirono temporaneamente con giocatori provenienti dalla serie A, affrontando a Pordenone l'Albania XV, una selezione di giocatori albanesi militanti nelle varie divisioni del campionato italiano, e successivamente a L'Aquila, in un triangolare a scopo benefico, contro le formazioni de e la rappresentativa nazionale dei vigili del fuoco di rugby.\nSempre a Pordenone, nel giugno 2011 I Dogi vennero ricostituiti in una selezione di rugby a 7 formata da giocatori militanti nelle squadre venete del campionato di Eccellenza, tra cui Ludovic Mercier, per partecipare alla Coppa Alpe Adria &amp; Balcani. Oltre ai Dogi, alla Coppa parteciparono selezioni provenienti da Croazia, Albania, Serbia, Bosnia, Romania e Friuli. Approdata in finale, la selezione dei Dogi perse contro quella serba.\nTra febbraio e marzo del 2014 si discusse nuovamente sulla possibile costituzione di una franchigia territoriale nel Triveneto, denominata \u201cDogi\u201d, per partecipare al Pro12 e alle coppe europee nel quadriennio 2014-2018. Soci di questa \"franchise\" sarebbero stati i pi\u00f9 importanti club veneti: Benetton Treviso, Rovigo, Petrarca, e ; anche questa volta, per\u00f2, tale progetto non si concretizz\u00f2 a causa delle difficolt\u00e0 organizzative.\nNell'aprile del 2015 la Benetton Treviso, i Club Veneti di Eccellenza (Petrarca Padova, Rugby Rovigo Delta, Mogliano Rugby) e le associazioni dei Club Veneti di Serie A, Club Veneti di Serie B e dei Club Veneti Rugby Femminile, Serie C, Juniores e Propaganda (costituitesi nei mesi precedenti) si riunirono a Treviso con la propriet\u00e0 del marchio \u201cI Dogi\u201d e il Comitato Regionale Veneto della FIR e firmarono l'atto costitutivo dell'Unione Rugby Dogi. L'obbiettivo dichiarato dell'Unione era quello di fungere da \u201cgrande scatola delle idee\u201d per la promozione e lo sviluppo del Rugby Veneto, e ci si poneva come obbiettivo a breve termine l'organizzazione di attivit\u00e0 di formazione per le societ\u00e0 che vi appartenevano. Rimaneva comunque fra gli obbiettivi a lungo termine quello di far rinascere la selezione maggiore. Nel luglio dello stesso anno aderirono all'Unione anche le societ\u00e0 di Udine e Pordenone."}
{"id": "2343289", "revid": "1543377", "url": "https://it.wikipedia.org/wiki?curid=2343289", "title": "Macram\u00e9 2004", "text": "Macram\u00e9 2004 \u00e8 stato un campo scout internazionale per ragazzi dai 12 ai 16 anni, tenutosi dal 4 al 13 agosto 2004 nella base scout \"Il Rostiolo\" di Vara Inferiore (SV) e a Genova.\nL'evento, che faceva parte delle iniziative di Genova capitale europea della cultura, era riconosciuto dall'OMMS (WOSM) e dall'AMGE (o WAGGGS), le maggiori organizzazioni mondiali di scautismo e guidismo.\nTema e partecipazione.\nL'obiettivo del campo era quello di favorire lo scambio di culture (come il macram\u00e8 \u00e8 un intreccio di fili, si voleva creare un intreccio di culture) tra i paesi dell'area mediterranea (da cui il motto \"Un mare di cultura\").\nAl campo hanno partecipato 1159 persone (di cui 702 ragazzi, 131 capi e 326 persone dello staff), provenienti da 17 paesi (non solo dell'area mediterranea) e di sei diverse religioni (anglicana, cattolica, musulmana, protestante metodista e ortodossa).\nIl logo dell'evento, oltre al nome e il motto dell'evento, era costituito da:\nPreparazione.\nL'idea per Macram\u00e9 2004 \u00e8 nata nel 2000 da parte dell'AGESCI Liguria per realizzare un piccolo jamboree dei paesi dell'area mediterranea nell'ambito delle iniziative come capitale europea della cultura del 2004.\nAlla preparazione dell'evento (inserito all'interno del progetto regionale dell'AGESCI Liguria) si sono poi unite le sezioni liguri del CNGEI e del MASCI.\nTra le attivit\u00e0 di preparazione ci sono state le due prove della caccia al tesoro a Genova: nella prima, effettuata il 29 febbraio 2004, diverse squadriglie di ragazzi del basso Piemonte hanno compiuto un percorso a tappe nei punti significativi del centro storico genovese approfondendo sia le capacit\u00e0 di orienteering che le conoscenze della storia e cultura della citt\u00e0, obiettivi dell'attivit\u00e0 che sarebbe stata poi svolta durante il campo.\nOrganizzazione.\nL'evento, organizzato da AGESCI, CNGEI e MASCI, ha avuto il sostegno economico di tutte le istituzioni come la regione, le province (Genova e Savona) e i comuni (Genova, Urbe, Sassello), pi\u00f9 altre associazioni, ditte e aziende sponsor. Grazie a questo sostegno gli organizzatori sono riusciti a fissare una quota di partecipazione al campo di 150 euro per 10 giorni, che ha permesso la partecipazione anche di ragazzi e capi provenienti da paesi molto distanti come Canada e Thailandia.\nLa base \"Il Rostiolo\" di Vara era estesa su circa 60.000 m2 di prati e 20.000 m2 di boschi; in questo territorio tutti i reparti partecipanti erano divisi in 4 sottocampi (ognuno con il nome di un nodo), che durante il giorno partecipavano alle attivit\u00e0 suddivisi in questo modo:\nProgramma e attivit\u00e0.\nIl campo \u00e8 durato dal 4 al 13 agosto.\nNell'inaugurazione del 4 agosto a Genova, durante la giornata c'erano uno stand interattivo e visite guidate della citt\u00e0, mentre la sera si \u00e8 tenuto uno spettacolo in Piazza Matteotti, con artisti di strada della compagnia ATMO e l'orchestra scout\nDurante il campo svoltosi a Vara Inferiore i reparti prendevano parte alle attivit\u00e0 organizzate, mentre dalle 18:00 in poi erano autonomi nell'uso del proprio tempo. I ragazzi potevano partecipare a 6 atelier tra i 26 disponibili:\nLe altre attivit\u00e0 organizzate erano:\nL'8 agosto inoltre era il cosiddetto \"open day\", ovvero una giornata aperta a chiunque avesse voluto visitare il campo. Durante la giornata \u00e8 stata celebrata una Messa da parte degli assistenti dei gruppi e dei vescovi e sacerdoti locali (con letture e omelia in diverse lingue per favorire il coinvolgimento e la partecipazione), sono stati allestiti degli stand di presentazione di tradizioni e attivit\u00e0 della propria nazione, ed alla sera \u00e8 stata realizzata una veglia interreligiosa sul tema della fratellanza scout e della pace."}
{"id": "2343291", "revid": "287204", "url": "https://it.wikipedia.org/wiki?curid=2343291", "title": "Macram\u00e8 2004", "text": ""}
{"id": "2343292", "revid": "1005847", "url": "https://it.wikipedia.org/wiki?curid=2343292", "title": "Elezioni generali in Sudafrica del 2009", "text": "Le elezioni generali in Sudafrica del 2009 si tennero il 22 aprile per il rinnovo dell'Assemblea nazionale."}
{"id": "2343294", "revid": "93556", "url": "https://it.wikipedia.org/wiki?curid=2343294", "title": "Fiera del libro di Francoforte", "text": "La Fiera internazionale del libro di Francoforte (\"Frankfurter Buchmesse\"), internazionalmente nota anche con il nome tedesco di Buchmesse, \u00e8 la pi\u00f9 prestigiosa fiera del libro europea ed \u00e8 una delle maggiori fiere del libro al mondo. Ha luogo ogni anno in ottobre. L'accesso alla fiera \u00e8 riservato agli operatori del settore: editori, agenti letterari, grandi distributori. Ciascuno dei dieci padiglioni della Fiera, alcuni dei quali organizzati su due o tre piani sovrapposti, \u00e8 dedicato a un'area geografica o merceologica specifica.\nLa Fiera di Francoforte venne fondata nel 1949 dall'associazione dei librai (\"B\u00f6rserverein des Deutschen Buchhandels\") poich\u00e9 Lipsia, dove da 1632 si teneva la pi\u00f9 importante \"Buchmesse\" della Germania, era rimasta nella Repubblica Democratica Tedesca.\nFu scelta Francoforte perch\u00e9 aveva una tradizione plurisecolare di fiere del libro.\nLa \"Buchmesse\" ospita 300.000 visitatori specializzati per oltre 9.000 espositori (l'ultimo dato rappresenta un primato mondiale). Ogni anno si concentra in particolare la produzione e cultura di un paese. Gli ultimi invitati d'onore:\nDurante la fiera vengono assegnati alcuni premi letterari (\"Friedenspreis des Deutschen Buchhandels; Deutscher Jugendliteraturpreis\")."}
{"id": "2343296", "revid": "292162", "url": "https://it.wikipedia.org/wiki?curid=2343296", "title": "Calatabiano", "text": "Calatabiano (\"Cattabbianu\" in ) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nCalatabiano \u00e8 posto a 62 metri d'altitudine, a meno di 3 chilometri dal mare Ionio. Il suo territorio, delimitato a nord dal corso del fiume Alcantara, \u00e8 costituito da una fertile ed ottimamente irrigata piana alluvionale e dalle retrostanti colline. Dista 42 chilometri da Catania e 58 chilometri da Messina.\nLa popolazione \u00e8 concentrata per circa il 75% nel centro capoluogo, e per la restante parte nella frazione di Lapide Pasteria.\nCalatabiano \u00e8 un comune facente parte del Parco fluviale dell'Alcantara.\nStoria.\nLa storia di Calatabiano \u00e8 strettamente collegata a quella del suo castello, che si erge su un'altura a 160 metri d'altitudine, all'imboccatura meridionale della Valle dell'Alcantara. Con tutta probabilit\u00e0, stante l'importanza strategica e militare del sito, una fortezza doveva gi\u00e0 essere presente in epoca greca e forse addirittura sicula. A tal proposito Julius Schubring sostenne che i Siculi dovevano tenere un caposaldo all'imboccatura della valle, di fronte al monte Tauro, nominato come Castello di Bidio, ma tale ipotesi non \u00e8 mai stata suffragata dai reperti archeologici rinvenuti, che hanno invece datazione posteriore al IV secolo d.C..\nIl castello, nella sua conformazione attuale, con l'annesso borgo collinare cinto da mura merlate, \u00e8 riconducibile a una prima fortificazione sommitale di epoca bizantina. La monetazione bizantina ritrovata va dall'epoca dell'Imperatore Eraclio all'Imperatore Leone VI. I ritrovamenti archeologici dell'ultima campagna di scavi del 2008/2009 non hanno dato alcun segno di frequentazione araba del sito. Il toponimo del paese \u00e8 di derivazione dall'arabo \"\u0642\u0644\u0639\u0629\", \"kalaat\" (castello), mentre \"-biano\" non \u00e8 riconducibile a un nome arabo.\nSotto il dominio normanno, regnando Ruggero II, nel 1135 Calatabiano fu elevata a baronia. In epoca sveva, dopo la morte di Federico II, il castello fu dato da Corrado IV a Giovanni Moro, servitore musulmano di suo padre. Dopo la morte di Corrado, Giovanni pass\u00f2 al fianco di Innocenzo IV mettendosi contro Manfredi di Hohenstaufen: in una lettera del 3 novembre 1254, il papa conferma a Giovanni Moro alcuni possedimenti, tra cui il \"castrum\" di Calatabiano, in cambio dei quali Giovanni doveva garantire, alla bisogna, aiuto militare per la difesa del Regno di Sicilia.\nTra i vari signori che si succedettero nel corso dei secoli, il periodo pi\u00f9 fulgido nella storia di Calatabiano si ebbe con la signoria dei Cruyllas. Famiglia di origine catalana, i Cruyllas ottennero la baronia nel 1396 tenendola per circa un secolo, ingrandendo il castello ed edificando la Chiesa del Santissimo Crocifisso. Esauritasi la successione per linea maschile, questa continu\u00f2 per linea femminile con il passaggio della signoria prima ai Moncada e poi ai Gravina, principi di Palagonia.\nNel 1544 si ebbe la venuta del pirata Dragut che, sbarcato sul lido di San Marco, espugn\u00f2 e saccheggi\u00f2 il borgo.\nNel 1677, a seguito della rivolta antispagnola di Messina i francesi assediarono lungamente il castello, venendo respinti dai 150 difensori spagnoli e poi sopraffatti dai soverchianti rinforzi.\nIl borgo e il castello vennero completamente abbandonati a seguito del Terremoto del Val di Noto del 1693, che danneggi\u00f2 gravemente l'abitato. La popolazione si reinsedi\u00f2 ai piedi della collina da dove da qualche decennio insisteva gi\u00e0 un piccolo insediamento, primo nucleo della Calatabiano moderna, che progressivamente si espanse sulla pianura.\nNel 1813 il parlamento siciliano decret\u00f2 la fine del feudalesimo nell'isola, elevando nello stesso anno il territorio di Calatabiano a comune autonomo, con i confini che ha mantenuto fino ad oggi.\nMonumenti e luoghi d'interesse.\nArchitetture militari.\nCastello.\nDi un \"kastron\" di et\u00e0 bizantina ci \u00e8 pervenuta traccia grazie agli scavi effettuati alla fine del XX secolo e agli inizi del secolo successivo. In questa occasione \u00e8 emerso che non vi \u00e8 traccia alcuna di occupazione del sito durante il periodo islamico e piuttosto lo stesso \"kastron\" venne raso pressoch\u00e9 al suolo, presumibilmente durante l'Assedio di Taormina del 906. Della presenza di un incastellamento veniamo a sapere solo in seguito, grazie al Libro di Ruggero composto da Idrisi nel 1154, che cita per la prima volta il Kalaat-al Bian. L'uso della lingua araba da parte del geografo ha evidentemente condotto all'errata convinzione che il castello fosse di origine berbera. Per la sua grande importanza militare svevi e aragonesi vi apportarono migliorie difensive. Alla famiglia dei Cruyllas si deve l'ampliamento che port\u00f2 la fortezza alle dimensioni attuali. Di maggior interesse sono il portale di ingresso, costituito da un arco a sesto acuto di pietra arenaria e pietra lavica, e il \"Salone dei Cruyllas\", diviso simmetricamente da un arco in pietra lavica il cui concio reca le insegne della famiglia. Nella parte pi\u00f9 elevata del maschio si trova un'uscita di emergenza sul pendio pi\u00f9 ripido e difficilmente accessibile del monte. Solo qualche rudere rimane invece del borgo abbandonato nel 1693.\nIl castello \u00e8 stato ristrutturato e divenuto una meta apprezzata dai turisti.\nLa ristrutturazione ha portato alla creazione di bar, pizzerie e sale per convegni edificate all'interno del castello in uno stile decisamente moderno.\nIl castello, posto sopra una collina alta 220 m rispetto al livello del mare, \u00e8 raggiungibile tramite una strada tortuosa o tramite una funivia costruita durante la restaurazione del suddetto castello.\nAncora oggi sono in atto progetti per il miglioramento del castello e scavi archeologici che portano sempre nuovi reperti risalenti alle epoche precedenti. Fonte.\nArchitetture religiose.\nSul monte Castello, trenta metri pi\u00f9 in basso del maniero, la chiesa del Santissimo Crocifisso, anche definita \" \"'a chiesa di San Fulippu\"\", inaugurata il quattro marzo 1484, ha forme tardo gotiche, un massiccio campanile merlato - al cui interno si trovano tre campane -, due portali ogivali d'ingresso, a ovest e a sud, l'abside che contiene la sacrestia. Sulla facciata, sopra il portale, un'iscrizione su un solo rigo sormontata da un piccolo rosone cieco reca la data d'apertura al culto dell'edificio da parte del vescovo Eufemio. In chiesa,si pu\u00f2 notare sulla sinistra la piccola nicchia decorata ad archetti che custodisce il simulacro reliquiario di San Filippo Siriaco protettore e compatrono di Calatabiano; a destra dell'altare \u00e8 posta su un piccolo piedistallo una statua della Madonna del Carmelo. Nella celletta alla base del campanile, cui si accede direttamente dall'aula tramite una porta ad arco leggermente bicentrico a conci regolari radiali in pietra bianca, di tipo catalano, \u00e8 situato nella parete ovest un affresco raffigurante la Madonna e il Bambino che reggono senza sforzo,come si addice alle divinit\u00e0, una grossa catena che ha alla fine un giogo a due anelli. La stretta contiguit\u00e0 tra la piccola cappella e la navata della chiesa ci dicono che trattasi di opera ben visibile ai fedeli escludendo dunque esercitazioni dilettantesche di emuli della grande pittura che si irradiava da Messina. L'affresco, di buona fattura inscrivibile non oltre i primi quindici anni del Cinquecento, da considerarsi unico nella regione di filiazione antonellesca, dai Peloritani agli Iblei, che rischia danni definitivi per l'umidit\u00e0 di risalita e per la sottovalutazione dell'importanza, ha un modello stante di tipo desalibesco, col Bambino in piedi (postura riscontrabile nei piccoli monumenti funerari di Antonello Freri) sulla gamba destra della Madre, ed \u00e8 sensibile alla moda 'rilassata' di un Befulco o di uno Scacco, a loro volta mediatori al sud della naturalezza raffaellesca, con voluti grafismi neobizantini (mani e occhi) e una caratteristica unica: la Madonna guarda con bonaria introspezione, \"alla greca\", verso l'osservatore. Un forte e distribuito uso del color marrone farebbe pensare a un tentativo di sinopia poi ridipinto. Tali elementi sono stati sottolineati nella conferenza tenuta il 23 maggio 2014 nella chiesetta dall'architetto Ivan Castrogiovanni, che ha lanciato un ennesimo appello per il restauro scientifico. La chiesa del Crocifisso \u00e8 l'antica chiesa madre di Calatabiano, per la quale fu concepito il crocifisso di cui sotto. Sulla destra, adiacente alla porta laterale, staziona il fercolo utilizzato per la tradizionale \"Calata di San Fulippu\".\nScendendo dalla chiesa del S.s Crocifisso, sempre sul monte castello lungo il tortuoso e accidentato sentiero si giunge dinanzi alla chiesa della Madonna del Carmelo, data al 1518. Essa un tempo custodiva il simulacro della beata vergine (oggi conservata nella chiesa di San Giuseppe situata in piazza Francesco Crispi,in paese) e faceva molto probabilmente parte di un monastero carmelitano di cui si sono perse ormai le tracce, inoltre l'edificio ha dovuto subire degli interventi di restauro in seguito a diversi crolli della struttura dovuti al tempo, dopo il crollo del campanile, la campana che vi era collocata \u00e8 stata trasportata e conservata nel campanile della chiesa madre,ma non \u00e8 pi\u00f9 utilizzata. All'interno la chiesa presenta soltanto l'altare maggiore sormontato da una croce,a destra di esso \u00e8 collocata la porta di accesso ai locali della sagrestia.\nLa chiesa Madre di Maria Santissima Annunziata, del 1740, ad una sola navata, si trova nella centrale Piazza Vittorio Emanuele. La facciata esterna ormai logora del passato, reca il bronzeo portone d'ingresso, sulla destra oltre all'ingresso laterale,\u00e8 collocato il maestoso campanile (edificato dopo la demolizione del precedente che era inagibile e pericolante) dotato di un concerto di 6 campane che svetta tuttora tra i tetti della citt\u00e0. All'interno della chiesa si conserva un prezioso crocifisso dipinto su legno del 1502 di Giovanni Salvo D'Antonio, nipote di Antonello da Messina,nelle nicchie presenti vi sono conservate la statua della beata concezione della vergine Maria,di Sant'Antonio da Padova, Santa Lucia, Maria ausiliatrice, il sacro cuore di Ges\u00f9 e collocata a destra dell'altare vi sono la nicchia che custodisce la statua del patrono S. Giorgio Martire e la nicchia della Madonna addolorata. Da non dimenticare una riproduzione in affresco dell'\u201dultima cena\" di Leonardo da Vinci, nel soffitto. Recentemente \u00e8 stato inaugurato il museo sotterraneo della chiesa, visitabile durante le varie annue festivit\u00e1. Prospiciente la chiesa si trova la statua di Santa Caterina d'Alessandria una volta posta nella chiesa del S.S. Crocifisso, della scuola del Gagini.\nAltro antico luogo di culto \u00e8 la Chiesa di Ges\u00f9 e Maria, del 1697, con facciata in muratura e pietra bianca, sulla destra vi \u00e8 anche il campanile dotato di 2 campane. La chiesa al suo interno \u00e8 completamente realizzata in stile barocco, sulla sinistra \u00e8 conservata la statua del Cristo Morto mentre sulla destra \u00e8 posta una statua in cartongesso della Madonna Assunta,non meno importante \u00e8 la presenza di alcune tele ad olio poste negli altari adiacenti,tra cui il dipinto del pittore Vincenzo Tuccari raffigurante centralmente la Madonna della lettera patrona di Messina e ai lati, sulla sinistra \u00e8 presente S. Giorgio martire il patrono di Calatabiano mentre sulla destra \u00e8 rappresentato in abiti sacerdotali e con un demone legato ai piedi da una catena, San Filippo Siriaco il santo esorcista protettore e compatrono della citt\u00e0.\nFuori dall'abitato vi \u00e8 un santuario dedicato alla \"Madonna dell'Imperio\". Edificato nel 1092, \u00e8 dedicato alla Madonna che 13 anni prima aveva assistito le truppe di Ruggiero nella vittoriosa conquista del castello di Calatabiano detenuto dagli Arabi.\nNel quartiere definito localmente \"la piana delle palme\",in piazza Francesco Crispi, di fronte ad una statua di S. Pio da Pietrelcina \u00e8 situata la chiesa di San Giuseppe, essa non \u00e8 una chiesa di rilevata importanza ma lo \u00e8 comunque per la presenza del simulacro ligneo della beata vergine Maria del Monte Carmelo che un tempo era conservato nella propria chiesa al monte Castello e che tuttora viene portato in processione il 16 luglio, giorno della festa. Sull'altare maggiore invece troneggia la statua del santo falegname.\nNel quartiere Lapide-Pasteria \u00e8 situata la chiesa parrocchiale di San Giuseppe, la cui statua \u00e8 posta all'interno e l\u00ec viene custodita tutto l'anno prima dei festeggiamenti che avvengono nel mese di Luglio.\nArchitetture civili.\nCastello di San Marco.\nConosciuto come castello, \u00e8 in realt\u00e0 una residenza nobiliare sita sul litorale di San Marco. La costruzione venne intrapresa nel 1689 dal signore dell'epoca, Ignazio Sebastiano Gravina Cruyllas principe di Palagonia, e completata nel volgere di soli due anni. L'aspetto originario di quel che era un complesso di edifici, oggi in parte perduti, era molto diverso da quello attuale, a causa delle continue modifiche realizzate nel corso dei decenni. Nel 1856 venne dato, con l'annesso fondo, in enfiteusi al barone Pasquale Pennisi di Floristella, assumendo l'aspetto attuale con la realizzazione del palmento, della cantina e di case per i contadini. Al giorno d'oggi, dopo il restauro, il luogo \u00e8 diventato un hotel e spa a 4 stelle superior. L'annessa Chiesa di San Marco, dedicata a S.Antonio da Padova fu edificata nel 1697.\nSociet\u00e0.\nTradizioni e folclore.\nUna leggenda popolare narra che un giorno un cavaliere su di un cavallo bianco riuscir\u00e0 a decifrare l'iscrizione sul portale della chiesa del Santissimo Crocifisso, scoprendo il modo per accedere ad un favoloso tesoro custodito nelle viscere del monte Castello.\nCultura.\nEventi.\nI festeggiamenti in onore di San Filippo Siriaco.\nI solenni festeggiamenti in onore di San Filippo Siriaco, protettore e compatrono della citt\u00e0, avvengono ogni anno nel mese di maggio. \nIl fitto programma \u00e8 sempre ricco di tante iniziative sia religiose che civili.\nIl tutto ha inizio la prima domenica di maggio.\n\"A Calata di San Fulippu\"\nLa tradizionale \"calata\" di San Filippo Siriaco (conosciuto meglio come S. Filippo d'Agira) si svolge dall'ormai lontano 1766, il sabato che precede la terza domenica di maggio. (\"A calata\", dal dialetto siciliano, \"la discesa\"). L'antica tradizione vuole che il fercolo con il ligneo simulacro reliquiario del santo venga portato di corsa,a spalla in soli 6 minuti da 100 devoti portatori dalla chiesa del S.s. Crocifisso sul monte castello (l'antica chiesetta del 1484, dimora e luogo ove per tutto l'anno \u00e8 custodita la statua dell'esorcista e ovviamente il punto di partenza della folle discesa) fino alla chiesa matrice Maria S.s Annunziata situata nella piazza centrale del paese. Il significato profondo e interno di questo secolare rito \u00e8 legato alla vita di San Filippo. Egli infatti, secondo fonti storiche, fu in vita un presbitero con le doti di esorcista, uno \"scaccia demoni\", quindi l'emblema di questa corsa non \u00e8 altro che la rievocazione della stessa corsa che il santo faceva per inseguire i demoni fino all'inferno dal quale ne usciva ricoperto di fuliggine (motivo per il quale il volto e le mani del statua sono dipinte con il colore nero). La mattina del Sabato, i fedeli si recano alla chiesa sul colle per \"vestire il santo con i fiori\", si tratta di una particolare liturgia nel quale, il fercolo che poi verr\u00e0 utilizzato, viene adornato con fiori benedetti di vari colori e la statua del santo viene posta su di esso. Vi \u00e8 la vestizione del simulacro dei paramenti sacri e dei vari simboli come il Vangelo nella mano destra e le piante con la croce in argento nella mano sinistra.\nLa \"Calata\" ha inizio alle 18:30, quando tre colpi di cannone annunciano l'inizio della spettacolare e vertiginosa discesa. Il busto reliquiario del Siriaco, contenuto all'interno di un apposito fercolo dal peso di circa una tonnellata e sorretto a spalla dai prima citati devoti, parte dalla Chiesa del Ss. Crocifisso e percorre l'accidentata e impervia strada in gradoni di pietra bianca che oltre che alla suddetta chiesa, conduce anche all'antico castello collocato sulla sommit\u00e0 della collina e alla antica chiesa della Madonna del Carmelo, situata qualche metro dopo la chiesa del Ss. Crocifisso. Durante tutta la spericolata e folkloristica processione, i fedeli che vi assistono e che vi partecipano assiepati lungo il cammino provano grande pathos e devozione, specialmente quando il simulacro di San Filippo giunge al termine del ripido sentiero, la cosiddetta \"curva pericolosa\"; questo punto della discesa si rivela sempre molto difficile per i portatori del santo e diverse volte (la pi\u00f9 recente nel 2006) si sono verificati degli incidenti con la caduta del fercolo. Superata quest'insidia, la \"calata\" prosegue fino alle porte di Calatabiano, nel luogo denominato \"prima croce\" dove la processione sosta per alcuni minuti (in modo da concedere ai devoti un attimo per rifiatare) per poi riprendere fino alla Chiesa Matrice ove la statua del protettore viene posta alla venerazione dei fedeli.\n\"U giru\"\nL'indomani, la terza domenica di Maggio verso sera, ha luogo la solenne processione con il simulacro di San Filippo per tutte le vie della citt\u00e0, in questo caso per\u00f2 la processione viene effettuata con un apposito fercolo a ruote. \"U giru\" (dal dialetto) si conclude con l'esecuzione di uno spettacolo pirotecnico ed il rientro del santo in chiesa.\n\"L'acchianata\"\nI festeggiamenti si concludono la domenica successiva, il giorno della denominata \"ottava\", con \"l'acchianata\" (dal dialetto sciliano, \"la salita\"), ovvero la risalita del fercolo al monte Castello che avviene alle 19:00. Dalla chiesa matrice Maria S.s Annunziata fino alla chiesa del S.s. Crocifisso. Questo non \u00e8 altro che il percorso inverso alla \"calata\", in questo caso pi\u00f9 faticoso estremante. In poche parole \u00e8 difficile esprimere la grande commozione e l'emozione provata dai fedeli presenti e la fatica espressa dai devoti portatori durante il ripido cammino in salita, e questo lo si ha prova soprattutto quando la statua del santo raggiunge l'ultimo tratto di strada che lo separa dalla propria dimora. Si assiste veramente ad una scena toccante, che vede il fercolo ondeggiare, a tratti quasi barcollare e avanzare lentamente sorretto dall'indomita forza dei portatori e di quei fedeli che si sono uniti durante il percorso e che contribuiscono anche loro con le proprie forze ad aiutare, a spingere in avanti per riportare San Filippo \"a casa\".\nOsteggiato e vinto anche l'ultimo \"pericolo\", il santo giunge all'ingresso della chiesa, dove viene riposto. Infine i portatori ormai stanchi, affaticati, quasi esanimi dopo aver trovato ristoro e dopo aver sostato per alcuni minuti, procedono poi alla traslazione dal fercolo e alla chiusura del santo nella propria cappella. I fiori benedetti che hanno adornato le colonnine del fercolo per tutta la durata dei festeggiamenti, ormai secchi e appassiti vengono raccolti dai fedeli.\nEconomia.\nL'economia di Calatabiano \u00e8 storicamente basata sull'agricoltura: le colture che insistono sul territorio sono prevalentemente agrumicole in pianura, mentre le colline, pi\u00f9 povere d'acqua, sono coltivate prevalentemente ad ulivi. Coltura tipica \u00e8 la nespola del Giappone, la cui produzione si aggira sulle 800 tonnellate annue. L'allevamento \u00e8 prevalentemente ovino e bovino. Le attivit\u00e0 della piccola industria si sono sviluppate soltanto recentemente, aggiungendosi alla lavorazione della carta e alla produzione della calce. Il lido di San Marco, con i suoi 2,5 chilometri di spiaggia di ciottoli, costituisce il principale polo turistico.\nInfrastrutture e trasporti.\nIl territorio di Calatabiano si trova sulla direttrice orientale sicula dei collegamenti stradali e ferroviari. Sono inoltre agevoli i collegamenti con l'entroterra alcantarino. \u00c8 servito da una stazione ferroviaria e, per i collegamenti aerei, dall'Aviosuperficie di Calatabiano.\nAeroporti.\nSin dagli anni '80 si \u00e8 sviluppata l'Aviosuperficie di Calatabiano, inizialmente per il volo minimale; oggi la struttura, gestita dalla Triavio Srl, \u00e8 utilizzata per il Volo da Diporto Sportivo (VDS), Aviazione Generale (AG) ed Eliporto occasionale. Nel 2017 la base fu utilizzata da supporto logistico per la sicurezza del G7 di Taormina. La pista, lunga 500 metri, larga 20, con orientamento geografico 03d-2, consente decolli ed atterraggi di aerei da turismo. L'aviosuperficie nasce dall'idea di alcuni amici, piloti ed appassionati, che si sono uniti per creare una realt\u00e0 dove poter pilotare gli ultraleggeri in una zona dove non esistevano campi di volo. Al confine tra le provincie di Catania e Messina, \u00e8 possibile in pochi minuti di volo raggiungere la sommit\u00e0 dell'Etna, la costa catanese e quella messinese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nStemma comunale.\nLo stemma comunale \u00e8, come descritto dal locale \"Regolamento sull'uso dello stemma, del gonfalone, delle bandiere, del distintivo del sindaco e del presidente del consiglio\":\nLa parte inferiore dello stemma riprende quello della famiglia Cruyllas.\nAltre informazioni amministrative.\nIl comune di Calatabiano fa parte delle seguenti organizzazioni sovracomunali: regione agraria n.7 (Colline litoranee di Acireale).\nSport.\nCalcio.\nCalatabiano in passato ha avuto una societ\u00e0 calcistica denominata \"Polisportiva Aurora Calatabiano\" che \u00e8 riuscita a vincere diverse manifestazioni importanti tra le quali: la Coppa Trinacria (1978/79) e la Coppa Sicilia (1980/81) riuscendo a raggiungere come massimo la categoria di Eccellenza Siciliana (V Livello nazionale e I Livello Regionale).\nRugby.\nCalatabiano ha una tradizione sportiva nel rugby; negli anni ottanta infatti la societ\u00e0 locale di palla ovale ebbe un discreto successo, ma poi fall\u00ec. Nel 2005 fu rifondata col nome di Alcantara Rugby, ma fall\u00ec nuovamente.\nImpianti sportivi.\nCalatabiano dispone per il calcio del campo sportivo \"Giuseppe Calanna\". \u00c8 presente inoltre un campo di volo con una pista di 500 metri di lunghezza per piccoli aerei da turismo."}
{"id": "2343299", "revid": "94647", "url": "https://it.wikipedia.org/wiki?curid=2343299", "title": "Fiera Internazionale del Libro di Francoforte", "text": ""}
{"id": "2343300", "revid": "21583", "url": "https://it.wikipedia.org/wiki?curid=2343300", "title": "Copy-on-write", "text": "La cosiddetta strategia copy-on-write (espressione inglese approssimativamente traducibile con \"copia in caso di scrittura\") \u00e8 una tecnica di ottimizzazione informatica mirante alla riduzione delle operazioni di duplicazione delle risorse del sistema (generalmente strutture dati o aree di memoria) attraverso l'eliminazione delle copie non necessarie.\nPrincipio di funzionamento.\nDurante lo svolgimento delle normali operazioni di un programma o di un sistema operativo \u00e8 possibile che si renda necessaria la duplicazione di una risorsa, ovvero la creazione di una nuova risorsa avente contenuto iniziale (o, pi\u00f9 genericamente, \"stato\" iniziale) identico a quello dell'originale.\nImmediatamente dopo la duplicazione e per tutto il tempo in cui nessuna delle due risorse viene modificata, esse sono, di fatto, indistinguibili; durante questo lasso di tempo la reale esistenza di due copie indipendenti non \u00e8 strettamente necessaria: il sistema pu\u00f2 limitarsi a \"simulare\" l'operazione di duplicazione, mantenendo l'esistenza di un'unica copia e gestendo attraverso di essa, in modo del tutto trasparente ai richiedenti, tutte le operazioni di lettura destinate ad una qualsiasi delle due.\nLa vera e propria duplicazione della risorsa pu\u00f2 essere posticipata fino al momento in cui l'esistenza di due risorse indipendenti si rende realmente necessaria, cio\u00e8 in corrispondenza di un'operazione di modifica dello stato (generalmente la scrittura di un nuovo contenuto, da cui il nome di \"copy-on-write\") di una qualsiasi delle copie \"fittizie\".\nIl vantaggio principale della strategia copy-on-write risiede nel fatto che se una risorsa duplicata viene successivamente liberata o distrutta senza che nel frattempo n\u00e9 l'originale n\u00e9 la copia siano mai stati modificati, il sistema ha effettivamente evitato una duplicazione non necessaria, con conseguente risparmio di tempo. Il copy-on-write \u00e8 quindi tanto pi\u00f9 vantaggioso quanto pi\u00f9 onerosa \u00e8 l'operazione di duplicazione e quanto pi\u00f9 infrequenti sono le operazioni di scrittura.\nImplementazione.\nVirtualizzazione delle risorse.\nL'implementazione di una strategia copy-on-write impone che, nel sistema, l'identificazione delle risorse interessate sia svincolata ed indipendente (almeno dal punto di vista degli utilizzatori) dalla loro effettiva collocazione fisica; \u00e8 cio\u00e8 necessario che tali risorse siano virtualizzate.\nCi\u00f2 che gli utilizzatori conoscono ed usano \u00e8 un identificatore di risorsa virtuale, attraverso il quale richiedere al sistema l'accesso alla risorsa; il sistema, per parte sua, associa ciascun identificatore alle informazioni necessarie per poter accedere alla vera e propria risorsa fisica. Nel seguito si indicheranno convenzionalmente:\nDuplicazione della risorsa virtuale.\nNella situazione normale, ogni risorsa fisica \u00e8 associata ad un unico identificatore:\nQuando il sistema riceve la richiesta di duplicare la risorsa virtuale IA, viene generata una nuova risorsa virtuale IB ma non viene creata alcuna nuova risorsa fisica: il nuovo identificatore viene anch'esso associato alla risorsa fisica R1:\nLa risorsa fisica R1 non viene ancora duplicata: a partire da questo momento essa diventa la rappresentazione concreta, uguale ed indistinguibile, di entrambe le risorse virtuali, e attraverso di essa il sistema gestisce tutti gli accessi in lettura effettuati tramite gli identificatori IA e IB.\nPer una corretta gestione del copy-on-write il sistema deve tenere traccia del fatto che IA e IB non stanno realmente \"condividendo\" la risorsa fisica R1, e che pertanto un eventuale tentativo di accedere in scrittura alla risorsa tramite uno qualsiasi di essi deve essere intercettato e opportunamente gestito in modo da non ripercuotersi sugli altri.\nScrittura di una risorsa virtuale.\nIpotizzando che si renda necessaria un'operazione di scrittura (ad esempio sulla risorsa virtuale IA), il sistema constata che tale identificatore si riferisce ad una risorsa fisica condivisa in regime di \"copy-on-write\" e conseguentemente:\nA questo punto il sistema si trova nel seguente stato:\nL'operazione di scrittura inizialmente sospesa pu\u00f2 quindi proseguire, modificando lo stato di R2 senza interferire con quello di R1, che continua ad essere accessibile tramite l'identificatore IB.\nPrincipali applicazioni.\nLa tecnica del \"copy-on-write\" \u00e8 spesso utilizzata dai sistemi operativi per la gestione delle pagine di memoria in regime di memoria virtuale: le pagine condivise possono essere marcate come di sola lettura in modo tale che gli accessi in scrittura vengano intercettati dalla MMU del processore, che solleva un'eccezione e passa il controllo ad un'apposita funzione di gestione del kernel che provvede alla duplicazione fisica della pagina interessata prima che la scrittura venga ripresa ed eseguita.\nIl \"copy-on-write\" pu\u00f2 ad esempio essere sfruttato quando un processo richiede (attraverso la chiamata di sistema \"fork\" o analoga) la creazione di un nuovo processo figlio, inizialmente identico a s\u00e9 stesso, oppure per ottimizzare la creazione di buffer di grandi dimensioni, in particolare se sparsi."}
{"id": "2343304", "revid": "1782831", "url": "https://it.wikipedia.org/wiki?curid=2343304", "title": "Pomodoro genetico", "text": "Pomodoro Genetico \u00e8 il 14\u00ba album di Antonella Ruggiero. Uscito il 3 ottobre 2008.\nPer la prima volta Antonella Ruggiero e Roberto Colombo, suo storico produttore, effettuano un viaggio all'interno della musica elettronica. Il progetto iniziale vede la luce nel musicare le immagini del film \u201cBroken Blossoms\u201d, da questo nasce un lavoro inedito e per molti versi sorprendente.\nI vocalizzi di Antonella Ruggiero misti alla grande atmosfera musicale, danno la possibilit\u00e0 di lasciare che la voce viaggi in tutta la sua espressione ed estensione. \u201cPomodoro Genetico\u201d sta a indicare elementi naturali artificialmente modificati dalla mano dell'uomo.\nAll'interno del cofanetto, oltre al CD, \u00e8 presente un DVD con il video de \"L'Attesa\". Il video affianca immagini della natura a sequenze urbane e cittadine, perfettamente amalgamate dalla voce e dalla figura di Antonella. Il video \u00e8 curato e realizzato da uno dei pi\u00f9 importanti videoartisti: Fabio Massimo Iaquone, per la regia di Luca Attili.\nI titoli dei 9 brani \u2013 uno dei quali \u00e8 la rivisitazione di un pezzo di Roberto Colombo degli anni Settanta dall'album \u201cSfogatevi bestie\u201d - sono legati ai sentimenti ed alle emozioni.\nIl progetto musicale \u00e8 composto da una base elettronica, poco ritmica che non sconfina nella musica dance, a cui si aggiunge la sonorit\u00e0 orchestrale composta dai professori dell'Orchestra del Maggio Musicale Fiorentino.\nTracce.\nCD:\nDVD:"}
{"id": "2343312", "revid": "1782831", "url": "https://it.wikipedia.org/wiki?curid=2343312", "title": "Libera (Antonella Ruggiero)", "text": "Libera \u00e8 il primo album da solista di Antonella Ruggiero, pubblicato nel 1996.\nL'album, che vede il ritorno dell'ex voce del gruppo dei Matia Bazar, dopo 7 anni di silenzio e di assenza dalle scene musicali, \u00e8 stato registrato tra l'India e l'Italia, un mix tra la cultura musicale occidentale e quella orientale, un inno alla libert\u00e0 ritrovata. Le musiche di tutte le canzoni sono scritte da Antonella Ruggiero e Roberto Colombo, mentre tutti i testi portano la firma di Daniele Fossati."}
{"id": "2343313", "revid": "1543377", "url": "https://it.wikipedia.org/wiki?curid=2343313", "title": "Max Pallenberg", "text": "Biografia.\nDopo aver fatto le prime esperienze teatrali in vari teatri di provincia, ottenne la prima scrittura importante nel 1904 da parte di Josef Jarno al \"Theater in der Josefstadt\" di Vienna. Nel 1909 pass\u00f2 al \"Theater an der Wien\", famoso per le rappresentazioni di opere liriche e operette, dove tra l'altro fu protagonista nella prima del \"Conte di Lussemburgo\" di Franz Leh\u00e1r, e nel 1911 al \"Deutsches Theater\" di Berlino dove, sotto la guida del grande regista Max Reinhardt, divenne uno degli attori pi\u00f9 in vista.\nIl 20 febbraio 1916 spos\u00f2 Fritzi Massary, una delle pi\u00f9 famose attrici e cantanti degli anni venti nei paesi di lingua tedesca, e da allora recit\u00f2 spesso accanto a lei in operette; con la moglie, di origine israelita, andr\u00e0 in esilio in Austria nel 1933 per l'avvento al potere del nazionalsocialismo in Germania. Mor\u00ec l'anno successivo in un incidente aereo avvenuto nei pressi di Karlovy Vary.\nAttivit\u00e0.\nMax Pallenberg \u00e8 stato soprattutto un attore teatrale. Secondo il critico Wolfgang Beck, Max Pallenberg era un attore dotato di notevoli capacit\u00e0 di improvvisazione e di un grande intuito comico, per cui ha colto i maggiori successi nel teatro leggero. Sono rimaste famose tuttavia anche alcune interpretazioni drammatiche, come in \"Liliom\" di Ferenc Moln\u00e1r, nei \"Sei personaggi in cerca d'autore\" di Luigi Pirandello, o le interpretazioni classiche nelle commedie di Moli\u00e8re."}
{"id": "2343314", "revid": "125823055", "url": "https://it.wikipedia.org/wiki?curid=2343314", "title": "Jurnee Smollett", "text": "Biografia.\nNasce a New York il 1\u00ba ottobre del 1986, figlia di Joel Smollett, un elettricista statunitense, nato da una famiglia ebraica di origini russe e polacche, e di Janet Smollett, una casalinga afro-americana. Ha quattro fratelli e una sorella: Jake Smollett, Jocqui Smollett, Jojo Smollett, Jussie Smollett e Jazz Smollett.\nAll'et\u00e0 di 11 anni diviene volto popolare a partire nelle serie televisive \"Gli amici di pap\u00e0\" e \"Cosby,\" venendo riconosciuta con due NAACP Image Award come miglior giovane interprete alle premiazioni del 1999 e 2000. Riscuote il plauso della critica recitando in \"La baia di Eva,\" ottenendo un Critics' Choice Awards come miglior giovane interprete, e nel film TV \"Accadde a Selma\", ricevendo la prima nomina ai Black Reel Awards.\nNel corso degli anni 2000 recita nei film \"Beautiful Joe, Roll Bounce\" e in \"The Great Debaters - Il potere della parola\", vincendo con quest'ultimo il NAACP Image Award come miglior attrice. Nello stesso periodo appare in singoli episodi di numerose serie televisive di successo, tra cui \"E.R. - Medici in prima linea,\" \"Grey's Anatomy\" e \"Dr. House - Medical Division.\" Dal 2010 torna a recitare in numerose serie televisive \"Friday Night Lights, The Defenders\" e \"True Blood.\"\nDal 2016 al 2018 recita nella serie televisiva \"Underground\" e nel film \"Hands of Stone\", ottenendo diverse nomine ai NAACP Image Award e Black Reel Awards. Nel 2020 ha ottenuto il ruolo di Black Canary nel film del DC Extended Universe \"Birds of Prey e la fantasmagorica rinascita di Harley Quinn\", diretta da Cathy Yan, performance che le vale nomine come miglior attrice ai Critics' Choice Super Awards e Satellite Awards. Dallo stesso anno inizia a recitare nella serie TV \"Lovecraft Country - La terra dei demoni\", vincendo un Critics' Choice Super Awards e nomine ai Satellite Awards e Screen Actors Guild Award.\nDoppiatrici italiane.\nNelle versioni in italiano delle opere in cui ha recitato, Jurnee Smollet \u00e8 stata doppiata da:"}
{"id": "2343318", "revid": "74801", "url": "https://it.wikipedia.org/wiki?curid=2343318", "title": "Franco Abbiati", "text": "Biografia.\nDiplomatosi presso il Liceo musicale di Torino in composizione, si perfezion\u00f2 poi in musicologia con Gaetano Cesari cui successe come critico musicale del \"Corriere della Sera\" per trentasei anni, dal 1934 al 1973. Precedentemente era stato critico musicale de \"Il Secolo \u2013 La Sera\" dal 1928 al 1934. Aveva inoltre fondato e diretto \"La Scala\" dal 1949 sino alla sua cessazione, avvenuta nel 1963.\nHa curato una raccolta di \"Scritti inediti di Gaetano Cesari\" e, per il cinquantenario della morte di Giuseppe Verdi, cur\u00f2 un'edizione con scritti di importanti personalit\u00e0.\n\u00c8 autore di una significativa \"Storia della musica\", aggiornata alla 2\u00aa edizione Garzanti 1974, in quattro volumi.\nLa sua maggiore opera resta comunque la biografia di Verdi (\"La vita e le opere di Giuseppe Verdi\", Milano, Ricordi, 1959), tuttora punto di riferimento per gli studiosi del compositore nato a Roncole di Busseto.\nAd Abbiati \u00e8 intitolato il Premio Franco Abbiati della Critica Musicale Italiana."}
{"id": "2343323", "revid": "599013", "url": "https://it.wikipedia.org/wiki?curid=2343323", "title": "Eremiti camaldolesi di Monte Corona", "text": "Gli eremiti camaldolesi di Monte Corona (in latino \"Congregatio eremitarum camaldulensium Montis Coronae\") sono un istituto religioso maschile di diritto pontificio: i monaci di quest'ordine, detti coronesi, pospongono al loro nome la sigla E.C.M.C.\nStoria.\nL'istituto nacque all'interno della congregazione camaldolese dell'ordine benedettino, di cui per\u00f2 non fanno parte, essendo una congregazione indipendente. Nel 1520 il monaco di Camaldoli Paolo Giustiniani, desiderando condurre una vita pi\u00f9 solitaria e pi\u00f9 austera, si ritir\u00f2 nell'eremo di monte Corona (presso Perugia); papa Leone X concesse a Giustiniani di fondare altri eremi e nel 1524 papa Clemente VII riconobbe formalmente la Compagnia degli eremiti di San Romualdo, resa pienamente autonomia dalla congregazione camaldolese il 7 maggio 1529.\nNel 1809, veniva eletto Maggiore e nel 1811 Priore dell\u2019Eremo di Monte Corona Padre Mariano Pichelli uomo non solo di cultura, ma persona estremamente buona e caritatevole portata per vocazione e carattere ad aiutare gli ultimi e i reietti della societ\u00e0.\nAttualmente l'eremo di monte Corona, ovvero il monastero dell'Assunta Incoronata, ospita una comunit\u00e0 della Famiglia monastica di Betlemme, dell'Assunzione della Vergine Maria e di San Bruno.\nAttivit\u00e0 e diffusione.\nGli eremiti coronesi si dedicano alla preghiera contemplativa.\nSono presenti in Italia (nell'eremo della Santissima Annunziata di Monte Rua, nell'eremo Tuscolano, nell'eremo di San Girolamo a Pascelupo): il moderatore supremo, che porta il titolo di \"padre maggiore\", risiede presso l'eremo Tuscolano di monte Porzio Catone, presso Frascati.\nAlla fine del 2015 l'istituto contava 62 religiosi (31 dei quali sacerdoti) in 9 case."}
{"id": "2343325", "revid": "73843", "url": "https://it.wikipedia.org/wiki?curid=2343325", "title": "Autovetture Benz con motore aeronautico", "text": "La Casa automobilistica tedesca Benz &amp; Cie. ha prodotto dal 1912 al 1920 due modelli equipaggiati con motori aeronautici.\nPremessa storica.\nDelle due maggiori case automobilistiche tedesche attive negli anni 1910, ossia la Benz e la Mercedes (quest'ultima appartenente alla Daimler), fu la Casa di Mannheim ad esordire nella produzione di grande serie con vetture equipaggiate con motori aeronautici. La natura stessa di questi propulsori, che erano di proporzioni enormi, ponevano tali modelli nel segmento delle vetture di gran lusso, destinate a pochissimi fortunati acquirenti, questi ultimi desiderosi di una vettura diversa dal solito per i suoi particolari contenuti tecnici.\nLa Benz lanci\u00f2 nel 1912 due modelli, ossia la 39/100 PS e la 82/200 PS. Quest'ultima, anche a causa del suo prezzo proibitivo, conobbe una breve carriera, durata fino al 1914, mentre la \"39/100 PS\" venne prodotta addirittura fino al 1920.\nLa concorrenza per questi modelli era costituita essenzialmente dalla Mercedes, che a partire dal 1913 lanci\u00f2 sul mercato la 46/100 PS.\nDi seguito viene proposta una breve descrizione dei due modelli Benz con motore aeronautico.\nLa 39/100 PS.\nLa \"39/100 PS\" fu la meno impegnativa tra i due modelli Benz a propulsione aeronautica: essa montava un 4 cilindri in linea di tipo biblocco, della cilindrata di 10087 cm\u00b3 (alesaggio e corsa: 130x190 mm) ed in grado di erogare una potenza massima di 100 CV a 1400 giri/min. La distribuzione era a valvole laterali, con un asse a camme laterale mosso da ingranaggi. Il sistema di accensione era a magnete e batteria, con due candele per cilindro.\nCome negli altri modelli Benz (e non solo) dell'epoca, anche la \"39/100 PS\" utilizzava un telaio in lamiera d'acciaio stampata, con sospensioni ad assale rigido e balestre e con impianto frenante a ceppi, raffreddato ad acqua ed agente sull'albero di trasmissione, quest'ultimo di tipo cardanico.\nCon un cambio a 4 marce ed una frizione a cono con guarnizioni in cuoio, la \"39/100 PS\" raggiungeva una velocit\u00e0 massima di 110\u00a0km/h.\nLa \"39/100 PS\" fu prodotta nelle versioni torpedo, limousine o landaulet ed i prezzi andavano dai 26.500 ai 28.500 marchi, mentre il solo autotelaio gi\u00e0 ne richiedeva 23\u00a0000.\nLa 82/200 PS.\nTra il 1912 ed il 1914 la Benz produsse anche la \"82/200 PS\", una vettura che and\u00f2 a confrontarsi con la rivale di spicco, ossia la Mercedes 79/200 PS, quest'ultima prodotta solo nel 1913.\nLa \"Benz 82/200 PS\" era la pi\u00f9 costosa vettura mai prodotta dalla Benz, basti pensare che il solo autotelaio costava ben 36\u00a0000 marchi, ossia oltre il 50% in pi\u00f9 rispetto all'autotelaio della \"39/100 PS\".\nLa \"82/200 PS\" montava un colossale quadricilindrico biblocco da 21495\u00a0cm\u00b3 (alesaggio e corsa: 185x200\u00a0mm) in grado di erogare 200 CV a 1300 giri/min. Il resto delle soluzioni tecniche (distribuzione, accensione, trasmissione, sospensioni, ecc.) ricalcavano quelle della \"39/100 PS\".\nQuesto motore permetteva alla vettura prestazioni impressionanti per l'epoca, con una velocit\u00e0 massima di 170\u00a0km/h, ponendo la \"82/200 PS\" tra le pi\u00f9 veloci autovetture di serie in quegli anni."}
{"id": "2343327", "revid": "339392", "url": "https://it.wikipedia.org/wiki?curid=2343327", "title": "Classe Severodvinsk", "text": ""}
{"id": "2343330", "revid": "237256", "url": "https://it.wikipedia.org/wiki?curid=2343330", "title": "Prussia ducale", "text": ""}
{"id": "2343332", "revid": "63727", "url": "https://it.wikipedia.org/wiki?curid=2343332", "title": "Mercedes 79/200 PS", "text": ""}
{"id": "2343333", "revid": "1573940", "url": "https://it.wikipedia.org/wiki?curid=2343333", "title": "Furcifer pardalis", "text": "Il camaleonte del Madagascar, anche camaleonte pantera (Furcifer pardalis) () \u00e8 un camaleonte che vive principalmente nelle regioni costiere del Madagascar. Inoltre \u00e8 stato introdotto nella R\u00e9union e nelle Mauritius.\nDescrizione.\nI maschi di \"F. pardalis\" possono crescere fino a 50\u201360\u00a0cm di lunghezza, con una lunghezza media di 45\u00a0cm. Le femmine sono generalmente pi\u00f9 piccole, circa la met\u00e0 dei maschi. I maschi hanno anche colorazioni molto pi\u00f9 vivaci delle femmine. La colorazione varia con la locazione e i differenti motivi cromatici di \"Furcifer pardalis\" vengono generalmente chiamati \"locality\" e prendono il nome in base alla locazione geografica nella quale sono stati rinvenuti. \"F. pardalis\" provenienti dalle aree di Nosy Be e Ambanja sono tipicamente blu vivaci, mentre quelli provenienti da Antsiranana e Sambava sono rossi, verdi e arancioni. Le aree di Maroantsetra e Tamatave possiedono prevalentemente esemplari rossi. Esistono molte altre colorazioni e i motivi si diversificano sia tra regioni diverse che all'interno di una specifica regione.\nLe femmine di \"F. pardalis\" generalmente rimangono color marrone chiaro o marrone indipendentemente dalla regione dalle quali provengono, ma ci sono piccole differenze nella colorazione e nei motivi.\nBiologia.\nCome la maggior parte dei camaleonti, il \"Furcifer pardalis\" \u00e8 estremamente territoriale. Spende la maggior parte della sua vita in isolamento, escluse le sessioni di accoppiamento. Quando due maschi entrano in contatto, cambiano colore e gonfiano il loro corpo, per mostrare la loro superiorit\u00e0. Spesso queste battaglie terminano in questo stadio, con la ritirata del perdente, che assume colorazioni scure o grigiastre. Occasionalmente, se nessuno dei contendenti si ritira, si pu\u00f2 arrivare ad uno scontro fisico.\nRiproduzione.\nLe femmine, se si riproducono spesso, di solito vivono solo 2-3 anni dopo aver deposto le uova (tra 5 e 8 covate), a causa dello stress che subisce il loro corpo. Le femmine possono depositare tra 10 e 40 uova per covata, in funzione del cibo e del consumo di alimenti durante la fase di sviluppo delle uova. Possono trascorrere dai 5 ai 14 mesi prima che le uova si schiudano.\nLa maturit\u00e0 sessuale \u00e8 raggiunta intorno ai 6-7 mesi per esemplari cresciuti in cattivit\u00e0, ma pu\u00f2 essere raggiunta anche prima, fino ai 5 mesi di et\u00e0. Gli esemplari selvatici raggiungono la maturit\u00e0 sessuale intorno ai 7 mesi.\nQuando sono gravide, o stanno portando delle uova, le femmine diventano marrone scuro o nere a strisce arancioni, indicando agli eventuali partner che non hanno intenzione di accoppiarsi. La colorazione esatta delle femmine gravide varia in funzione della specie del camaleonte. Ci\u00f2 fornisce un utile modo per distinguere sottospecie locali.\nDistribuzione e habitat.\nQuesta specie \u00e8 diffusa nel Madagascar settentrionale, da 80 a 950 m di altitudine. \u00c8 stata introdotta nell'isola della R\u00e9union e nell'arcipelago delle Mauritius.\nAllevamento.\nPer gli entusiasti di rettili, specialmente di camaleonti, il \"Furcifer pardalis\" e il \"Chamaeleo calyptratus\" sono la miglior scelta come animali domestici, tuttavia sono creature molto delicate, richiedono condizioni ambientali che riflettano al meglio quelle della zona da cui provengono, nonch\u00e9 molto tempo e attenzioni. Richiedono delle lampade specifiche (a raggi uv e riscaldanti) ad imitazione della luce solare ed un supplemento di calcio e vitamina D3, per evitare forme di rachitismo. Inoltre hanno bisogno di una dieta precisa: si nutrono soprattutto di insetti, come locuste, mantidi e grilli.\nSolitamente \u00e8 abbastanza semplice accorgersi della presenza di uova in una femmina gravida. La femmina diventa notevolmente pi\u00f9 rotonda negli ultimi stadi dello sviluppo delle uova e, a volte, \u00e8 addirittura possibile intravedere la forma delle uova nel suo ventre. Se non viene fornita dal proprietario una locazione adeguata dove depositare le uova, la femmina trattiene le uova, diventando incapace di depositarle (distocia). Questa condizione molto grave, se non viene riconosciuta in tempo da un veterinario, in generale conduce alla morte.\nUn \"Furcifer pardalis\" di sesso maschile pu\u00f2 vivere fino a 10 anni in cattivit\u00e0, se allevato in maniera adeguata."}
{"id": "2343339", "revid": "1969638", "url": "https://it.wikipedia.org/wiki?curid=2343339", "title": "Nu Virgos", "text": ""}
{"id": "2343340", "revid": "486946", "url": "https://it.wikipedia.org/wiki?curid=2343340", "title": "Carletto (personaggio)", "text": ""}
{"id": "2343342", "revid": "287204", "url": "https://it.wikipedia.org/wiki?curid=2343342", "title": "Helen Zille", "text": "Helen Zille \u00e8 una giornalista da sempre schierata su posizioni progressiste e liberali. Zille ha cominciato la sua carriera politica come attivista anti-Apartheid e come militante del Black Sash, movimento di giovani donne bianche contrarie al regime nazionalista bianco instaurato in Sudafrica.\nMilita nel Partito democratico sudafricano, partecipa alla difficile transizione alla democrazia multirazziale e si candida a deputata alle elezioni generali del 1999 risultando eletta per la circoscrizione di Citt\u00e0 del Capo. Nel 2000 assieme ad altri leader democratici fonda la Democratic Alliance assieme ad altri movimenti di ispirazione liberale e socialdemocratica.\nAlle elezioni municipali del 2006 \u00e8 eletta sindaco di Citt\u00e0 del Capo ottenendo il 45% dei voti e alleandosi con altri partiti di centrosinistra e di destra per la formazione della maggioranza nel consiglio municipale della citt\u00e0.\nNel 2007 a seguito delle dimissioni di Tony Leon come leader del partito diventa segretaria e candidata presidente per le elezioni generali 2009.\nNel 2009 si candida anche alla premiership della Provincia del Capo Occidentale imponendosi con il 51% dei voti e strappando questa provincia all'African National Congress e contemporaneamente porta il suo partito ad ottenere il 17% dei voti sul totale nazionale aggiudicandosi anche la guida dell'opposizione.\nCome prevede la legge del Sudafrica la Zille dovr\u00e0 dimmettersi da sindaco di Citt\u00e0 del Capo per poter poi guidare il governo della Provincia."}
{"id": "2343343", "revid": "1445531", "url": "https://it.wikipedia.org/wiki?curid=2343343", "title": "Fiat 850 Moretti Sportiva", "text": "La Moretti Sportiva \u00e8 un'autovettura special di tipo coup\u00e9 prodotta dalla Moretti, su base Fiat 850, dal 1967 al 1971.\nIl contesto.\nPresentata nel 1967, la \"Sportiva\" \u00e8 l'ultima vettura della Moretti pensata per una clientela abituata a scegliere l'allestimento secondo il proprio gusto. Questa modalit\u00e0 di realizzazione, impensabile per le produzioni in grande serie, sopravvisse nel ventennio successivo al secondo dopoguerra, per definitivamente scomparire negli anni settanta.\nLa vettura.\nLa \"Sportiva\" venne inizialmente proposta nel tipo \"S2\" (due posti), sia in versione \"Coup\u00e9\", sia in versione \"Trasformabile\", ovvero dotata di un ampio tettuccio apribile in tela. \nNumerose erano le varianti per consentire alla clientela di personalizzare la vettura e, oltre alla solita scelta di colori e tessuti per gli interni, contemplavano la possibilit\u00e0 di ottenere finiture e dotazioni di grande prestigio per l'epoca, quali i vetri azionati elettricamente, la verniciatura metallizzata o i cerchi a raggi Borrani. Era inoltre possibile montare una speciale motorizzazione con cilindrata aumentata a 982 cm\u00b3.\nData la profilatura aerodinamica, si rese necessario il posizionamento orizzontale della ruota di scorta nel vano anteriore, occupandolo interamente e costringendo i progettisti a ricavare un comparto per i bagagli, chiuso da un telo teso, tra i sedili ed il vano motore. La mancanza dei sedili posteriori fu poco gradita dagli acquirenti e, l'anno successivo, la Moretti present\u00f2 il tipo \"S4\" che prevedeva la disposizione 2+2, al tempo di possibile omologazione.\nIl prezzo base per la \"Sportiva\", nel 1967, era di 1\u00a0095\u00a0000 lire che poteva aumentare sensibilmente secondo l'allestimento desiderato, fino a sfiorare i due milioni. A titolo di raffronto, si pensi che la ben pi\u00f9 prestigiosa e moderna Fiat 124 aveva, nello stesso anno, un prezzo di listino di 1\u00a0035\u00a0000 lire.\nNei vari allestimenti furono prodotti circa 300 esemplari di \"Sportiva\"."}
{"id": "2343344", "revid": "23570208", "url": "https://it.wikipedia.org/wiki?curid=2343344", "title": "Statale 52", "text": ""}
{"id": "2343348", "revid": "827882", "url": "https://it.wikipedia.org/wiki?curid=2343348", "title": "Guilt (album)", "text": "Guilt \u00e8 il secondo album del rapper di Washington Heights, Manhattan, Mims.. Il secondo lavoro \u00e8 stato pubblicato il 7 aprile 2009.\nSingoli.\nIl primo singolo dell'album \u00e8 \"Move (If You Wanna)\"..\nLa canzone \"Rock 'N Rollin\"' \u00e8 stata prodotta da Jim Jonsin. Il suo testo include i nomi di molte rock band, come The Rolling Stones, The Beatles, Slipknot, AC/DC, The Who, Guns N Roses, Limp Bizkit, Stone Temple Pilots, Green Day, blink-182, Linkin Park, Nine Inch Nails e molti altri.\nVendite.\nL'album debutta al #53 delle Billboard 200, vendendo 12.000 copie nella prima settimana."}
{"id": "2343349", "revid": "436907", "url": "https://it.wikipedia.org/wiki?curid=2343349", "title": "Songs to Fan the Flames of Discontent", "text": "Songs to Fan the Flames of Discontent \u00e8 il secondo album del gruppo hardcore punk svedese Refused, pubblicato nel 1996 da Startrec e We Bite Records e nel 1997 dalla Burning Heart Records. Il disco \u00e8 stato poi ristampato nel 2000 e nel 2004 dalla Burning Heart Records e dalla Epitaph Records.\nI testi partono da una prospettiva di sinistra rivoluzionaria e trattano di temi come la moralit\u00e0 borghese, l'omofobia, la dipendenza, i diritti degli animali, la stampa e la futilit\u00e0 della democrazia rappresentativa.\nLe tecniche, i motivi e la musica dell'album sono poi ripresi e sviluppati nel successivo, ed ultimo, album della formazione di Ume\u00e5, \"The Shape of Punk to Come\".\nIl nome del disco provengono da un testo di Joe Hill, attivista dell'Industrial Workers of the World, del 1909.\nTracce.\nTutti i testi dei Refused tranne dove indicato"}
{"id": "2343359", "revid": "6923", "url": "https://it.wikipedia.org/wiki?curid=2343359", "title": "Fichtel&amp;Sachs", "text": ""}
{"id": "2343360", "revid": "1305772", "url": "https://it.wikipedia.org/wiki?curid=2343360", "title": "Hasbro Family Party", "text": "Hasbro family party \u00e8 il primo videogioco della \"Hasbro Videogame Production\".\nQuesto videogioco \u00e8 composto da sei giochi da tavolo riadattati per il Wii. Durante il gioco si pu\u00f2 vedere Mr. Potato, che \u00e8 un personaggio famoso dei cartoni animati come Toy Story, che ti guider\u00e0 nella visita della tua camera personalizzata, nella raccolta dei premi o semplicemente ti far\u00e0 compagnia. Il gioco non \u00e8 solo individuale ma \u00e8 anche multiplayer fino a 4 giocatori.\nGiochi.\nI giochi da tavolo riadattati disponibili sono 6:\nOgnuno di questi giochi pu\u00f2 essere giocato normalmente o con delle mosse speciali come in Battaglia navale ci sono delle super armi come delle mine, missili, bombe eccetera.\nTrofei.\nNel gioco si possono sbloccare ben 17 trofei. Si sbloccano facendo delle azioni specifiche durante una partita di un gioco specifico. Ci sono anche delle sorprese segrete, se le sblocchi tutte potrai arredare diversamente la tua camera.\nArredamento camera.\nQuando giochi ti troverai nella tua camera, se non ti piace si pu\u00f2 cambiare tutto lo stile o solamente alcuni particolari come cuscini, sedie, tavolini o fodere dei divani.I diversi stili della casa sono:\nNegli stili ragazze e ragazzi, la camera si colorer\u00e0 per le ragazze di rosa e ci saranno diversi poster per ragazze, per i ragazzi la camer\u00e0 si colorer\u00e0 di blu e i poster raffigureranno degli animali.\nGiocatori.\nOgni giocatore pu\u00f2 decidere quale icona assegnarsi, sono disponibili: un coniglio, un atollo, una spugna, una poltrona, un panino o un omino che corre, l'icona che avete scelto, verr\u00e0 poi salvata per sempre.\nSalvataggio.\nSe avete sbloccato qualche trofeo e non sapete dove salvare sappiate che ogni cosa che facciate sar\u00e0 salvata automaticamente. Infatti all'inizio del gioco ci sar\u00e0 un'icona con scritto che il salvataggio \u00e8 automatico.\nSequel.\nSono usciti tre sequel di questo gioco:"}
{"id": "2343362", "revid": "92723", "url": "https://it.wikipedia.org/wiki?curid=2343362", "title": "Chiesa di Santa Maria della Selva", "text": "La chiesa di Santa Maria della Selva \u00e8 una chiesa situata nel comune di Castel Frentano in provincia di Chieti, conosciuta anche come chiesa della Madonna dell'Assunta.\nStoria.\nNell'area circostante la chiesa c'era una fitta selva. La leggenda vuole che un contadino andato a far legna in questa selva vide tra i rami di un albero l'immagine della Madonna col bambino in braccio. Come fece per rimuovere la statua essa non volle smuoversi dall'albero, segno divino che la Madonna voleva rimanere in quel luogo allora si provvide ben presto alla costruzione di una primitiva cappella. Si diede nome quindi alla chiesa e alla statua ivi venerata di \"Santa Maria della Selva\" proprio per la presenza della Selva l\u00ec presente. A causa dell'incremento della popolazione di Castel Nuovo nel XVIII secolo fu deciso di disboscare l'area per permettere il pascolo e l'agricoltura. Dell'antica selva rimane una piccola parte nella localit\u00e0 Cesa chiamata appunto \"la Selvetta\".\nLa statua della Madonna della Selva \u00e8 un tipico esempio di Statue lignee abruzzesi del XIV. La Madonna \u00e8 seduta su un trono e ha il bambino in braccio benedicente. Secondo lo stile barocco fu rivestita di un broccato tutto tempestato di ori votivi. Nel gennaio del 1970 il broccato con gli ori e tutti gli ex voto furono rubati. Nonostante la chiesa e l'antica statua siano dedicate alla \"Madonna della Selva\", il culto mariano \u00e8 pi\u00f9 improntato sulla Beata Vergine Assunta. Tanto \u00e8 vero che la festa si celebra il giorno dell'Assunzione (15 agosto) e si porta in processione la statua dell'Assunta, una conocchia del XIX secolo con un ricco abito e mantello ricamato, e non l'antica statua del XIV secolo.\nDell'epoca precisa di costruzione della chiesa nulla si conosce, tuttavia si suppone dai resti delle fondamenta su cui si sviluppa la chiesa odierna che risalga al XIV secolo. Ad ogni modo le prime notizie certe sono del XVI secolo. Due secoli pi\u00f9 tardi la chiesa venne ristrutturata del tutto e riaperta al culto il 25 maggio 1728 come attesta una targa.\nIl 15 gennaio 1822 la chiesa ottenne da papa Pio VII l'indulgenza plenaria che pu\u00f2 essere lucrata tutti gli anni dai primi vespri della Solennit\u00e0 dell'Assunzione a tutto il giorno della festa. Il rito che accompagna l'inaugurazione dell'indulgenza \u00e8 il cosiddetto \"Perdono\", una processione penitenziale che parte dalla chiesa di Santo Stefano protomartire a questa chiesa; arrivato al sacro tempio il corteo gira attorno alla chiesa per tre volte cantando il Miserere, il parroco legge il quadro dell'indulgenza (conservato in sacrestia ed esposto solo il 14 e il 15 agosto), lo incensa e dona ai fedeli l'assoluzione, segue la celebrazione eucaristica. Dalla concessione dell'indulgenza la chiesa di Santa Maria della Selva \u00e8 santuario.\nUna grazia legata al Santuario dell'Assunta \u00e8 il \"miracolo della pioggia\". Nella primavera del 1893 a Castel Nuovo (l'antico nome del Paese fino al 1863) non piovve mai e il 19 aprile si celebrarono le rogazioni per chiedere l'aiuto alla Madonna dell'Assunta. Arrivati nel santuario durante i sacri riti cominci\u00f2 a gocciolare dell'acqua dal soffitto del santuario; i fedeli gridarono al miracolo e cominciarono a raccogliere quell'acqua miracolosa. Nei giorni seguenti ricominci\u00f2 a piovere su Castel Nuovo preservando i campi dalla siccit\u00e0. Da allora in ringraziamento alla Madonna dell'Assunta ogni anno il 19 aprile si riuniscono le \"cumbagnjie\"; gruppi di devoti che da ogni contrada del paese si riuniscono facendo una processione girando le chiese principali del Paese e pregando. Giunti al Santuario si celebra una messa in onore della Madonna e si cantano canti tradizionali a Maria tramandati oralmente.\nDescrizione.\nLa facciata \u00e8 in mattoni suddivisa in due settori mediante paraste binate site agli angoli. Al primo livello le paraste sono di stampo tuscanico sono impostate su un basamento in pietra. Sul portale centrale \u00e8 posta l'iscrizione latina che ricorda il rifacimento del 1725 ad opera del sacerdote don Pietro dei Marchesi Crognale. Nel finestrone centrale della facciata \u00e8 stata posta, in occasione dell'Anno Santo 1950, una grande vetrata rappresentante \"l'Assunzione di Maria\".\nL'ingresso \u00e8 preceduto da un ampio scalone piramidale che immette in un portale sormontato da un timpano curvilineo spezzato sopra di esso una finestra con un altro timpano ed il frontone con un oculo. La facciate laterali sono intonacate. L'interno \u00e8 a navata unica con copertura a botte lunettata e una cupola sita nella parte terminale. Le tre volte pitturate dal castellino Giuliano Crognale rappresentato la \"Dormitio Mariae\", l'\"Assunzione\" e \"l'Incoronazione della Vergine\".\nL'abside presenta ricche decorazioni nonch\u00e9 una scultura in legno policromo del XV secolo raffigurante la Madonna in trono con bambino benedicente. Le pareti laterali presentano degli altari laterali realizzati sempre in scagliola. Le colonne, l'altare maggiore sono opera dello scagliolista napoletano Alessandro Terzani, Il campanile \u00e8 addossato alla destra dell'edificio suddiviso su quattro livelli scanditi da cornici marcapiano e conserva la campana pi\u00f9 antica della Diocesi di Lanciano - Ortona datata 1517. Nel suo interno sono conservate opere d'arte di gran pregio come la \"Cacciata degli angeli ribelli\", opera di Francesco Solimena, certificata presso il fondo Zarri di Bologna, tela posta nel sul soffitto della sacrestia, oppure il grande affresco della controfacciata \"Cacciata dei mercanti dal Tempio\", opera di Donato Teodoro da Chieti. Teodoro realizz\u00f2 anche le due \ntele laterali presso l'altare maggiore, ornato da tabernacolo in stucco con le statue dei Santi Pietro e Paolo, e affresc\u00f2 la cupola con la scena del Trionfo di Giuditta su Oloferne.\nPresso l'altare maggiore si trova la statua trecentesca della Madonna col Bambino, detta \"Santa Maria della Selva\", recentemente restaurata dalle ridipinture posticce.\nNella parte inferiore del santuario vi \u00e8 la cripta dedicata a Santa Teresa, dove sono sepolti i membri delle famiglie nobili Crognali e Cavacini. Un arco \u00e8 visibile dalle scalette retrostanti la chiesa."}
{"id": "2343374", "revid": "15756", "url": "https://it.wikipedia.org/wiki?curid=2343374", "title": "Naoto", "text": "Origine e diffusione.\nPu\u00f2 essere scritto in giapponese usando i seguenti kanji:\nIl nome pu\u00f2 anche essere scritto anche in hiragana o katakana.\nOnomastico.\nNon essendo portato da alcuna santa, il nome \u00e8 adespota e quindi l'onomastico ricade il 1 novembre, giorno di giorno di tutti i Santi."}
{"id": "2343378", "revid": "110157", "url": "https://it.wikipedia.org/wiki?curid=2343378", "title": "White Limousine", "text": "White Limousine \u00e8 il quinto album in studio del cantautore Duncan Sheik, primo pubblicato sotto l'etichetta Zoe Records. L'album \u00e8 composto da 12 tracce, alcune delle quali eseguite assieme alla London Session Orchestra. L'album, di genere pop rock, affronta diverse tematiche, tra cui la politica, criticando aspramente George W. Bush nella \"title track\".\nDall'album sono stati estratti i singoli \"White Limousine\" e \"The Dawn's Request\". L'album \u00e8 stato venduto anche in DVD-ROM, con un software che permette all'ascoltatore di remixare tutti i brani."}
{"id": "2343380", "revid": "671029", "url": "https://it.wikipedia.org/wiki?curid=2343380", "title": "Luciano Bausi", "text": "Biografia.\nLuciano Bausi nacque a Firenze il 14 giugno 1921. Dopo la laurea in giurisprudenza inizi\u00f2 la professione forense; partecip\u00f2 alla Seconda guerra mondiale. Inizi\u00f2 la carriera politica nel 1960 come consigliere comunale dapprima indipendente delle liste della Democrazia Cristiana, successivamente milit\u00f2 definitivamente nelle sue file, divenendo assessore all'urbanistica e al patrimonio con i sindaci Giorgio La Pira, Lelio Lagorio e Piero Bargellini. Divenne sindaco di Firenze dal 1967 al 1974, periodo nel quale si trov\u00f2 a dover gestire il difficile periodo del \u201cdopo alluvione\u201d.\nProsegu\u00ec la sua carriera politica a livello nazionale, divenendo senatore nel 1976; nel 1979 venne rieletto e confermato nel 1983. Dal 1983 al 1987 fu sottosegretario al Ministero di Grazia e Giustizia, lasciando l'attivit\u00e0 politica nel 1992. Durante il suo impegno parlamentare, partecip\u00f2 alla stesura della legge sull'equo canone e a molte commissioni parlamentari: Commissione bicamerale di vigilanza del Parlamento, Commissione parlamentare d'inchiesta sul \u201ccaso Moro\u201d e della bicamerale sul terrorismo in Italia, della Loggia P2, si interess\u00f2 al problema delle carceri (port\u00f2 al carcere di Pianosa il Maggio Musicale Fiorentino e Madre Teresa di Calcutta); fu inoltre membro della Commissione di vigilanza sulla Rai Radio televisione; poco prima della sua morte fu nominato membro della Commissione che doveva indagare sul caso della Banca Nazionale del Lavoro di Atlanta (USA).\nNella citt\u00e0 di origine fu molto attivo, al vertice di importanti sodalizi, come l'Unione Fiorentina di cui fu presidente per un ventennio dal 1975 e l'Antica Compagnia del Paiolo; fu presidente del Conservatorio delle Mantellate e della Accademia di belle arti fino alla sua scomparsa; inoltre si adoper\u00f2 soprattutto negli ultimi anni per la costituzione in museo della Casa di Dante. Mor\u00ec a Firenze il 20 febbraio 1995.\nArchivio.\nIl Fondo di Luciano Bausi \u00e8 stato depositato dai figli presso l'Archivio di Stato di Firenze."}
{"id": "2343381", "revid": "287204", "url": "https://it.wikipedia.org/wiki?curid=2343381", "title": "Monte N\u00e9ry", "text": "Il Mont N\u00e9ry (\"Neryschthuare\" nella variante \"T\u00f6itschu\" della lingua walser) (3.075 ) \u00e8 una montagna delle Alpi del Monte Rosa nelle Alpi Pennine. Si trova in Valle d'Aosta lungo lo spartiacque tra la Valle del Lys e la Val d'Ayas.\nToponimo.\nQuesto monte presenta diversi toponimi:\nAscensione.\nLa via normale di salita alla vetta parte dall'abitato di Challand-Saint-Anselme e consiste nel salire il \"Vallone Chasten\" e poi il monte per la cresta ovest.\nCollegamenti esterni.\nScheda su Summitpost\nIl Mont N\u00e9ry su Varasc.it"}
{"id": "2343382", "revid": "287204", "url": "https://it.wikipedia.org/wiki?curid=2343382", "title": "Monte Nery", "text": ""}
{"id": "2343388", "revid": "228587", "url": "https://it.wikipedia.org/wiki?curid=2343388", "title": "Giovanni de Ciotta", "text": "Biografia.\nNato a Fiume da una famiglia di origini livornesi e membro del Partito Liberale, nel 1869 venne eletto deputato al Parlamento Ungherese. Fiume, infatti, faceva parte del Regno d'Ungheria, nel quadro dell'Impero austro-ungarico, quale \"corpus separatum\", avendone la Dieta ungherese riconosciuta la sua secolare autonomia comunale.\nNel 1872 il De Ciotta fu eletto podest\u00e0 di Fiume. Sotto il suo governo la citt\u00e0 ebbe un grande sviluppo con realizzazioni di valore storico, quali la ferrovia che colleg\u00f2 la citt\u00e0 di Fiume con Budapest, la costruzione del nuovo porto; lo sviluppo residenziale ed industriale secondo un moderno Piano regolatore, la realizzazione del nuovo acquedotto. Queste opere furono alla base dello sviluppo economico ed industriale della citt\u00e0 di Fiume, la quale vide in quegli anni la fondazione della Compagnia di navigazione Adria e la realizzazione del grande silurificio Whitehead.\nNel 1896 il \"sistema De Ciotta\" entr\u00f2 in crisi a causa della politica centralistica e restrittiva del nuovo primo ministro ungherese Decso B\u00e0nffy. Giovanni de Ciotta abbandon\u00f2 la vita pubblica e si ritir\u00f2 a vita privata. Mor\u00ec nel 1903."}
{"id": "2343390", "revid": "339392", "url": "https://it.wikipedia.org/wiki?curid=2343390", "title": "Mont N\u00e9ry", "text": ""}
{"id": "2343395", "revid": "287204", "url": "https://it.wikipedia.org/wiki?curid=2343395", "title": "Mikko Lehtonen (1987)", "text": "Carriera.\nClub.\nHa esordito in SM-Liiga nel 2004-2005 con la squadra della sua citt\u00e0, gli Espoo Blues, con cui ha poi giocato per quattro stagioni in prima squadra.\nFu scelto al Draft NHL 2005 dai Boston Bruins al terzo giro (83\u00ba assoluto); \u00e8 approdato in nordamerica nel 2008-2009, facendo un'apparizione in NHL e disputando il resto del campionato ai Providence Bruins, in AHL.\nDopo due stagioni in america ha fatto ritorno in Europa, dove ha giocato in Svenska hockeyligan (con lo Skellefte\u00e5 Allm\u00e4nna Idrottsklubb nella stagione 2010-2011 e nella prima parte della stagione 2014-2015; con l'\u00d6rebro Hockeyklubb nella seconda parte della stagione 2014-2015 e nella prima parte della stagione successiva; con il Djurg\u00e5rdens Idrottsf\u00f6rening Hockey nell'ultima parte della stagione 2015-2016), in Kontinental Hockey League (con il Severstal' \u010cerepovec dal 2011 al febbraio 2013) ed in Lega Nazionale A (con ZSC Lions, SC Berna e HC Lugano).\nHa fatto ritorno nella Liiga finlandese nel maggio del 2016, quando fu messo sotto contratto dal K\u00e4rp\u00e4t.\nNazionale.\nCon la nazionale finlandese ha disputato un campionato del mondo under 18 (2005), due under 20 (2006, con il terzo posto finale, e 2007) ed uno seniores (2009)."}
{"id": "2343396", "revid": "39224", "url": "https://it.wikipedia.org/wiki?curid=2343396", "title": "Abd al-Mu\u2019min", "text": ""}
{"id": "2343405", "revid": "39224", "url": "https://it.wikipedia.org/wiki?curid=2343405", "title": "Abd al-M\u00f9\u2019min", "text": ""}
{"id": "2343408", "revid": "123241939", "url": "https://it.wikipedia.org/wiki?curid=2343408", "title": "Ossima", "text": "Le ossime sono una classe di composti chimici organici con formula generale R1R2C=N-OH, dove R1 \u00e8 un gruppo organico generalmente costituito principalmente da atomi di carbonio e R2 pu\u00f2 essere o un atomo di idrogeno, formando in tal modo una aldossima, o un altro gruppo organico uguale o diverso da R1, formando in tal modo una chetossima. \nOssime \"O\"-sostituite, ossia sostituendo l'idrogeno legato all'ossigeno con un terzo gruppo funzionale, danno un'altra specifica classe di composti, di formula generale R1R2C=N-OR3, dalle propriet\u00e0 differenti. Le ammidossime sono date dalla struttura RC(=NOH)(NRR'), ossia con un gruppo amminico NRR' al posto del gruppo R2 e lo stato di ossidazione del C aumenta di un'unit\u00e0. Certe ammidossime reagiscono con benzensolfonil cloruro per dare uree sostituite nel riarrangiamento di Tiemann.\nLe ossime esistono in due stereoisomere geometriche: \"sin\" e \"anti\". Le aldossime, eccetto per il tipo aromatico, esistono solo nella forma \"sin\", mentre le chetossime possono essere anche separate fisicamente nei due isomeri. Generalmente sono incolori, poco solubili in acqua. \nSoprattutto in passato, la sintesi delle ossime era funzionale al riconoscimento qualitativo e quantitativo delle aldeidi e dei chetoni.\nLe ossime sono presenti come gruppi funzionali in farmaci, fungicidi ed erbicidi, regolatori per la crescita delle piante. Sono spesso utilizzate come antidoto ai gas nervini.\nFormazione delle ossime.\nSintesi.\nLe ossime si possono sintetizzare dalla condensazione di un'aldeide o di un chetone con l'idrossilammina dando rispettivamente le aldossime e le chetossime.\nReattivit\u00e0.\nL'ossima del cicloesanone per azione dell'acido solforico si isomerizza a caprolattame. Questa reazione viene detta trasposizione di Beckmann:"}
{"id": "2343420", "revid": "1516087", "url": "https://it.wikipedia.org/wiki?curid=2343420", "title": "Apir", "text": "Apir \u00e8 l'acronimo dell'Azienda petrolifera italiana di Romania, azienda che fu attiva negli anni trenta e quaranta del XX secolo.\nStoria.\nNel 1927 il Governo italiano riconobbe l'annessione della Bessarabia, territorio gi\u00e0 appartenuto alla Russia, da parte della Romania. In cambio di questo riconoscimento la Romania assegn\u00f2 all'Italia una piccola concessione petrolifera nella zona di Ploie\u0219ti, che era il centro produttivo petrolifero del Paese, all'epoca uno dei maggiori produttori mondiali di petrolio.\nVenne cos\u00ec costituita l'APIR, una emanazione dell'AGIP, con lo scopo di sfruttare la concessione e commercializzarne la produzione, oltre ad acquistarne altra nella stessa zona produttiva.\nProduzione.\nIl petrolio estratto si mantenne negli anni successivi sulle 100.000 tonnellate annue, mentre altri quantitativi, crescenti con gli anni, venivano acquistati da altri produttori rumeni finch\u00e9, con lo scoppio della Seconda guerra mondiale, la Romania forn\u00ec alle potenze dell'Asse la quasi totalit\u00e0 del petrolio necessario.\nIl petrolio veniva avviato in Italia per ferrovia e raffinato principalmente nella raffineria di Fiume."}
{"id": "2343422", "revid": "120491319", "url": "https://it.wikipedia.org/wiki?curid=2343422", "title": "William Hale (inventore)", "text": "Perfezion\u00f2 il modello di razzo inventato da William Congreve, che era piuttosto impreciso. Hale rimosse l'asta di coda, lunga pi\u00f9 di 4 metri, e dispose opportunamente gli ugelli da cui usciva il gas di scarico; in questo modo ottenne una rotazione del razzo attorno al suo asse, come i proiettili di artiglieria. I razzi di Hale divennero cos\u00ec pi\u00f9 precisi e furono usati dall'esercito degli USA contro il Messico nella guerra del 1846-'48; in seguito entrarono a fare parte dell'arsenale dell'esercito britannico."}
{"id": "2343426", "revid": "1190513", "url": "https://it.wikipedia.org/wiki?curid=2343426", "title": "Giancarlo Bosetti", "text": "Biografia.\nLaureato in filosofia con Emilio Agazzi e Mario Dal Pra all'Universit\u00e0 Statale di Milano, inizia l'attivit\u00e0 giornalistica nel 1969. \nNel quotidiano l'\"Unit\u00e0\" \u00e8 stato capocronista, caporedattore e vicedirettore con la responsabilit\u00e0 del settore culturale. \nNegli anni ottanta ha portato sul giornale del Pci, poi del Pds, gli autori del pensiero liberale europeo e americano, con interviste e inchieste, sviluppando un'intensa collaborazione, tra gli altri, con Norberto Bobbio, Ralf Dahrendorf, Karl Popper, Giovanni Sartori, Isaiah Berlin, Amartya Sen, Robert Dahl. Intervist\u00f2 pure Andr\u00e9 Gorz. \nProseguendo questo indirizzo di lavoro culturale liberalsocialista in forma autonoma, pur mantenendo responsabilit\u00e0 nel quotidiano della sinistra, alla fine del 1993 ha fondato, insieme a Norberto Bobbio e Vittorio Foa (e con un gruppo di intellettuali in prevalenza filosofi, sociologi, politologi ed economisti) la rivista di cultura politica \u201cReset\", di cui \u00e8 tuttora direttore. Ha lasciato l'Unit\u00e0 nel 1999 e collabora attualmente, come editorialista, con la Repubblica.\nDal 1995 al 2003 ha tenuto corsi di sociologia della comunicazione e giornalismo alla Terza Universit\u00e0 di Roma e poi dal 2003 al 2009 all'Universit\u00e0 La Sapienza.\nHa lavorato per anni alla confluenza dell'eredit\u00e0 della sinistra italiana con una ispirazione laica, liberale e liberalsocialista. Ha contrastato con efficacia le interpretazioni e deformazioni conservatrici dei maggiori pensatori liberali, tipiche dello scenario italiano. Il suo lavoro con Popper \u2013 i due testi della \u201cLezione di questo secolo\u201d e \u201cCattiva maestra televisione\u201d \u2013 sono stati ripubblicati e tradotti in inglese (da Routledge), oltre che in diverse altre lingue, sulla base dell'edizione originale italiana. Negli ultimi anni, sulla rivista e con pamphlet polemici, ha sviluppato i temi della democrazia deliberativa, delle deformazioni mediatiche del discorso pubblico, del pluralismo politico e culturale.\nHa preso a bersaglio soprattutto le posizioni conservatrici, etnocentriche e razziste, che ostacolano in Europa l'integrazione degli immigrati e il dialogo interculturale. Nell'ultimo decennio si \u00e8 interessato particolarmente di pluralismo culturale-religioso, inteso come carattere dell'epoca presente. Ha attaccato in modo pungente la sordit\u00e0 dell'estremismo laicista, che accusa di farsi assorbire dal conflitto con la Chiesa romana e di perdere di vista le novit\u00e0 dell'epoca \u201cpostsecolare\u201d. Ha sostenuto la rilevanza della forza e della variet\u00e0 delle religioni sulla scena pubblica nel contesto del collasso delle ideologie politiche e del pluralismo delle culture nelle societ\u00e0 europee. Con una ricognizione storica, nell'ultimo studio pubblicato ha rilevato come menti aperte e coraggiose abbiano affrontato il pluralismo dei loro giorni in modo positivo e come stimolo."}
{"id": "2343427", "revid": "23571188", "url": "https://it.wikipedia.org/wiki?curid=2343427", "title": "Roma Tre", "text": ""}
{"id": "2343428", "revid": "122246", "url": "https://it.wikipedia.org/wiki?curid=2343428", "title": "San Paolo Bel Sito", "text": "San Paolo Bel Sito (\"Santu Paulo\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nStoria.\nGli originari abitanti di San Paolo provenivano dalla retrostante collina di Cicala, dalla cui sommit\u00e0 discesero - attratti dalle migliori condizioni dei luoghi - per dedicarsi alla coltura dei campi. Alcuni fondarono cos\u00ec i primi nuclei abitativi denominati \"San Paolo\", \"Liber\" (Liveri) e \"Bardi\" (l'attuale frazione di Livardi), mentre altri si congiunsero ai nuclei abitativi gi\u00e0 esistenti di Marzano (Marzano di Nola) e Casamarciano. Il nucleo pi\u00f9 importante dovette essere proprio San Paolo, cos\u00ec denominato in onore del Santo egiziano San Paolo di Tebe, vissuto verso la seconda met\u00e0 del III secolo d.C. (228 circa-335 circa) e considerato dalla tradizione cristiana il primo santo eremita.\nCol tempo le attivit\u00e0 dei tre originari nuclei abitativi si diversificarono, e mentre gli abitanti di San Paolo si dedicarono prevalentemente all'artigianato e quelli di Livardi all'agricoltura, quelli di Liveri invece iniziarono a coltivare le arti liberali.\nSan Paolo Bel Sito si sviluppa lungo l'asse Nola-Lauro-Palma Campania che ricalca, secondo alcuni studiosi, il tracciato dell'antica via Popilia. Importanti rinvenimenti archeologici nelle localit\u00e0 Vigna, Montesano e Campo Stella, testimoniano l'intensa occupazione dell'area sia in epoca protostorica che romana. All'et\u00e0 del Bronzo Antico \u00e8 riferibile l'eccezionale scoperta degli scheletri di due individui morti a causa dell'eruzione vulcanica cosiddetta delle \u201cPomici di Avellino\u201d (XIX-XVIII secolo a.C.). Altri rinvenimenti si riferiscono ad un abitato del Bronzo Finale (XI-X secolo a.C.), ai resti di un tempio italico (IV-III secolo a.C.), a quelli di una villa romana del tardo periodo repubblicano-prima et\u00e0 imperiale nonch\u00e9 a sepolcreti con tombe sannitiche e romane.\nL'insediamento odierno di San Paolo sembra abbia avuto origine in epoca tardo medievale \u2013 come attestano fonti coeve del XIII e XIV secolo \u2013 dall'unione e dalla successiva fusione di due nuclei abitativi separati, ognuno con la propria chiesa parrocchiale, presenti sul territorio.\nL'appellativo \u201cBel Sito\u201d fu aggiunto al toponimo originario dopo l'unit\u00e0 d'Italia, per distinguere questo paese da altri con simile nome: con tale appellativo, trasposizione del termine greco \"gh\u00e8 kal\u00e8\" (terra bella) da cui deriverebbe il nome di Cicala, si sono volute ricordare le origini del paese.\nLa felice posizione geografica, congiunta alla bellezza naturale del paesaggio, contribu\u00ec, dalla fine del XVIII fino agli inizi del XX secolo, a far assumere al paese il ruolo di ricercato luogo di villeggiatura da parte dell'aristocrazia partenopea. Testimonianza di questo passato recente sono molte di quelle nobili dimore ed una in particolare, villa Montesano, posta su una modesta altura appena fuori dal centro abitato del paese. Vi soggiorn\u00f2 Domenico Cimarosa, che qui compose \"Il matrimonio segreto\". La villa \u00e8 ricordata per il devastante incendio del 30 settembre 1943 operato dalle truppe tedesche in ritirata, nel quale andarono distrutti molte opere d'arte e documenti dell'Archivio di Stato di Napoli e di altre istituzioni, qui trasferiti durante la seconda guerra mondiale; l'entit\u00e0 dei danni fu immensa: ne \u00e8 esempio indicativo il Registro di Federico II del 1239-40, i 378 volumi contenenti gli atti dei sovrani angioini dal 1265 al 1434 e i 7232 volumi della Regia Camera della Sommaria.\nEconomia.\nCentro agricolo (nocciole, olive, ortaggi, frutta), dell'allevamento (bovini) e industriale (alimentari)."}
{"id": "2343432", "revid": "339392", "url": "https://it.wikipedia.org/wiki?curid=2343432", "title": "Chetossima", "text": ""}
{"id": "2343434", "revid": "486946", "url": "https://it.wikipedia.org/wiki?curid=2343434", "title": "Aldossima", "text": ""}
{"id": "2343435", "revid": "33689", "url": "https://it.wikipedia.org/wiki?curid=2343435", "title": "Messalla (console 280)", "text": "Nel 280 fu nominato console \"prior\" assieme a Grato, e fu la prima volta che l'imperatore Probo non assunse il consolato durante il suo regno.\nSebbene sia stata proposta una identificazione tra Messalla e il Giunio Messalla citato in \"Historia Augusta Vita di Carino\" (20,4), si preferisce collegare Messalla alla famiglia dei \"Valerii Messallae\", che aveva fornito un console nel 196 (Lucio Valerio Messalla Trasea Prisco) e uno nel 214 (Lucio Valerio Messalla)."}
{"id": "2343436", "revid": "363629", "url": "https://it.wikipedia.org/wiki?curid=2343436", "title": "Festa di santa Maria del Carmine", "text": "La festa di santa Maria del Carmine \u00e8 la festa religiosa pi\u00f9 importante di Avigliano; si tiene ogni anno il 16 luglio dal 1696.\nStoria.\nOrigini del culto.\nL'anno 1694 fu caratterizzato da eventi disastrosi: prima una carestia ed in seguito un terremoto devastarono l'intera regione, ma i danni furono lievi ad Avigliano e non vi furono vittime. Tale evento (si parla dell'8 settembre) fu considerato un miracolo della Vergine SS. del Carmine.\nPer festeggiare la santa venne eretta una statua della Vergine che sarebbe poi portata ogni 16 luglio dalla cappella sino al paese per poi ritornarvi, e una cappella sulla montagna pi\u00f9 alta del territorio, detta Montagnola, che in seguito prese il nome di monte Carmine.\nIl 1719.\nDa un dattiloscritto, datato 1\u00ba gennaio 1910, che si trova nell'Archivio diocesano di Potenza, si apprende che la Vergine SS.ma del Carmine apparve ad una donzella aviglianese che stava sul punto di affogare salvandole la vita, dopo averla tratta in riva si rivel\u00f2 a lei:\nLa processione era stata sospesa per via di vari incidenti che vi furono, dove in tali occasioni anche le citt\u00e0 vicine venivano coinvolte, dopo tale evento venne decisa di ristabilire l'antica consuetudine.\nDal 1719 ad oggi.\nNel 1985, l'intero mese di maggio fino al giorno 26 furono dedicati a lei con grandi feste.\nNel 1996 in occasione della celebrazione dei tre secoli di culto alla Beata Vergine Maria del Monte Carmelo intervenne il cardinale Kazimierz \u015awi\u0105tek, metropolita di Minsk-Mahil\u00eb\u016d, per via del profondo legame che univa la Bielorussia alla citt\u00e0, che ospitavano durante i mesi estivi i poveri bambini che venivano da quelle terre, dopo il disastro di \u010cernobyl'. Fra gli altri a quelle feste partecip\u00f2 un inviato di papa Giovanni Paolo II, il cardinale Angelo Sodano e con lui inviava un suo messaggio.\nIn occasione del Giubileo del 2000, nell'itinerario \"L'Appia Antica\" venne inserito anche il Santuario della Madonna del Carmine di Avigliano, e per l'occasione si cre\u00f2 un centro di accoglienza in prossimit\u00e0 del santuario.\nContemporaneamente all'avvio di tale progetto, in considerazione dell'importanza dell'evento, fu ripreso, da un ristrettissimo gruppo di persone, un vecchio sogno consistente nel vedere la chiesa madre di Avigliano elevata al rango di basilica.\nFesta civile.\nOltre alla festa religiosa vi \u00e8 anche la fiera commerciale e spettacoli di vario genere, la cerimonia si conclude con uno spettacolo pirotecnico."}
{"id": "2343442", "revid": "287204", "url": "https://it.wikipedia.org/wiki?curid=2343442", "title": "'Abd al-Mu'min", "text": "Seguace fedele dell'autoproclamato \"Mahdi\" berbero Ibn T\u016bmart, divenne, alla sua morte, capo delle trib\u00f9 che avevano aderito al suo movimento di rinnovamento religioso all'interno dell'islam. Rovesci\u00f2 l'impero berbero degli Almoravidi (dinastia che regnava sul Marocco e sulla Spagna islamica), con la presa di Marrakesh del 1147 e l'uccisione dell'ultimo sultano almoravide Ishaq ibn Ali. In seguito organizz\u00f2 la conquista di tutto il Maghreb. Si impadron\u00ec delle coste mediterranee con una grande spedizione militare, accuratamente preparata facendo scavare pozzi lungo il cammino che l'esercito avrebbe seguito e istituendo depositi di cereali dall'Oceano Atlantico alla Grande Sirte. La spedizione part\u00ec nel gennaio del 1159, Tunisi fu conquistata nel maggio dello stesso anno. Subito dopo venne presa Mahdia e nel gennaio del 1160 riusc\u00ec a cacciare le truppe siciliane del re Guglielmo I di Sicilia che con una grande flotta tentarono di riprendere questo presidio sulle coste tunisine. Conquist\u00f2 parte della Spagna musulmana (Granada, Cordova, Siviglia). In punto di morte lasci\u00f2 il trono al figlio Ab\u016b Ya\u201bq\u016bb Y\u016bsuf I. Mor\u00ec il 26 maggio 1163."}
{"id": "2343446", "revid": "1305772", "url": "https://it.wikipedia.org/wiki?curid=2343446", "title": "Haruko Momoi", "text": "Carriera.\nHaruko ha studiato OSP durante le scuole medie, inseguendo una sua passione infantile. Si \u00e8 laureata alla Tokyo Metropolitan Yoyogi High School. I suoi articoli online sul suo blog hanno catturato l'attenzione del caporedattore del settimanale Weekly ASCII che le ha offerto un lavoro come scrittrice per la stessa rivista.\nAlla fine degli anni novanta, ha iniziato a cantare e a fare alcuni spettacoli per le strade di Harajuku e Akihabara, debuttando con il suo singolo \"Mail Me\", una reinterpretazione che fa da colonna sonora al film Suicide Club del 2000. Ha poi assunto il ruolo di seiy\u016b per \"Komugi Nakahara\" nell'anime SoulTaker. Nel 2002 ha formato con Masaya Koike il duo Under17 e le canzoni che hanno eseguito insieme sono state usate in vari video giochi, giochi per adulti e anime. Tra i brani pi\u00f9 noti in occidente la prima stesura di \"Time Only Knows\", riadattata dal canadese Stuart Chatwood e cantata da Cindy Gomez nel 2002, quale sigla di chiusura del videogioco \"\" (2003).\nDopo il loro ultimo album \"Best Album 3 ~ Soshite Densetsu e... ~\" e un tour dal vivo con lo stesso nome, gli Under17 si sono separati per divergenze creative nel 2004, e i due musicisti hanno seguito separatamente le proprie vie. Haruko ha continuato la sua carriera cantando da solista fino al 2006, quando ha firmato per la Avex mode (una branca della nota casa discografica nipponica che si occupa delle colonne sonore degli anime) come compositore e cantante.\nNel 2007 Halko ha pubblicato una sua autobiografia dal titolo \"Akihaba-LOVE\", in cui racconta le grandi esperienze che l'hanno formata, soprattutto i passi importanti nella costruzione della sua carriera come musicista e doppiatrice, ma anche aneddoti dell'infanzia e le storie di amicizia, cos\u00ec come le personali opinioni sui diversi aspetti dei fandom.\nDoppiaggio.\nRuoli di spicco in grassetto.\nO.A.V..\nHa doppiato anche il personaggio di Wynaut nell'anime \"Camp Pikachu\", uscito insieme al DVD del film Pok\u00e9mon Heroes nell'edizione statunitense.\nDiscografia.\nDVD.\nUscite simultaneamente con l'album \"Sunday early morning\" del 5 marzo 2008 con la realizzazione del making-of.\nApparizioni ufficiali.\nHaruko \u00e8 apparsa in vari concerti esterni al Giappone.\nCollegamenti esterni.\nMOMOI MEXICO "}
{"id": "2343449", "revid": "647919", "url": "https://it.wikipedia.org/wiki?curid=2343449", "title": "Tiberio II", "text": ""}
{"id": "2343453", "revid": "1573940", "url": "https://it.wikipedia.org/wiki?curid=2343453", "title": "Furcifer", "text": "Furcifer \u00e8 un genere di camaleonti endemico del Madagascar.\nTassonomia.\nComprende le seguenti specie:"}
{"id": "2343456", "revid": "86587", "url": "https://it.wikipedia.org/wiki?curid=2343456", "title": "Mario Pasi", "text": "Biografia.\nFiglio unico di Enrico, morto dal dolore nel 1950, operaio e di Alessandrina Fabbri (*, + 1948). Genitori di ferme posizioni repubblicane e antifasciste. \nPromotore del movimento antifascista tra i giovani intellettuali durante il Ventennio, consegu\u00ec la laurea in medicina e chirurgia all'Universit\u00e0 di Bologna nel 1936. Chiamato alle armi nel 1940 venne inviato sul fronte occidentale e successivamente in Albania. Da qui, intratterr\u00e0 diversi rapporti epistolari, tra i quali quella nutrita con l'intellettuale partigiano Roberto Pagnani. Rientrato in patria per motivi di salute, dichiarato inabile al servizio, riprese la sua attivit\u00e0 di medico operando presso l'ospedale di Trento.\nNelle settimane immediatamente successive all'Armistizio si prodig\u00f2 in Trentino per aiutare i soldati italiani in fuga e nel dicembre 1943 entr\u00f2 a far parte della Resistenza bellunese con il nome di \"Alberto Montagna\". Attivo in una delle prime formazioni partigiane della zona, il Nucleo partigiano \"Luigi Boscarin\"/\"Tino Ferdiani\", e successivamente commissario politico del Battaglione \"Mazzini\", dipendente dalla Divisione garibaldina \"Nino Nannetti\", il 22 novembre fu nominato commissario del Comando unico di zona del CLN bellunese.\nCatturato nel dicembre 1944 dai tedeschi in seguito a delazione, fu mandato a morte il 10 marzo 1945, impiccato al Bosco delle Castagne, sopra Belluno, con altri nove prigionieri politici, per rappresaglia seguita a un attentato al Poligono di tiro di Mussoi attuato da un gruppo di partigiani della divisione Garibaldi Belluno. Il luogo dell'impiccagione \u00e8 un parco storico che conserva la memoria di quei tragici eventi.\nIn precedenza, come testimoniarono vari altri prigionieri, nelle celle della caserma Tasso di Belluno, Pasi era stato torturato e seviziato per quattro mesi e ridotto in fin di vita dal tenente delle Ss Georg Karl, comandante della Sezione Gestapo di Belluno, svanito nel nulla dopo la guerra come molti criminali nazisti. Malgrado le sevizie, Pasi rifiut\u00f2 sempre di fornire informazioni e attraverso un'altra detenuta fece arrivare ai comandi partigiani un bigliettino in cui chiedeva del veleno per suicidarsi.\nPoesie.\nIL PASI"}
{"id": "2343462", "revid": "34971", "url": "https://it.wikipedia.org/wiki?curid=2343462", "title": "Active Desktop", "text": "Active Desktop \u00e8 una funzione opzionale di Microsoft Internet Explorer 4.0 che permette all'utente di utilizzare contenuti in HTML come sfondo del desktop.\nQuesta funzione poteva essere installata come aggiornamento dei sistemi operativi Windows 95, e fu in seguito inclusa in Windows 98 e nei sistemi operativi successivi sino a Windows XP. A partire da Windows Vista la funzione \u00e8 stata sostituita da Windows Sidebar. Active Desktop corrispondeva ai browser che andavano da Internet Explorer 4.0 al 6.x, ma non a Internet Explorer 7."}
{"id": "2343466", "revid": "1699816", "url": "https://it.wikipedia.org/wiki?curid=2343466", "title": "Love Is Dead (singolo Kerli)", "text": "Love Is Dead (in italiano: \"L'amore \u00e8 morto\") \u00e8 il primo singolo, registrato nel 2007 e pubblicato esclusivamente negli Stati Uniti nel dicembre del 2007. \u00c8 stato estratto dall'omonimo album di debutto della cantante estone Kerli, \"Love Is Dead\" sempre nel 2007.\nIl video.\nIl video, diretto da Josh Mond, mostra Kerli nei panni di un'anziana donna di novantanove anni (come affermato dalla cantante in un'intervista) che, man mano che avanza nel canto, ringiovanisce, perdendo ben presto tutte le peculiarit\u00e0 della vecchiaia (rughe, capelli canuti).\nAl termine del video, dopo 3 minuti e 34 secondi, la cantante assume infine le sue reali sembianze (quella di una giovane di ventuno anni), oltre a due inverosimili ali di farfalla. Nel corso del clip si susseguono sullo sfondo scene autunnali nel corso della vecchiaia, sostituite da fiori appena sbocciati e animali primaverili una volta raggiunta la giovinezza.\nIn un'intervista, Kerli ha affermato di non aver gradito lo sfondo paesaggistico proiettato alle sue spalle nel corso del video, preferendo esclusivamente una parete bianca. Il regista giustific\u00f2 la propria scelta, avvertendo la mancanza di colori nel clip. Il risultato finale \u00e8 stato in ogni modo apprezzato dalla cantante.\nIl video presenta affinit\u00e0 col singolo \"Earth Intruders\" della cantante islandese Bj\u00f6rk."}
{"id": "2343467", "revid": "599013", "url": "https://it.wikipedia.org/wiki?curid=2343467", "title": "Istituto secolare Pio X", "text": "Il Pio X (in latino \"Institutum seculare Pius X\", in francese \"Institut s\u00e9culier Pie X\") \u00e8 un istituto secolare clericale di diritto diocesano eretto nell'arcidiocesi di Qu\u00e9bec: i membri di questo sodalizio pospongono al loro nome la sigla I.S.P.X.\nStoria.\nLe origini dell'istituto risalgono al 1939: venne fondato a Manchester (New Hampshire) da Henri Roy (1898\u20131965) con l'aiuto di un gruppo di ragazzi della \"Jeunesse Ouvri\u00e8re Catholique\" per l'apostolato presso i meno favoriti della classe operaia.\nIn origine era una semplice associazione: dopo la promulgazione della costituzione apostolica \"Provida Mater Ecclesia\" (1947), il sodalizio si trasform\u00f2 in istituto secolare e venne canonicamente eretto in istituzione di diritto diocesano con decreto dell'arcivescovo di Qu\u00e9bec dell'8 dicembre 1959.\nAttivit\u00e0 e diffusione.\nI padri dell'Istituto gestiscono case per ritiri e organizzano corsi di riabilitazione per giovani con problemi di droga e alcool.\nSono presenti in Canada, Repubblica Centrafricana, Colombia, Repubblica Democratica del Congo, Haiti, Stati Uniti d'America: la sede principale \u00e8 a Charlesbourg, presso Qu\u00e9bec.\nL'istituto conta 23 membri e oltre 200 associati. Nel 2009 un membro dell'istituto, G\u00e9rard Cyprien Lacroix, \u00e8 stato elevato all'episcopato e nel 2014 \u00e8 stato creato cardinale da papa Francesco."}
{"id": "2343468", "revid": "287204", "url": "https://it.wikipedia.org/wiki?curid=2343468", "title": "Monte Roisetta", "text": "Il Monte Roisetta - pron. \"Ruas\u00e8tta\" - (3.334 , \"Mont Roisettaz\" in francese), \u00e8 una montagna delle Alpi del Monte Rosa nelle Alpi Pennine.\nCaratteristiche.\nSi trova in Valle d'Aosta lungo lo spartiacque tra la Valtournenche e la Val d'Ayas.\nSalita alla vetta.\n\u00c8 possibile salire sulla vetta partendo da \"Cheneil\", frazione di Valtournenche, oppure dal rifugio Grand Tournalin. D'inverno, con le dovute precauzioni, si pu\u00f2 raggiungere la vetta con gli sci da sci alpinismo da P\u00e2quier, capoluogo di Valtournenche."}
{"id": "2343469", "revid": "287204", "url": "https://it.wikipedia.org/wiki?curid=2343469", "title": "Pontiac GTO", "text": "La Pontiac GTO \u00e8 un'automobile prodotta dal 1964 al 1974 dalla casa automobilistica statunitense Pontiac in versione coup\u00e9 e cabriolet. Viene spesso considerata come la prima vera \"muscle car\".\nRitorno della GTO.\nA partire dal 2004 fino al 2006, la Pontiac ha messo in vendita una nuova auto riutilizzando lo stesso nome dell'antenata; si tratta per\u00f2 di una vettura costruita negli stabilimenti australiani della Holden (azienda sempre del gruppo General Motors) e gi\u00e0 venduta in altri mercati con altre denominazioni, come ad esempio Vauxhall Monaro.\nNome.\nIl nome, che \u00e8 stata un'idea di John DeLorean, \u00e8 ispirato alla Ferrari 250 GTO. Si tratta di dell'abbreviazione della nomenclatura \"Gran Turismo Omologato\", che significa \"certificata per correre nella classe granturismo\"."}
{"id": "2343476", "revid": "729019", "url": "https://it.wikipedia.org/wiki?curid=2343476", "title": "I Lupi (rugby)", "text": "I Lupi, formalmente Lupi Rugby Club, furono una selezione di rugby a 15 ad inviti dell'Italia centro-meridionale ed insulare, nata a Roma il 23 maggio 1977 e tenuta a battesimo da Italo Lo Cascio, l'allora presidente della .\nBasato a Roma, il club disput\u00f2 il suo primo incontro il 23 dicembre 1978 a L'Aquila contro il club di Montchanin e l'ultimo in data 11 giugno 1997: la prestigiosa vittoria per 37-5 contro la selezione ad inviti dello storico Barbarian Football Club, ottenuta al Flaminio di Roma sotto la guida tecnica di Massimo Mascioletti e Andrea Angrisani. In vent'anni di vita la selezione ottenne complessivamente 17 vittorie su 23 partite disputate.\nNegli anni novanta le formazioni giovanili dei Lupi disputarono alcuni incontri con altrettante rappresentative di pari categoria; emblematiche le vittorie di Roma contro il Galles Under-19 per 20-15 in data 23 luglio 1993 e contro la Nuova Zelanda Under-21 per 24-20 il 6 novembre 1996.\nLe maglie e i pantaloncini erano di colore bianco, colore rappresentativo del club, ed i calzettoni talora verdi. Il simbolo della squadra era la testa nera di una lupa, ornata alla base da cinque stelle colorate (da destra verso sinistra: una nera, una verde, una rossa, una blu e una gialla). Il motto del club era la frase latina: \u201c\"Ex ungue lupum\"\u201d (in italiano: l'unghiata del lupo), talora posizionata in grassetto sulla testa della lupa.\nLo scopo dell'associazione sportiva, senza fini di lucro, era quello di svolgere un'azione promozionale efficace per riunire le forze rugbistiche dell'Italia centro-meridionale a vantaggio della causa del rugby.\nPossibile rinascita.\nIn ottica Celtic League, nel marzo 2009 si parl\u00f2 della candidatura di una franchigia, denominata \u201cLupi\u201d, costituita da tre club romani: , e , con l'appoggio di .\nNel febbraio 2014 si parl\u00f2 nuovamente di una possibile creazione di una seconda franchigia federale denominata \u201cLupi\u201d con base a Roma, che avrebbe partecipato al Pro12 e alle nuove coppe europee a partire dal quadriennio 2014-2018; in ogni caso, tale opzione fu considerata soltanto un'alternativa alla costituzione di una \"franchise\" territoriale nel Triveneto, denominata \u201cDogi\u201d, o alla permanenza nel torneo del Benetton Treviso."}
{"id": "2343478", "revid": "1573940", "url": "https://it.wikipedia.org/wiki?curid=2343478", "title": "Triturus marmoratus", "text": "Il tritone marmorato (Triturus marmoratus ) \u00e8 un anfibio caudato appartenente alla famiglia dei Salamandridi.\nDescrizione.\nQuesta specie grande e dalla colorazione appariscente ha una pelle relativamente ruvida e una testa larga e corta. Le parti superiori sono di un colore verde intenso, con macchie scure di forma irregolare che formano una distintiva marmorizzazione. Il lato ventrale \u00e8 grigio scuro, con macchie e punti chiari. Nel periodo riproduttivo i maschi presentano una cresta dorsale alta, a margine liscio e a bande verticali gialle e marroni scure, che prosegue in una cresta caudale altrettanto alta. Le due creste sono separate da una lieve rientranza all'altezza della base della coda. Su entrambi i lati della coda \u00e8 visibile una banda longitudinale argentata. Le femmine sono prive sia di queste bande sia della cresta dorsale, ma presentano una bassa cresta caudale. Le femmine in fase terrestre e gli esemplari giovani sono invece riconoscibili soprattutto grazie a una linea dorsale mediana perlopi\u00f9 rossastra. Ha una lunghezza totale di 12-16 cm.\nBiologia.\nIl tritone marmorato \u00e8 un parente stretto dei tritoni crestati, nonostante la sua diversa colorazione e distribuzione delle macchie. In Francia nord-occidentale e centrale sono presenti popolazioni ibridate con il tritone crestato, erroneamente descritte nel 1862 come una specie denominata \u00ab\"Triton blasii\"\u00bb. L'alimentazione del tritone marmorato \u00e8 costituita da invertebrati come vermi, insetti e loro larve oppure gasteropodi. Tra i suoi principali predatori si trova la natrice viperina. La riproduzione avviene in primavera ed estate per le popolazioni che vivono a quote pi\u00f9 alte, mentre a basse altitudini pu\u00f2 avvenire anche in inverno. In una stagione una femmina depone, nell'arco di diverse settimane, 200-400 uova che avvolge uno per uno nelle foglie di piante subacquee, aiutandosi con le zampe posteriori. Le larve raggiungono una lunghezza di 8-9 cm. Il tritone marmorato pu\u00f2 arrivare fino a 25 anni di et\u00e0.\nDistribuzione e habitat.\nL'areale di distribuzione del tritone marmorato si estende dal nord della Spagna alla Francia occidentale, meridionale e centrale. Raggiunge la massima densit\u00e0 in pianura e in collina, ma pu\u00f2 comparire anche fino a un massimo di 2100 m di altitudine. Nel periodo riproduttivo questa specie popola acque ferme o a corso lento come stagni, acquitrini, fontane e sorgenti. In estate vive sulla terraferma, sotto sassi e legno, ma in alcune localit\u00e0 trascorre anche tutto l'anno in acqua."}
{"id": "2343502", "revid": "98077", "url": "https://it.wikipedia.org/wiki?curid=2343502", "title": "Ferrovia Fortezza-San Candido", "text": ""}
{"id": "2343506", "revid": "28406", "url": "https://it.wikipedia.org/wiki?curid=2343506", "title": "Gian Giacomo Paleologo", "text": ""}
{"id": "2343519", "revid": "38120", "url": "https://it.wikipedia.org/wiki?curid=2343519", "title": "I Viaggiatori", "text": ""}
{"id": "2343521", "revid": "33689", "url": "https://it.wikipedia.org/wiki?curid=2343521", "title": "Archesilao", "text": "Era imparentato con Tito Flavio Arcesilao, di cui era figlio o nipote. Fu console nel 268."}
{"id": "2343523", "revid": "39224", "url": "https://it.wikipedia.org/wiki?curid=2343523", "title": "\u201bAbd al-M\u00f9\u2019min", "text": ""}
{"id": "2343529", "revid": "767487", "url": "https://it.wikipedia.org/wiki?curid=2343529", "title": "Jason Smith (giocatore di football americano)", "text": "Carriera professionistica.\nSt. Louis Rams.\nAl draft NFL 2009, Smith \u00e8 stato selezionato come 2\u00aa scelta dai St. Louis Rams. Il 30 luglio 2009 ha firmato un contratto di 6 anni per 33 milioni di dollari. \nHa debuttato nella NFL il 13 settembre 2009 contro i Seattle Seahawks indossando la maglia numero 77. Il 22 novembre 2009 ha subito una forte commozione cerebrale che l'ha costretto a saltare le ultime partite della stagione regolare.\nNew Orleans Saints.\nL'11 aprile 2013, Smith ha firmato un contratto annuale coi New Orleans Saints."}
{"id": "2343531", "revid": "110157", "url": "https://it.wikipedia.org/wiki?curid=2343531", "title": "Whisper House", "text": "Whisper House \u00e8 il sesto album in studio del cantautore Duncan Sheik, primo pubblicato sotto l'etichetta RCA Victor. Il primo singolo estratto \u00e8 \"Earthbound Starlight\".\nL'album contiene una selezione di brani per un imminente musical teatrale intitolato \"Whisper House\", con libretto e testi aggiuntivi di Kyle Jarrow, per la regia dell'attore Keith Powell."}
{"id": "2343533", "revid": "1407960", "url": "https://it.wikipedia.org/wiki?curid=2343533", "title": "Ingredienti composti", "text": "Storia.\nVerso i primi anni del Novecento, per esigenze di mercato - sia in termini di richiesta di maggiore variet\u00e0 di gusti che in termini di qualit\u00e0, bont\u00e0 e sicurezza alimentare - si sviluppa accanto alla produzione artigiana del gelato un\u2019industria dedicata esclusivamente a questo settore, suddivisa tra produttori di macchine per la lavorazione e produttori di ingredienti composti. Nel corso dei decenni, le aziende che realizzavano questi \u201cnuovi prodotti\u201d (all'inizio erano soprattutto ditte a conduzione familiare) sviluppano grazie alla continua ricerca, all\u2019innovazione, alla tecnologia e alla collaborazione con i maestri gelatieri prodotti che rispondono sempre meglio alle aspettative del pubblico, anche alla luce delle pi\u00f9 avanzate scoperte del settore riguardanti i metodi di conservazione e lavorazione.\nOggi sono quindi presenti sul mercato preparati pregevoli, ottimamente bilanciati e capaci di tenere conto di pi\u00f9 variabili: dalle quantit\u00e0 che il gelatiere vuole produrre al tipo di macchina di cui dispone, dalla metodologia di lavorazione ai gusti e alle richieste del pubblico in termini di gamma, sapore, cremosit\u00e0 e reperibilit\u00e0 stagionale. Non solo: l'utilizzo degli ingredienti composti da parte dei gelatieri ha portato a un grande vantaggio per il settore, che si traduce in una maggiore disponibilit\u00e0 di tempo da riversare nella sperimentazione, nella ricerca, nella formazione, ambiti che andrebbero sempre coltivati con attenzione e cura perch\u00e9 generatori di creativit\u00e0 e professionalit\u00e0. E inoltre, \u00e8 proprio grazie agli ingredienti composti che si deve il grande sviluppo del gelato artigianale italiano in Italia e il suo successo e diffusione in tutto il mondo.\nComposizione.\nPer capire a fondo a cosa servono gli ingredienti composti, quale deve essere il loro impiego corretto e perch\u00e9 siano cos\u00ec importanti per la creazione di un gelato artigianale di qualit\u00e0, occorre affrontare dal punto di vista tecnico alcuni aspetti della loro natura, alla luce anche dell'evoluzione che essi hanno vissuto. I primi prodotti destinati al laboratorio dell'artigiano gelatiere erano essenzialmente degli addensanti e dei collanti. La loro funzione era appunto quella di legare intimamente tutti gli ingredienti presenti nella miscela. Proprio perch\u00e9 non apportavano nulla dal punto di vista organolettico questi prodotti furono chiamati Neutri.\nPrima della loro \u201cinvenzione\u201d, la funzione legante era soprattutto affidata all'uovo; anche un'alta percentuale di zucchero conferiva alla miscela una certa viscosit\u00e0. Qualche volta, per\u00f2, per motivi economici la quantit\u00e0 delle uova veniva ridotta o addirittura eliminata e sostituita con dell'amido di cui \u00e8 ben nota la caratteristica legante. Veniva usato anche dell'albume d'uovo, che per di pi\u00f9 provocava un alto incorporamento di aria. Ma tutto questo era frutto di prove basate sull'intuizione e i risultati non erano mai costanti.\nIl Neutro consentiva, finalmente, di ottenere dei risultati certamente pi\u00f9 sicuri, cosicch\u00e9 fu adottato senza difficolt\u00e0. Inizialmente era costituito da sola farina di semi di carruba o gelatina o pectina, mentre, nel tempo si sono ottenuti migliori risultati miscelando pi\u00f9 di uno di questi ingredienti naturali. La farina di semi di carruba \u00e8 ancora uno dei pilastri dei nuovi Neutri, ma viene unita ad altri prodotti vegetali quali la farina di guar (estratta da una pianta prevalentemente presente in Pakistan), le carragenine (da alghe oceaniche), la gomma di cellulosa e gli alginati (sempre da alghe). Dove necessario, i Neutri hanno anche una componente \u201cemulsionante\u201d, per legare grassi e acqua. Storicamente si sono sempre usati i mono e di gliceridi, che sono un derivato speciale dei grassi vegetali.\nCome spesso avviene, dopo un primo boom, anche i Neutri dimostrarono un difetto relativo soprattutto al loro uso. Bisognava, infatti, misurare la dose giusta, dallo 0,3 allo 0,5 per cento sul peso totale della miscela. Il gelatiere che lavorava con quantitativi piuttosto limitati aveva qualche difficolt\u00e0 a pesare bene la sostanza senza oltrepassare o difettare i limiti previsti. Per risolvere questi inconvenienti si pens\u00f2 di supportare questi additivi con materie prime gi\u00e0 in uso del gelatiere come il destrosio o il latte in polvere, in modo da facilitarne il dosaggio.\nNacquero cos\u00ec le prime Basi che, oltre a contenere le miscele di stabilizzanti ed emulsionanti, presentavano altri ingredienti atti ad ottenere un prodotto finale ben bilanciato. La gamma delle Basi prodotte attualmente \u00e8 molto vasta e diversificata e mette l'artigiano nelle condizioni di far fronte alle esigenze pi\u00f9 specifiche del proprio esercizio e di soddisfare l'evolversi continuo dei gusti del consumatore, oltre a dare la certezza di operare correttamente con gli additivi in genere. Non solo, esse tengono conto di differenti utilizzi: per gelati al latte, per gelati di frutta con o senza latte, per sorbetti.\nLa stessa variante di prodotti si ritrova in un'altra vasta gamma di ingredienti composti: le Paste insaporienti, cio\u00e8 caratterizzanti il sapore del gelato. Le paste sono preparate con materie prime naturali particolarmente scelte e qualche volta addizionate da aromi naturali che hanno l'unico obiettivo di equilibrare i sapori a seconda dei gusti del pubblico e delle scelte dei gelatieri. Questi prodotti spaziano dai gusti tradizionali (nocciola, caff\u00e8, gianduia, zabaione, tutti i tipi di frutta) ai gusti della frutta esotica, fino ad arrivare a fantasiose e particolari combinazioni.\nDietro a questi prodotti vi sono attente indagini di mercato, lunghe messe a punto nei laboratori di ricerca, altrettante prolungate e ripetute verifiche. Per il gelatiere artigiano, le paste rappresentano oggi un elemento importante, soprattutto per produrre una gamma estesa di gusti in quantit\u00e0 limitata, necessarie ad adeguare l'offerta giornaliera alle richieste del pubblico. Essendo queste paste dei prodotti fluidi (quindi umidi) l\u2019aspetto microbiologico diventa di assoluto rigore.\n\u00c8 questo un argomento al quale le aziende produttrici pongono cura particolare, sia nella fase di ricezione delle materie prime, che nel corso delle lavorazioni ed infine in sede di controllo di qualit\u00e0. L'artigiano pu\u00f2, a condizione di rispettare le buone regole di una manipolazione igienicamente corretta, inserire queste paste nelle sue miscele base senza pericolo di reinquinamento.\nUn vantaggio grandemente apprezzato in queste paste, sia di quelle destinate ai gelati a base di latte sia per i gelati di frutta, \u00e8 il loro impiego estremamente versatile, che consente all'artigiano di personalizzare la sua miscela, di dare un tocco creativo, in cui si rivela la sua professionalit\u00e0. Un maestro gelatiere preparato, \u00e8 colui che sa valutare i prodotti che gli vengono offerti, valorizzandoli ed apprezzandoli in funzione del risultato finale.\nL'uso degli ingredienti composti, oltre a preservare l'artigianalit\u00e0 del gelato italiano contribuendo a mantenerne tradizione, qualit\u00e0, variet\u00e0 dei gusti, produzione costante, destagionalizzazione, garantisce il consumatore anche nei confronti dei parametri di sicurezza e igiene.\nCome affermano noti microbiologi, la qualit\u00e0 microbiologica e igienica di questi prodotti \u00e8 sempre garantita e certificata. Il loro contenuto microbico infatti \u00e8 abitualmente a livelli molto bassi e non si riscontrano germi patogeni. Questo \u00e8 possibile perch\u00e9 le aziende che producono gli ingredienti composti innanzitutto richiedono e comprano materie prime certificate e garantite sull'assenza di OGM. In secondo luogo hanno la struttura e la capacit\u00e0 per effettuare verifiche e controlli su quanto prodotto, processo che il gelatiere artigiano difficilmente \u00e8 in grado di poter mettere in pratica nel suo laboratorio.\nD'altra parte, le esigenze di conservazione dei cibi risalgono all'antichit\u00e0, quando l'uomo ricorreva a tecniche dapprima rudimentali e poi sempre pi\u00f9 evolute. Gli ingredienti composti quindi non sono un'invenzione dell'industria moderna, ma nascono e si sviluppano come necessit\u00e0 pratica per una migliore gestione delle materie prime sotto il profilo della conservazione, per bonificarle dal punto di vista microbiologico, per prepararle a successive, pi\u00f9 specialistiche e creative lavorazioni.\nInfine, un distinguo deve essere fatto tra Ingredienti composti e Miscele pronte, normali e semplici miscele per gelato, preparate secondo la classica procedura e confezionate, che necessitano solo di essere gelate senza l'aggiunta di altro. L'uso delle miscele pronte \u00e8 per\u00f2 da considerarsi un fenomeno irrilevante in termini di quantitativi distribuiti, e che soprattutto non trova in Italia grande seguito poich\u00e9 toglie al gelatiere la possibilit\u00e0 di personalizzare il proprio gelato."}
{"id": "2343534", "revid": "114578558", "url": "https://it.wikipedia.org/wiki?curid=2343534", "title": "Patara", "text": "P\u00e0tara (Licio: Pttara), anticamente chiamata Arsinoe (Greco: \u1f08\u03c1\u03c3\u03b9\u03bd\u03cc\u03b7), fu una fiorente citt\u00e0 marittima e commerciale nella costa sud-ovest della Licia sulle coste del Mediterraneo in Turchia, presso l'attuale piccola cittadina di Gelemi\u015f, nella Provincia di Antalya. Fu il luogo di nascita di San Nicola di Bari, che poi trascorse gran parte della sua vita nella vicina Myra (attuale Demre).\nStoria.\nSorta in un porto naturale, Patara secondo la tradizione venne fondata da P\u00e0taro figlio di Apollo. Sorgeva a seicento stadi dalle rive meridionali del fiume Xanthos. Famosa nell'antichit\u00e0 per il suo oracolo di Apollo, secondo solo a quello di Delfi. La divinit\u00e0 veniva indicata con il soprannome di \"Patareus\". Erodoto informa che l'oracolo era tenuto da una sacerdotessa solo in certi periodi dell'anno; e Servio Mario Onorato ci informa che erano i sei mesi invernali. Quasi certo che i suoi primi coloni furono Dori, provenienti da Creta; il culto ad Apollo venne certamente importato da queste popolazioni.\nLa letteratura del tempo indica Patara come una delle principali citt\u00e0 della Licia. Era il porto pi\u00f9 importante della Licia, durante il periodo della confederazione licia la citt\u00e0 possedeva tre voti.\nLa citt\u00e0 venne conquistata dal Alessandro Magno nel 333 a.C. Nella guerra di successione dei Diadochi, fu prima sottomessa a Antigono I Monoftalmo e poi a Demetrio I Poliorcete per poi finire sotto il controllo dei Tolomei. Strabone ci informa che Tolomeo II espanse la citt\u00e0, dandogli il nome di Arsinoe (Arsino\u00eb) da Arsinoe II moglie e sorella di Tolomeo, pur mantenendo anche il nome di P\u00e0tara. Antioco III conquist\u00f2 la citt\u00e0 e la regione nel 196 a.C. Dopo la sconfitta di Antioco da parte di Roma, la regione venne sottomessa a Rodi fedele alleata dei romani fino al 167 a.C. Nell'88 a.C. sub\u00ec l'assedio di Mitridate VI re del Ponto. Si sottomise a Bruto durante la guerra contro Marco Antonio evitando il massacro che sub\u00ec la vicina citt\u00e0 di Xanthos. \"'P\u00e0tara\" venne ufficialmente annessa all'impero romano nel 43 a.C. annessa alla Panfilia.\nP\u00e0tara \u00e8 menzionata anche nel Nuovo Testamento come il porto da dove Paolo e Luca cambiarono nave. La citt\u00e0 divenne presto cristiana, ed alcuni dei suoi primi vescovi sono conosciuti, essendo citati dallo storico francese Michel Le Quien, vi sono inclusi: \nNacque a P\u00e0tara San Nicola di Bari attorno al 260. La citt\u00e0 \u00e8 menzionata tra le sedi vescovili negli atti dei Concili presenti nel Synecdemus p.\u00a0684. Nelle \"Notitia Episcopatuum\" \u00e8 menzionata come sede suffraganea di Myra al pi\u00f9 tardi nel tredicesimo secolo.\nDurante l'Impero bizantino la citt\u00e0 rest\u00f2 un importante centro all'incrocio di vie tra oriente e occidente per commercianti e pellegrini. Nel 537 venne esiliato nella citt\u00e0 il Papa Silverio. Durante le guerre tra Islam e Bisanzio, la citt\u00e0 venne abbandonata. \nLa citt\u00e0 resta sede vescovile della Chiesa Cattolica romana con il titolo di, \"Patarensis\"; vacante dal 3 febbraio del 2006.\nRovine.\nDi Patara sono ancora presenti parecchie rovine, situate lungo la costa a est del fiume Xanthus, tra le rovine pi\u00f9 importanti spicca il teatro scavato sul fianco nord di una piccola collina, le rovine di un tempio sui fianchi della stessa collina e una buca circolare, di singolare aspetto, per potrebbe essere stata la sede del famoso oracolo. I resti delle mura e di torri coprono una vasta area e sono facilmente individuabili, come i resti di un castello che dominava il porto. All'esterno delle mura si trovano molti sarcofaghi in pietra aperti e vuoti, di cui molti sono ornati da iscrizioni. All'interno sono presenti molte sculture ed altari in gran parte rovinati e mutilati. Il porto si indovina all'interno di una palude coperta da sabbia e cespugli.(Beaufort, \"Karmania\", pp.\u00a02, 6). Il teatro venne costruito sotto il regno Antonino Pio; ha un diametro di 265 piedi, e conta una trentina di gradinate. Vi si trovano anche le rovine delle terme che un'iscrizione fa risalire al tempo dell'imperatore Vespasiano.\nLe rovine sono oggetto di scavi nella bella stagione da parte di un team di archeologi turchi. Durante gli scavi del 2007 sono state dissepolte dalla sabbia l'anfiteatro e altre costruzioni, il colonnato della strada principale \u00e8 stato parzialmente riedificato, con copie dei capitelli. Gli scavi hanno riportato alla luce rimarchevoli lavori in pietra.\nEconomia.\nTurismo.\nAttualmente la regione \u00e8 visitata da molti turisti interessati alle rovine e per la spiaggia che si estende per dodici chilometri."}
{"id": "2343537", "revid": "80030", "url": "https://it.wikipedia.org/wiki?curid=2343537", "title": "Enrico Zuccalli", "text": "Biografia.\nFu attivo in Baviera e divenne uno dei pi\u00f9 importanti architetti di Monaco di Baviera.\nNel 1673 subentr\u00f2 a Agostino Barelli in qualit\u00e0 di architetto del principe elettore e continu\u00f2 i lavori per la Theatinerkirche, iniziata dallo stesso Barelli, con la costruzione della cupola e dei campanili in facciata.\nSempre a Monaco si occup\u00f2 del Palazzo Porcia (1693), fu impegnato nel cantiere del Castello di Nymphenburg e lavor\u00f2 nel Castello di Schlei\u00dfheim. Alla fine del Seicento oper\u00f2 sia a Bruxelles che a Liegi.\nNel 1695 cominci\u00f2 a Bonn, su incarico del Principe elettore Giuseppe Clemente di Baviera, la ricostruzione del \"Kurf\u00fcrstliches Palais\" (Palazzo del Principe Elettore), oggi edificio principale dell'Universit\u00e0 di Bonn. Tra il 1710 ed il 1726 segu\u00ec la ricostruzione dell'Abbazia di Ettal."}
{"id": "2343544", "revid": "77333925", "url": "https://it.wikipedia.org/wiki?curid=2343544", "title": "P\u00e0tara", "text": ""}
{"id": "2343546", "revid": "294709", "url": "https://it.wikipedia.org/wiki?curid=2343546", "title": "Ranchetto", "text": "Ranchetto (localmente conosciuto come \"Il Ranchetto\") \u00e8 una frazione del comune di Castiglion Fiorentino, in provincia di Arezzo, a circa 10\u00a0km dal capoluogo comunale.\nIl borgo del Ranchetto.\nIl piccolo villaggio \u00e8 situato su un pendio al di sopra del \"fosso delle Strosce\", piccolo corso d'acqua affluente del torrente Nestore. Il nome deriva dalla parola \"ranco\", un'antica operazione di disboscamento che consisteva nell'abbattere gli alberi, bruciarli e utilizzare la cenere come fertilizzante per i terreni.\nIl borgo \u00e8 di origine tardo-medievale, essendo stata la prima abitazione costruita sul finire del XV secolo. Attualmente \u00e8 costituito da un numero esiguo di case costruite in pietra toscana, una piccola chiesa e una fonte, che in passato fungeva da abbeveratoio e lavatoio. Il luogo \u00e8 ameno e solitario: per raggiungerlo bisogna percorrere almeno 5\u00a0km di strada sterrata tra boschi e radure. Attualmente una sola famiglia abita per tutto l'anno nel piccolo borgo.\nOriginaria del Ranchetto \u00e8 la famiglia Orsini, la quale, anticamente imparentata con papa Benedetto XIII, fugg\u00ec da Roma rifugiandosi in questo luogo appartato, non lontano dall'antico confine pontificio.\nDa Castiglion Fiorentino l'unica via che conduce al Ranchetto \u00e8 la cosiddetta \"strada degli Amareti\", che si imbocca poco dopo l'abitato di Santa Cristina in val di Chio, e, passando per le frazioni di Alteto e San Martino di Sopra, continua per il \"Poggio della Fontanina\" e il \"monte Largnano\" (800\u00a0m s.l.m.), giungendo alfine al Ranchetto.\nBadia di Largnano.\nNei pressi di Ranchetto, si conservano i ruderi della badia di Largnano, situata alla quota di 742 m s.l.m.\nCitata nelle decime del 1147, \u00e8 nominata anche tra le suffraganee della pieve di Chio nelle decime del 1295, nonostante la distanza da essa. Decadde dopo la distruzione del \"castello di Largnano\", un tempo situato in cima al monte omonimo e caduto in rovina tra il XV e il XVI secolo. Nel Seicento la badia era nota con la denominazione di \"Sant'Angelo di Largnano\" e vi si celebrava mensilmente la Messa.\nNel 1807 per volere di Giovanni Moroni venne ricostruito un luogo di culto di dimensioni minori dell'originale chiesa abbaziale, dedicato a San Michele Arcangelo. Il Ghizzi ne descrisse le strutture dandone anche le dimensioni: \" ... lunga braccia ventidue e sette terzi, larga braccia dieci e un quarto, alta alle pareti laterali braccia 11 e un terzo. Il coro \u00e8 in volterranea, la chiesa \u00e8 a tetto con due cavalloni con corde ...\". A met\u00e0 dell'Ottocento venne costruito nelle vicinanze il cimitero. Nel 1890 un ciclone devast\u00f2 sia la chiesa che la canonica, ma furono ristrutturate negli anni successivi.\nDurante la seconda guerra mondiale una donna tent\u00f2 di uccidere il parroco (don Fausto Calieri) avvelenando il vino per la Messa.\nNel 1958 vi fu celebrato l'ultimo matrimonio; vennero dette Messe fino al 1962, dopo di che la chiesa fu chiusa. Parte delle suppellettili e degli arredi sacri furono trasferiti nell'attuale chiesetta del Ranchetto. Attualmente il complesso \u00e8 in stato di abbandono.\nL'edificio sacro \u00e8 ad unica navata; ai lati si trovano due altari, con fronti dipinti sulla parete. Sul pavimento vi sono tre botole che racchiudono le antiche fosse di sepoltura. In fondo vi \u00e8 l'altare maggiore, monumentale ma del tutto spoglio, realizzato interamente in muratura affrescata ad imitazione del marmo. Sopra di esso corre l'arcata che immette all'abside della chiesa, la cui volta attualmente \u00e8 bucata. Sulla parete di fondo era posta una tela che raffigurava l'apparizione di San Michele Arcangelo.\n\u00c8 possibile raggiungere i ruderi della badia solamente a piedi tramite due sentieri, opportunamente indicati, che si snodano dalla strada sterrata Poggio Fontanina - Ranchetto. Attualmente sia la chiesa che gli edifici antistanti sono altamente degradati ed esposti alle intemperie e ai furti. Lo stato attuale pu\u00f2 per\u00f2 ancora permettere il recupero della chiesa e di parte dei locali che, opportunamente restaurati, potrebbero essere il luogo ideale per ospitare comunit\u00e0 religiose in ritiro spirituale.\nCastello di Largnano.\nDalla strada che dal Poggio della Fontanina conduce al Ranchetto, passato il primo bivio per la badia, sulla sinistra vi \u00e8 un grosso spiazzo da cui si pu\u00f2 ascendere al \"monte Largnano\" (800\u00a0m. s.l.m.). Non vi sono sentieri ma la vegetazione non si presenta in questo tratto particolarmente fitta. Sulla cima della montagna, dove attualmente \u00e8 posta una grande croce metallica, nell'antichit\u00e0 sorgeva un castello, di cui attualmente sono visibili solo dei piccoli tratti di cinta muraria.\nLa prima notizia del fortilizio risale all'anno 1027; esso era nato come avamposto di controllo sulle zone limitrofe. Nel 1289 era sotto il controllo di Castiglion Fiorentino, ma, durante il XIV secolo, divenne oggetto di disputa tra gli aretini e i perugini. In quel periodo i castellani della Montanina scorrazzavano fin qui per depredare il bestiame. Nel 1385 pass\u00f2 ai fiorentini per poi tornare, sul finir del secolo, a Castiglioni. Dai documenti a disposizione non \u00e8 possibile effettuare una ricostruzione del castello; certo \u00e8 che non era eccessivamente piccolo in quanto nel 1385, oltre al capitano, vi risiedevano quaranta persone. Non si hanno notizie di esso dopo il XV secolo. Nel catasto Lorenese del 1823 il monte viene indicato come \"Luogo d.\u00b0 Il Castello diruto di Largnano\". Nel 1850 vennero alla luce alcune rovine e molti chili di grano, in parte buono, in parte carbonizzato, il che lascia supporre che il fortilizio venne incendiato."}
{"id": "2343548", "revid": "298171", "url": "https://it.wikipedia.org/wiki?curid=2343548", "title": "Odyssey Through 02", "text": ""}
{"id": "2343561", "revid": "164044", "url": "https://it.wikipedia.org/wiki?curid=2343561", "title": "Southend United F.C.", "text": ""}
{"id": "2343568", "revid": "110157", "url": "https://it.wikipedia.org/wiki?curid=2343568", "title": "La vedova Fioravanti", "text": "La vedova Fioravanti \u00e8 un romanzo dello scrittore italiano Marino Moretti scritto e pubblicato nel 1940.\nTrama.\nPompeo Fioravanti \u00e8 il pi\u00f9 noto macellaio del paese e ha un figlio di nome Dorligo che, per garantirne l'educazione, affida all'arciprete. Il giovane compie cos\u00ec gli studi in seminario e alla fine del percorso scoprir\u00e0 di avere una vera vocazione per il sacerdozio.\nAlla morte del marito la vedova Fioravanti, che si trova in buone condizioni economiche e che precedentemente si era lasciata tentare pi\u00f9 volte a tradire il marito, decide di consacrare la sua esistenza solamente al figlio per il quale si prodiga in ogni occasione. Ma Dorligo non ama le troppe premure della madre e la sua invadenza anche perch\u00e9 ha timore che ella scopra alcuni suoi piccoli segreti, come il fatto di aver scritto e pubblicato con uno pseudonimo, durante il periodo del seminario, un romanzo a carattere morale che ha ottenuto un certo successo.\nMa, comunque, la vita nel paese continua con la sua routine per un certo periodo fintanto che don Dorligo viene nominato cappellano in un paese molto lontano dalla diocesi e la vedova Fioravanti, rimasta sola, sta per cedere ai corteggiamenti del pescivendolo Bruno Ghetti.\nMa dopo poco tempo Dorligo si ammala e fa ritorno a casa mentre la madre ottiene dalle autorit\u00e0 ecclesiastiche la dispensa dai vincoli della parrocchia.\nLa vedova \u00e8 intanto combattuta tra il desiderio per Bruno Ghetti e il rispetto per il figlio, ma alla fine prevarr\u00e0 quest'ultimo sentimento. Nel frattempo ella si era accorta che la giovane Wanda aveva messo gli occhi sul figlio e un giorno, capitata in canonica, trova il figlio in compagnia della ragazza che aveva cercato di sedurre il giovane sacerdote strappandogli di dosso l'abito talare. La vedova Fioravanti riuscir\u00e0 a ricondurre in paese Wanda e per tutta la notte veglier\u00e0 sul riposo del figlio rammendando la tonaca.\nFilmografia.\nDal romanzo \u00e8 stato tratto, nel 1976, uno sceneggiato televisivo di Antonio Calenda interpretato da Lina Volonghi, Magda Mercatali, Pietro Tordi, Guglielmo Rotolo."}
{"id": "2343569", "revid": "767487", "url": "https://it.wikipedia.org/wiki?curid=2343569", "title": "Adam (scultori)", "text": "La famiglia Adam fu un'importante dinastia di scultori francesi del XVII e XVIII secolo.\nLe origini della famiglia risalgono a Sigisbert Adam, scultore, e a Lambert Adam, entrambi attivi in Lorena nella seconda met\u00e0 del XVII secolo.\nIl figlio di Lambert, Jacob-Sigisbert Adam, oper\u00f2 essenzialmente a Nancy. I suoi tre figli furono tutti scultori (i pi\u00f9 celebri della famiglia):\nAnche due figli di Nicolas S\u00e9bastien furono importanti artisti:\nLo scultore Claude Michel, detto Clodion, era figlio di Anna Adam, figlia di Jacob Sigisbert, e fu allievo dello zio Lambert Sigisbert."}
{"id": "2343570", "revid": "122152151", "url": "https://it.wikipedia.org/wiki?curid=2343570", "title": "Parco Archeologico del Forcello", "text": "Parco Archeologico del Forcello \u00e8 un'area archeologica situata nei pressi di Bagnolo San Vito, in provincia di Mantova.\nA partire dal 1981, in localit\u00e0 Forcello, nelle vicinanze della frazione di San Biagio, furono effettuati degli scavi archeologici che riportarono alla luce reperti risalenti a epoca preromana. I reperti confermarono l'esistenza di un importante abitato del VI-IV secolo a.C. facente parte di quella colonizzazione etrusca, rappresentandone l'unico insediamento a nord del fiume Po. Dopo la distruzione subita a opera del Galli, sorse e si svilupp\u00f2 la citt\u00e0 di Mantova in luogo pi\u00f9 facilmente difendibile.\nAllo scopo di valorizzare e divulgare i risultati scientifici conseguiti dagli scavi, il comune di Bagnolo San Vito e l'Universit\u00e0 degli Studi di Milano promossero l'istituzione del Parco Archeologico del Forcello."}
{"id": "2343574", "revid": "287204", "url": "https://it.wikipedia.org/wiki?curid=2343574", "title": "Junior Stanislas", "text": "Carriera.\nClub.\nStanislas \u00e8 entrato a far parte del West Ham United a soli dieci anni. Ha giocato regolarmente nella squadra giovanile e in quella delle riserve, finch\u00e9 non \u00e8 stato prestato per sei settimane al Southend United, in Football League One.\nHa debuttato per il Southend United nel secondo turno della FA Cup 2008-2009, disputato il 29 novembre: ha segnato infatti due reti nella vittoria per tre a uno sul Luton Town, di cui uno su un calcio di punizione battuto al limite dell'area di rigore. \u00c8 tornato al West Ham il 19 gennaio 2009, dopo aver disputato nove gare per il Southend, con tre reti all'attivo, in tutte le competizioni. Ha debuttato in Premier League e nel West Ham il 16 marzo, sostituendo Savio Nsereko nella seconda met\u00e0 del match contro il West Bromwich Albion. Stanislas ha poi segnato la prima rete nel primo incontro disputato da titolare: ha infatti realizzato un gol nella vittoria casalinga per due a zero del West Ham sul Sunderland, il 4 aprile 2009.\nCinque giorni dopo la prima rete, ha firmato un contratto con gli \"Hammers\" con scadenza fissata al 30 giugno 2013. Il 31 agosto 2011, \u00e8 passato al Burnley a titolo definitivo.\nNazionale.\nStanislas ha giocato una partita per l', nel 2007. Ha poi debuttato per l' nel corso del 2009, in una sfida contro l'.\nStatistiche.\nPresenze e reti nei club.\n\"Statistiche aggiornate al 9 luglio 2019.\""}
{"id": "2343575", "revid": "125635414", "url": "https://it.wikipedia.org/wiki?curid=2343575", "title": "Gran Premio di Monaco 1996", "text": "Il Gran Premio di Monaco 1996 \u00e8 stata la sesta prova del Campionato mondiale di Formula 1 1996. Svoltosi domenica 19 maggio sul circuito di Monte Carlo, in condizioni di asfalto estremamente bagnato, la gara \u00e8 stata vinta da Olivier Panis su Ligier, alla sua unica vittoria in Formula 1, seguito da David Coulthard su McLaren e da Johnny Herbert su Sauber. Al traguardo giunsero solo quattro vetture, di cui solo tre a pieni giri. In base al regolamento, la gara fu interrotta al limite delle due ore dalla partenza, quando erano stati completati 75 giri sui 78 previsti.\nL'evento vide in tutto il fine settimana un grande afflusso di pubblico, quantificato in circa 130.000 spettatori, di cui la maggior parte italiani e tedeschi, galvanizzati dalle prestazioni in crescendo di Michael Schumacher e della Ferrari.\nVigilia.\nOrganizzazione dell'evento.\nCome da tradizione, l'Automobile Club di Monaco si preoccup\u00f2 dell'organizzazione dell'evento sportivo. Per l'occasione venne riasfaltato completamente il circuito e vennero apportate migliorie per la sicurezza dei piloti. Inoltre furono ampliate le tribune con la messa a disposizione di 300 ulteriori posti a sedere. Il pubblico rispose bene all'iniziativa, tanto che gi\u00e0 a tre mesi dal Gran Premio erano stati venduti 27.000 biglietti, di cui 22.000 solo di posti a sedere. Le previsioni prevedevano un flusso di oltre 80.000 tifosi il giorno della gara per un incasso stimato in circa 60 miliardi di lire.\nA corredo poi della gara di Formula 1 vennero previsti la corsa di Formula 3, la \"Porsche Supercup\" e il \"Renault Sport Spider Elf Trophy\". Il gioved\u00ec, giorno di inizio del fine settimana automobilistico, venne previsto anche, presso l'Espace Fontvieille uno spettacolo di 45 minuti avente come tema il Gran Premio stesso.\nAspetti extra sportivi.\nDurante il fine settimana il pilota della Benetton Gerhard Berger e l'ex campione di motociclismo Barry Sheene vennero denunciati da una commessa australiana con l'accusa di molestie sessuali. I fatti risalirebbero al Gran Premio d'Australia, quando i due avrebbero tentato di abusare della ragazza nel bagno di un centro commerciale dopo essersi nascosti per sfuggire ai tifosi. Un mese pi\u00f9 tardi, comunque, la denuncia venne ritirata.\nAspetti tecnici.\nLa Ferrari port\u00f2 per la gara monegasca un'evoluzione del propulsore tipo 046 gi\u00e0 utilizzato in prova a Imola, leggermente pi\u00f9 potente del precedente.\nProve libere.\nResoconto.\nNelle prove libere del gioved\u00ec il miglior tempo venne ottenuto a sorpresa da Mika H\u00e4kkinen su McLaren, girando in 1'23\"762. Il finlandese ottenne la sua prestazione con poca benzina a bordo e con gomme nuove, precedendo di appena 39 millesimi Damon Hill. Al terzo posto l'altro pilota McLaren David Coulthard. Pi\u00f9 in difficolt\u00e0 Jacques Villeneuve, settimo, il quale aveva difficolt\u00e0 di adattamento al circuito monegasco su cui non correva da diversi anni. Ancora pi\u00f9 indietro i piloti Ferrari con Schumacher undicesimo e Irvine diciassettesimo. Il tedesco, nonostante un problema al cambio, si dichiar\u00f2 tranquillo affermando di aver girato solo a serbatoio pieno e di aver risparmiato un treno di gomme. Sorpresero nelle libere le Minardi che ottennero tempi da met\u00e0 classifica, con Fisichella quattordicesimo e Lamy subito dietro. Numerosi furono anche gli incidenti in questa sessione con Jos Verstappen e Pedro Diniz che incidentarono la loro vettura alla Rascasse e lo stesso Fisichella che colp\u00ec un guard rail.\nRisultati.\nNella giornata di gioved\u00ec, si ebbe la seguente situazione:\nQualifiche.\nResoconto.\nLe qualifiche si svolsero al sabato in condizioni di cielo coperto, ma con pista asciutta. Temendo il rischio pioggia, molti piloti uscirono presto per far segnare un tempo cronometrato. Tra questi Michael Schumacher, che fu il primo a scendere sotto il tempo di 1'21\"000. Dopo un periodo in cui il tempo del tedesco rimase imbattuto, Damon Hill fece segnare il miglior parziale in 1'20\"866, ma a nove minuti dalla fine della sessione Schumacher riusc\u00ec a riprendersi la pole position girando in 1'20\"356. Il tedesco seppe costruire il suo vantaggio nel tratto delle Piscine, in cui guadagn\u00f2 oltre mezzo secondo nei confronti dell'inglese. Terzo fu Alesi, che precedette il compagno di squadra Berger, involontariamente ostacolato proprio da Schumacher che, pensando che le qualifiche fossero terminate, stava compiendo un giro lento per salutare la folla e non si era reso conto che Berger stava compiendo l'ultimo tentativo a disposizione per migliorare il suo tempo. Per evitarlo l'austriaco fin\u00ec in testacoda e non pot\u00e9 migliorarsi. I commissari decisero comunque di non sanzionarlo, guidicando la sua azione totalmente involontaria e priva di malizia. La terza fila venne occupata da Coulthard e Barrichello, seguiti da Irvine, H\u00e4kkinen, rallentato dal testacoda di Berger, Frentzen e Villeneuve, decimo e staccato di oltre un secondo dal compagno di squadra, piuttosto a disagio sul tortuoso tracciato cittadino.\nDietro al canadese si piazz\u00f2 Mika Salo, protagonista di una sessione travagliata; il pilota della Tyrrell, dopo la rottura del propulsore subita nelle libere di sabato mattina, fu costretto a utilizzare il muletto preparato per Katayama prima di poter utilizzare la sua vettura nella parte finale delle qualifiche. Anche il suo compagno di squadra ebbe diversi problemi all'impianto elettronico e alle gomme, non andando oltre la quindicesima piazza. Dodicesimo si piazz\u00f2 Jos Verstappen, seguito da Herbert e Panis; quest'ultimo si disse molto deluso per aver potuto effettuare un solo tentativo prima di avere problemi al motore che lo tennero ai box per il resto della sessione. Nelle ultime posizioni si piazzarono Martin Brundle, Pedro Diniz, le due Minardi, Rosset e le Forti.\nWarm up.\nResoconto.\nDurante il warm up della domenica mattina, il pi\u00f9 veloce fu contrariamente alle attese Olivier Panis, che gir\u00f2 in 1'23\"860, rifilando pi\u00f9 di tre decimi a Mika H\u00e4kkinen e quasi mezzo secondo a Michael Schumacher.\nRisultati.\nNel warm up si ebbe la seguente situazione:\nGara.\nResoconto.\nPrima del via sulla pista cadde un violento acquazzone; siccome il warm up si era svolto con il tracciato ancora asciutto, ai piloti venne concessa una sessione di prove supplementare di un quarto d'ora per girare sulla pista bagnata. Diversi piloti ebbero degli incidenti; tra questi Montermini, che distrusse la sua Forti e non pot\u00e9 prendere parte alla gara. La pioggia smise di cadere prima della partenza, ma la pista rest\u00f2 bagnata e tutti i piloti tranne Verstappen montarono pneumatici da bagnato. Al via Schumacher scatt\u00f2 male a causa di un suo errore nella gestione della frizione elettronica, perdendo la prima posizione a favore di Hill; alla prima curva ci furono diversi contatti, che causarono il ritiro di Verstappen e dei due piloti della Minardi.\nDopo poche curve anche Schumacher, in scia alla Williams del rivale, scivol\u00f2 con la vettura su un cordolo, andando a sbattere contro le barriere; pure Barrichello non complet\u00f2 neppure un giro, ritirandosi alla Rascasse. Hill approfitt\u00f2 della confusione alle sue spalle per guadagnare un grande vantaggio sugli inseguitori, guidati da Alesi e Berger; dietro ai due piloti della Benetton si trovava Irvine, in difficolt\u00e0 a causa di una Ferrari decisamente difficile da guidare; alle spalle del pilota nordirlandese si form\u00f2 una lunga coda di inseguitori, nettamente pi\u00f9 veloci di lui ma incapaci di sopravanzarlo. Hill continu\u00f2 a tenere un ritmo inavvicinabile per tutti, mentre al decimo passaggio Berger si ritir\u00f2 per un problema al cambio; al 18\u00ba giro Frentzen prov\u00f2 a superare Irvine alla prima curva, ma fin\u00ec per tamponarlo, rompendo l'alettone anteriore della sua Sauber e compromettendo la sua gara.\nNel frattempo la pista si asciug\u00f2 e al 28\u00ba passaggio Hill effettu\u00f2 il cambio gomme, montando pneumatici da asciutto; i piloti che ritardarono il cambio gomme (su tutti Alesi e Coulthard) persero molto tempo, anche se il francese della Benetton mantenne la sua seconda posizione, grazie all'enorme vantaggio acquisito su Irvine. Il pilota della Ferrari conservava la terza piazza grazie ad un pit stop effettuato al momento giusto, ma al 35\u00ba passaggio venne sopravanzato da Panis, che con una manovra decisa lo affianc\u00f2 al tornante del Loews, mandandolo a sbattere contro le barriere. Il francese prosegu\u00ec al terzo posto, mentre Irvine venne aiutato a ripartire dai commissari di percorso, riuscendo a rientrare ai box ma perdendo moltissimo tempo. Al 40\u00ba passaggio sulla vettura di Hill si ruppe il motore e l'inglese venne costretto al ritiro; pass\u00f2 cos\u00ec al comando Alesi, con un vantaggio di circa trenta secondi su Panis. Il pilota della Benetton abbandon\u00f2 per\u00f2 nel corso della 60\u00aa tornata, quando una sospensione della sua vettura si ruppe.\nNel frattempo si ritir\u00f2 anche Villeneuve, venuto a contatto con Badoer mentre tentava di doppiarlo; rimasero quindi solo sette vetture in pista, con Panis al comando davanti a Coulthard. A pochi giri dal termine Irvine and\u00f2 in testacoda proprio nella curva nella quale il suo compagno di squadra si era ritirato a inizio gara: il pilota della Ferrari tent\u00f2 di ripartire, ma venne centrato da Salo e H\u00e4kkinen, che stavano sopraggiungendo proprio in quel momento. Panis controll\u00f2 Coulthard fino alla fine della gara, che venne interrotta con tre tornate di anticipo per il superamento delle due ore massime consentite; il francese conquist\u00f2 cos\u00ec la sua prima ed unica vittoria in carriera davanti a Coulthard, Herbert e Frentzen, mentre Salo e H\u00e4kkinen vennero classificati quinto e sesto. Per la Ligier, invece, fu la nona ed ultima vittoria della sua storia, la prima dal Gran Premio del Canada 1981.\nDopo gara.\nNelle interviste del dopo gara Panis si dichiar\u00f2 euforico per la vittoria ottenuta a Monte Carlo, spiegando ai giornalisti di dovere il suo successo sia a una strategia di gara vincente, che prevedeva una vettura con assetto misto e una riduzione al minimo dei pit stop, che ad alcuni azzardi nei sorpassi. Facevano da contraltare alle dichiarazioni del francese quelle di Michael Schumacher, molto deluso dall'errore da lui compiuto e di cui si addoss\u00f2 tutta la responsabilit\u00e0, e di Damon Hill, mai vincente sul tracciato monegasco.\nEddie Irvine, invece, spieg\u00f2 che la sua gara era dovuta ad un assetto sbagliato e che non riusciva a tenere in pista la propria vettura."}
{"id": "2343581", "revid": "287204", "url": "https://it.wikipedia.org/wiki?curid=2343581", "title": "Flames of Paradise", "text": "Flames of Paradise \u00e8 un brano cantato da Jennifer Rush e da Elton John.\nIl brano.\nLa canzone, scritta da Andy Goldmark e Bruce Roberts, \u00e8 un tipico brano pop, influenzato anche dalla musica elettronica; proveniva dall'album della Rush \"Heart Over Mind\" (1987). Elton aveva appena affrontato una delicata operazione alla gola, che gli aveva modificato la voce in maniera sostanziale (tra l'altro, John aveva anche perso l'uso del falsetto che caratterizzava molti dei suoi brani): in questa canzone, ci\u00f2 risulta molto evidente. Il testo, scritto da Andy Goldmark, significa letteralmente \"Fiamme Del Paradiso\".\n\"Flames of Paradise\" fu distribuita come singolo nel 1987 dalla \"CBS Records\": raggiunse una #59 UK e una #36 USA, portando \"Heart Over Mind\" nella Top 40 statunitense. La canzone ebbe inoltre fortuna nella Repubblica Federale Tedesca (#8) e in Svizzera (#7)."}
{"id": "2343587", "revid": "490388", "url": "https://it.wikipedia.org/wiki?curid=2343587", "title": "Eritrocateresi", "text": "L'eritrocat\u00e8resi \u00e8 il processo di distruzione fisiologica degli eritrociti che sono fagocitati dalla polpa splenica e in genere dal reticolo endotelio mentre l'emoglobina, o meglio, il ferro contenuto all'interno del gruppo prostetico, viene riutilizzato per la generazione di bilirubina. L'eritrocateresi avviene anche, in misura inferiore, a livello del fegato e del midollo osseo.\nLa polpa splenica o lienale \u00e8 un parenchima proprio che forma la milza ed \u00e8 completamente avvolto da un involucro fibroso ed elastico (capsula splenica) formato da tessuto connettivo e dal rivestimento peritoneale fusi tra loro.\nLa polpa splenica appare come una sostanza molle, che presenta differenti caratteri: la cosiddetta polpa bianca, costituita da noduli linfatici (noduli lienali del Malpighi) e dalla polpa rossa formata da un esile reticolo connettivale nelle cui maglie si trovano fini arteriole da cui si originano a ciuffo altre arteriole, dette penicillari, che formano una ricca rete di spazi sanguigni (seni venosi o lacune venose) da cui si originano le vene. La polpa rossa \u00e8 costituita da eritrociti, macrofagi, granulociti, piastrine, linfociti e numerose plasmacellule. Questi elementi giungono nella polpa rossa dopo aver percorso le arteriole penicillari. \nIl sistema reticolo endoteliale invece \u00e8 il nome che viene dato al sistema dei fagociti mononucleati o monocito-macrofagi. Come termine non si usa quasi pi\u00f9. I monociti e i macrofagi sono entrambi cellule del sistema immunitario la differenza \u00e8 che i monociti circolano nel sangue e i macrofagi sono nei tessuti. Si usa il termine sistema perch\u00e9 derivano da uno stesso stipite cellulare che poi si differenzia e forma i monociti che rimangono nel sangue mentre la parte di monociti che penetra nei tessuti si differenzia e forma i macrofagi. Il ruolo dei macrofagi nella milza \u00e8 essenziale per esplicare l'eritrocateresi in quanto la polpa rossa della milza ne contiene tantissimi e la loro funzione \u00e8 quella di filtrare il sangue rimuovendo gli eritrociti invecchiati. Se l'eritrocateresi avviene in modo eccessivo la quantit\u00e0 di bilirubina nel sangue aumenta e se supera i 2,5 mg/dl si pu\u00f2 manifestare l'ittero ovvero la colorazione giallastra della cute e della sclera, la parte bianca dell'occhio."}
{"id": "2343589", "revid": "116944", "url": "https://it.wikipedia.org/wiki?curid=2343589", "title": "Bandiera di Torino", "text": ""}
{"id": "2343590", "revid": "287204", "url": "https://it.wikipedia.org/wiki?curid=2343590", "title": "Abd al-Qadir al-Gilani", "text": "Fu il fondatore della confraternita, che da lui prende il nome di Q\u0101diriyya.\nBiografia.\nEra un discendente dell'Ahl al-Bayt, figurando tra i suoi antenati \u02bfAl\u012b ibn Ab\u012b \u1e6c\u0101lib e Fatima bint Muhammad. Suo padre, Ab\u016b \u1e62\u0101li\u1e25 Jengi D\u014dst era un pronipote di al-Hasan ibn Ali mentre sua madre Ha\u1e0drat F\u0101\u1e6dima era una discendente di al-Husayn ibn Ali.\nNacque il 1 Rama\u1e0dan del 470, equivalente al 1078, ad Amul, citt\u00e0 del Tabaristan (oggi Mazandaran) nell'attuale Iran. Perse il padre in giovane et\u00e0 e quando ebbe 8-9 anni la madre lo mand\u00f2 a Baghdad per studiare il Corano.\nFormazione.\nA quel tempo Baghdad era un importante centro culturale islamico. \u02bfAbd al-Q\u0101dir al-J\u012bl\u0101n\u012b ricevette l'insegnamento dapprima dal \"q\u0101\u1e0d\u012b\" Ab\u016b Sa\u02bfd al-Mub\u0101rak al-Mukharrim\u012b, poi da Ab\u016b Bakar ibn Mu\u1e93affar, infine da Ab\u016b Mu\u1e25ammad Ja\u02bffar. Per prepararsi al \"ta\u1e63awwuf\" e purificare il suo essere si rec\u00f2 nei deserti dell'Iraq e trascorse lunghi periodi in meditazione e in pratiche ascetiche, al fine di essere pi\u00f9 vicino ad Allah.\nMorte.\n\u02bfAbd al-Q\u0101dir al-J\u012bl\u0101n\u012b mor\u00ec nella notte di sabato 8 Rabi' al-awwal 561 dell'Egira) che corrisponde al 12 gennaio 1166 a Baghdad all'et\u00e0 di 91 anni. Il suo corpo riposa nel santuario, sulla riva orientale del fiume Tigri, che fu anche la moschea in cui operava e scuola in cui insegnava i fondamenti dell'Islam. Grande \"mujtahid\", \u00e8 tuttora considerato il sufi pi\u00f9 importante nel mondo dell'Islam, tanto che si trovano suoi seguaci in tutte le parti del mondo. Il festival Shaikh Jilani Urs \u00e8 celebrato come gyarvi sharif nel subcontinente indiano e all'estero."}
{"id": "2343592", "revid": "320578", "url": "https://it.wikipedia.org/wiki?curid=2343592", "title": "Abd al-Qadir al-Jilani", "text": ""}
{"id": "2343593", "revid": "1414787", "url": "https://it.wikipedia.org/wiki?curid=2343593", "title": "Contea di Gattara", "text": "La Contea di Gattara \u00e8 un'antica contea italiana.\nEtimologia del toponimo.\n\u00c8 solo di recente che si utilizza il toponimo Gattara, in passato si utilizzava Gattaia. \u00c8 ipotizzabile che gattaia non derivi dall'italiano luogo dei Gatti ma dal celtico \"Gat\" bosco.\nStoria.\nIl luogo che oggi viene indicato come Contea di Gattara era gi\u00e0 noto a partire dalla seconda et\u00e0 del Ferro, tra il VI e il IV secolo a.C. Numerosi sono i reperti d'et\u00e0 romana che attestano la presenza di alcune fattorie nelle localit\u00e0 di Pierozzi e del Lago di Gattara, vicine a Gattara.\nla prima notizia del castello di Gattara risale al 1145. Segue un documento del 1209, con il quale apprendiamo che il castello di Gattara viene dato in concessione dallo Stato della Chiesa alla famiglia dei conti di Carpegna dietro pagamento di un affitto.\nAlleatisi con la citt\u00e0 di Rimini i signori di Gattara nel 1216 prendono parte alla guerra che coinvolse Rimini, opposta a Cesena e Bologna. Nel 1226 il conte Ugo di Carpegna, signore di Gattara, con proprio esercito, scende nuovamente in campo in favore di Rimini e Ravenna contro la Guelfa Faenza.\nCon una politica di espansione nel 1240, i conti di Carpegna Ranieri e Guido sottraggono a Badia Tedalda i castelli di: Santa Sofia, Cicognaia, Monte Rotondo, e il villaggio di Vill'Arsicci.\nNel 1256 il conte Guido di Carpegna, celebrato da Dante Alighieri, in nome di tutta la parentela, stipula un'alleanza con Citt\u00e0 di Castello, obbligandosi ad aiutarsi l'un l'altro con mille fanti e venti cavalli in caso di necessit\u00e0, non poco per gli standard dell'epoca.\nDopo la caduta della casata sveva (1266), la famiglia dei conti di Carpegna si divide: da una parte i conti di Pietracuta (ghibellini) dall'altra i conti di Gattara (guelfi).\nRibaldo di Gattara, che hanno il dominio su questo castello in concessione proprio della Chiesa, \u00e8 di tendenza guelfa. A ragion di questo vediamo che nel 1308 \u00e8 capitano del popolo, nella guelfa Firenze.\nDopo la morte di Pietro di Gattara nel 1409, la contea pass\u00f2 a Galeazzo Malatesta, ma viene ricomprata poco dopo dai conti di Carpegna.\nSegu\u00ec la lotta tra Malatesta e Federico da Montefeltro, il quale con il suo esercito comandato dal Piccinino conquist\u00f2 molti castelli fedeli a Gattara, tra cui quelli di Scavolino, Miratoio, Bascio. Di Gattara, fu conquistato il borgo ma si salv\u00f2 la rocca.\nSigismondo Pandolfo Malatesta con i suoi alleati, venne sconfitto definitivamente nella battaglia del Cesano (1462), presso Senigallia, il 13 agosto 1462. La contea di Gattara verr\u00e0 comunque risparmiata nonostante la sconfitta.\nDopo il trattato del 1463, Gattara si separa nuovamente da Carpegna, ma Gattara e Carpegna cercano le stesse alleanze come quella 1484, dove entrambe chiesero la protezione del papa Innocenzo VIII. Alle fine si allearono con Firenze nel 1490.\nLa \"contea imperiale di Scavolino e Gattara\" appartenne ai conti di Carpegna, quando, nel 1682 per i servigi resi nelle guerre contro i turchi, il conte Ulderico venne elevato dall'imperatore a principe di Bascio e del S.R.I. con voto personale al Reichstag imperiale (1682). Nel 1691 con l'invasione toscana del principato per un conflitto nato con i marchesi Colloredo di Santa Sofia di Marecchia, il principe chiese aiuto all'imperatore che intim\u00f2 il ritiro delle truppe fiorentine. Privo di figli, nomin\u00f2 erede il nipote Emilio dei marchesi Orsini de' Cavalieri Sannesi (1728). Alla sua morte a Parigi nel 1731, tuttavia, si scaten\u00f2 un'aspra lotta di successione che comport\u00f2 poi l'occupazione da parte delle truppe imperiali e toscane il 2 aprile 1748 insieme alla contigua contea di Carpegna Castellaccia. Dal 1741 il principe Emilio ricevette, comunque, la contea di Scavolino fino al 1817, per passare poi nel 1819 al Papa.\nMonumenti.\nTorre XIII-XIV secolo (mastio)\nIdentificata come mastio del castello, ristrutturata in varie epoche, la struttura visibile dovrebbe risalire al Trecento e posizionata su di un impianto originario del Duecento.\nTorre XIII-XIV secolo\nAttualmente inglobata nella chiesa, probabilmente posta a difesa della porta del castello che dava verso la Toscana.:\nChiesa parrocchiale XVI secolo\nLa chiesa di Gattara fu eretta nel XVI secolo su costruzioni preesistenti.\nLa struttura cinquecentesca con campanile gotico sempre del cinquecento \u00e8 stata sostanzialmente modificata nel restauro del 1916/17.\nL'intera struttura interna fu capovolta, un nuovo ingresso a sostituzione di quello precedente fu aperto ad oriente (per tradizione popolare la primitiva via d'accesso si trovava ad occidente o nel lato rivolto alla canonica), l'altare maggiore venne spostato da oriente ad occidente e in tale spostamento il paliotto che vi \u00e8 inserito si spezz\u00f2. Nei lavori di restauro la tomba gentilizia dei conti di Gattara (ramificazione della famiglia Carpegna), che si trovava nel centro della chiesa, venne distrutta e la pietra a copertura del sepolcro fu trasferita nella sacrestia (la pietra tombale gi\u00e0 nel 1574 doveva figurare nella sua prima posizione, ora si trova nel museo diocesano di Pennabilli). Il palco, le colonne, gli archi, la cupola e le nicchie per i santi, sono tutti elementi architettonici aggiuntivi dei lavori di restauro del 1916/17. \nNel 1863 la chiesa di Gattara veniva cos\u00ec descritta: \u201d\u00c8 volta all'oriente ed \u00e8 di antichissima costruzione , come oltre le memorie attesta lo stile della robusta fabbrica a sassi conci\u2026la vecchia chiesa parrocchiale era alquanto da qui distante \u2026e distrutta totalmente dalla rupina , e fu portata qui in questa , che era cappella de' principi di Scavolino\u2026\u201d\nOltre ad essere la chiesa gentilizia dei conti di Gattara - Scavolino altre due note fanno apprendere l'importanza storica che la chiesa ha ricoperto nei secoli; innanzitutto, con i suoi 60 scudi d'entrata era la chiesa pi\u00f9 ricca della contea e della zona, ed inoltre, nonostante il conte Tommaso avesse trasferito nel 1576 la sua residenza da Gattara a Scavolino, per le sue nozze, con oltre duemila invitati, scelse la chiesa di Gattara. Correva l'anno 1585.:\nCelletta della Mandonna del Rosario XVI-XVII secolo\nSecondo credenze medioevali, streghe e diavoli si davano convegno nei crocicchi di campagna, e qui, per allontanare il pericolo, venivano ubicate le cellette.\nLa celletta poteva essere edificata anche nel luogo dove si era manifestato un miracolo.\nLa celletta \u00e8 un edificio benedetto e d\u00e0 certezza che il maligno l\u00ec non si soffermi. Essa \u00e8 quindi luogo di preghiere propiziatorie e breve rifugio, nonch\u00e9 punto di riferimento, per i viandanti durante i loro pellegrinaggi.\nLe cellette appartengono di solito alle comunit\u00e0 o ai privati, ma ponendosi al suo interno immagini sacre, il clero vigila affinch\u00e9 si tratti di quelle ammesse al culto cattolico. \nCaratteristica che individuiamo nella celletta della Madonna del Rosario \u00e8 la presenza ai lati dell'ingresso di due bassi muriccioli dotati di una lastra sommitale assai spessa, molto diffusa negli esemplari pi\u00f9 rustici. La celletta in questione rappresenta una rarit\u00e0 poich\u00e9 una delle poche rimaste nel suo genere e che si erge ancora pressoch\u00e9 intatta. Al momento della sua costruzione si ergeva su di un trivio che collegava il castello di Gattara alla Toscana, oggi ridotto a semplice mulattiera. La celletta in questione \u00e8 databile fine 500, inizi 600 ed \u00e8 quindi fra le primissime della Valmarecchia.\nCasa Torre XII-XIII secolo (Villa Cariggi)\nSi trova in posizione sopraelevata rispetto alla via che collegava Gattara ai castelli del versante Toscano. La base della torre fa presumere la sua edificazione intorno al XII-XIII secolo:\nCelletta \"della madonna del raggio\"\nLa struttura visibile appartiene al XIX secolo ma il suo impianto originario dovrebbe risalire al XVI-XVII secolo.\nLuoghi d'interesse archeologico.\nCampo di Santa Maria (Gattara):\nSodacci di Villa Cariggi torre d'avvistamento :\nSan Martino di Villa Cariggi chiesa :\na\nb\nPierozzi A\nPierozzi B\nIl Lago di Gattara "}
{"id": "2343595", "revid": "110157", "url": "https://it.wikipedia.org/wiki?curid=2343595", "title": "Il sole del sabato", "text": "Il sole del sabato \u00e8 un romanzo dello scrittore italiano Marino Moretti pubblicato nel 1916 dall'editore Treves ma gi\u00e0 uscito precedentemente a puntate sulle appendici del Giornale d'Italia dal 4 giugno al 31 luglio 1913.\nTrama.\nIl romanzo narra la storia di una giovane, la Barberina, che dopo aver fatto l'amore durante la stagione di caccia con Mauro e Niblin va a vivere nella casa di Mauro dove, segregata dagli altri, stringe un forte legame di amicizia con la sorella di Mauro, Elisabetta, che in seguito si far\u00e0 suora. La Barberina rimane incinta ma Mauro non la sposa e presto si allontana da lei. Presto si scopre che il piccolo Vico \u00e8 in realt\u00e0 il figlio di Niblin che cerca di sedurre nuovamente la giovane. Ella per\u00f2 lo rifiuta per dedicarsi solamente al bambino che purtroppo morir\u00e0 presto. Dopo la morte del piccolo Vico la Barberina ritorna di nascosto nella valle della madre. \nCommento della critica.\nCome scrive Giuseppe Zaccaria\" \"Si definiscono, a partire da quest'opera, alcune delle caratteristiche essenziali della narrativa morettiana. In primo luogo l'ambientazione che sar\u00e0 propria di numerose altre vicende: quella del paese romagnolo, che conduce un'esistenza sostanzialmente libera e spregiudicata, aliena da costrizioni o da vincoli reverenziali. La situazione va peraltro riferita al diverso punto di vista da cui vengono vissuti gli avvenimenti: quello degli uomini, sicuri e spavaldi, chiusi nel loro egoismo \"sociale\" e nelle loro convinzioni politiche; quello delle donne, che oppongono, al loro ateismo socialista o repubblicano, la dolcezza e il conforto di una fede religiosa.\"\""}
{"id": "2343598", "revid": "536103", "url": "https://it.wikipedia.org/wiki?curid=2343598", "title": "Porta di I\u0161tar", "text": "La Porta di I\u0161tar (adattato anche in Ishtar secondo la grafia anglofona; trascr. in arabo \u0628\u0648\u0627\u0628\u0629 \u0639\u0634\u062a\u0627\u0631, e in persiano \u062f\u0631\u0648\u0627\u0632\u0647 \u0627\u06cc\u0634\u062a\u0627\u0631) era l'ottava porta della citt\u00e0 interna di Babilonia. Fu costruita attorno al 575 a.C. sotto il re Nabucodonosor II nella parte nord della citt\u00e0, e consacrata alla dea I\u0161tar. \nQuesta porta era alta 14 metri e larga 10, oltre ad avere la funzione di fortificazione d'ingresso.La porta era una meravigliosa opera d'arte ed era collegata alla grande via processionale,che conduceva verso i pi\u00f9 importanti edifici di culto e amministrativi. \nDal 1930 la porta si trova al Pergamonmuseum di Berlino, ricostruita con i materiali recuperati dagli scavi di Robert Koldewey, insieme con una parte della \"Via Processionale\" che passava sotto di essa. La struttura era in realt\u00e0 una doppia porta di cui ci\u00f2 che \u00e8 in mostra nel Pergamonmuseum \u00e8 solo la pi\u00f9 piccola parte frontale. L'ingresso posteriore, pi\u00f9 ampio, \u00e8 custodito nei magazzini del museo, mentre altre parti della porta, e due leoni della Via Processionale, si trovano in vari altri musei come:\nI decori principali della porta sono: leoni, tori, draghi, fiori, su fondo blu, rivestiti con ceramica invetriata."}
{"id": "2343611", "revid": "61051", "url": "https://it.wikipedia.org/wiki?curid=2343611", "title": "Campionato mondiale di scherma 1994", "text": "Il Campionato mondiale di scherma del 1994 si \u00e8 svolto ad Atene in Grecia.\nSono stati assegnati 4 titoli femminili e 6 titoli maschili:"}
{"id": "2343613", "revid": "125406496", "url": "https://it.wikipedia.org/wiki?curid=2343613", "title": "Cima del Pelvo", "text": "La Cima del Pelvo \u00e8 una montagna delle Alpi Cozie alta 3.264\u00a0m. Si trova in alta Val Susa ed interessa i comuni di Cesana Torinese e di Sauze di Cesana, entrambi in Provincia di Torino.\nIl termine \"Pelvo\" \u00e8 un toponimo piuttosto diffuso nelle Alpi Occidentali e deriverebbe da una voce celtica indicante una scoscesa montagna rocciosa.\nLa montagna \u00e8 stata a volte confusa nella cartografia con la vicina Punta Serpentiera, quotata 3.267\u00a0m s.l.m. e che sorge a sud-est del Colle del Pelvo.\nDescrizione.\nLa Cima del Pelvo appartiene allo spartiacque che separa la Valle Argentera dalla Val Thuras. Da essa si diparte un costolone che chiude a nord-ovest il valloncello del Rio Serpentiera, un affluente del Torrente Thures.\n\u00c8 caratterizzata da due versanti piuttosto diversi tra loro: quello sud-occidentale \u00e8 detritico ed ha una pendenza uniforme mentre quello nord-orientale \u00e8 roccioso e strapiomba verso il Vallone del Pelvo, tributario della Valle Argentera. \nLa montagna \u00e8 separata dalla vicina Punta Serpentiera (3.267\u00a0m) dal Colle del Pelvo (3.065\u00a0m), che mette in comunicazione la Valle Argentera con quella di Thures. La prima cima importante che si incontra verso nord-ovest sul crinale Thuras/Argentera \u00e8 invece la Punta Ciatagnera (3.295\u00a0m).\nSul punto culminante si trova una croce metallica.\nAscensione alla vetta.\nLa via di salita normale parte dal Colle del Pelvo e percorre la facile cresta sud-est della montagna. Il colle \u00e8 a sua volta raggiungibile per sentieri (piuttosto incerti) sia dal lato Thuras che dal lato Argentera. \nLa montagna \u00e8 anche una interessante meta sci-alpinistica."}
{"id": "2343624", "revid": "729019", "url": "https://it.wikipedia.org/wiki?curid=2343624", "title": "Mediastino anteriore", "text": "Il mediastino anteriore \u00e8 un compartimento anatomico del torace compreso tra la superficie interna della parete toracica anteriore e la superficie anteriore del pericardio parietale che riveste la superficie sterno-costale del cuore.\nLimiti anatomici.\n\"Anteriormente\" \u00e8 delimitato dalla guaina connettivale che riveste il periostio sternale e le inserzioni tendinee dei muscoli trasversi del torace sulla superficie dell'osso stesso. \"Anteriormente e a sinistra\" il limite \u00e8 rappresentato dalla superficie interna delle cartilagini costali della terza, quarta, quinta e sesta (a volte anche settima) costa.\"Posteriormente\" \u00e8 delimitato:\n\"Lateralmente\" \u00e8 delimitato dalla porzione anteriore delle pleure parietali mediastiniche. \nPu\u00f2 essere inoltre distinto un mediastino anteriore-inferiore e un mediastino anteriore-superiore, in base al limite posto da un piano orizzontale passante per l'angolo di Louis (articolazione tra il manubrio e il corpo dello sterno) e il corpo della quarta-quinta vertebra toracica.\nOrgani del mediastino anteriore.\nIl mediastino anteriore \u00e8 occupato da tessuto adiposo, vasi linfatici che provengono dal fegato, le arterie mammarie interne, le vene mammarie interne e alcune stazioni linfonodali.\nNell'adolescente e nel bambino il timo occupa la maggior parte del mediastino antero-superiore e una piccola parte del mediastino antero-inferiore. Nel soggetto adulto il timo lascia il posto a piccoli tralci e lacinie fibrotiche che testimoniano il processo atrofico. Nella porzione inferiore, al di sotto del corpo adiposo retro sternale (il timo atrofico adulto per l'appunto), viene occupato dal cuore e dal sacco pericardico.\nPatologia.\nIl mediastino anteriore pu\u00f2 essere interessato da processi infiammatori secondari alla propagazione di pericarditi, pleuriti e mediastiniti. Il mediastino anteriore \u00e8 anche sede di patologie cistiche e tumorali quali: timoma, cisti timica, linfoma, teratoma, cisti epidermoide, cisti dermoide, teratocarcinoma, carcinoma embrionario, seminoma, corioncarcinoma, linfangioma cistico, emangioma, lipoma, fibroma, fibrosarcoma, adenoma paratiroideo ectopico, gozzo plongeant e tumori carcinoidi."}
{"id": "2343628", "revid": "1543377", "url": "https://it.wikipedia.org/wiki?curid=2343628", "title": "Esagila", "text": "L'Esagila (lingua sumerica \ud808\udc8d\ud808\ude95\ud808\udd4d\ud808\uddb7, \u00e9-sag-gil-la; lett. \"casa\", \"\u00e9\", nel significato di 'casa' del dio, quindi di 'tempio'; \"la cui testa\", \"sag\", 'testa', qui inteso come 'pinnacolo'; \"\u00e8 posta in alto\", \"il-la\", 'elevata') \u00e8 il nome sumerico del tempio del dio Marduk, poliade di Babilonia (in accadico \"B\u0101bil\u0101ni\", da \"B\u0101b-ili\"; che rende il sumerico KA.DIN.GIR.RA, col significato di \"Porta del Dio\", la citt\u00e0 amorrea fondata nel XIX secolo a.C.) e re degli d\u00e8i nella religione babilonese. Presso l'Esagila era collocata la statua di Marduk, il pi\u00f9 importante simulacro cittadino del dio.\nInsieme alla vicina Etemenanki, lo \"ziqqurat\" cittadino ubicato poco pi\u00f9 a nord del tempio, costituiva il centro religioso principale della citt\u00e0 e di tutta l'area circostante.\nStoria.\nNon si conoscono esattamente le origini di quest'importante tempio babilonese, dedicato alla divinit\u00e0 poliade di Babilonia, Marduk, e sede del suo pi\u00f9 importante simulacro, la c.d. \"statua di Marduk\". Fu probabilmente eretto durante il regno paleo-babilonese di Hammurapi (1792-1750) anche se la sua esistenza pu\u00f2 forse essere retrocessa al regno del suo predecessore Sabium (1844-1831 a.C.) Gi\u00e0 il Cassita Agum II (regno 1592-1565 a.C.) ne oper\u00f2 un restauro all'atto di ricollocarvi la statua di Marduk, recuperata dai razziatori ittiti che l'avevano rubata durante il loro sacco di Babilonia. Un altro restauro \u00e8 attestato al re assiro Salmanassar II (regno 1031-1019 a.C.) che aveva conquistato la citt\u00e0.\nI dati cronologici relativi all'Esagila s'infittiscono durante il periodo c.d. \"Neo-assiro\". Il tempio viene prima ristrutturato dal Caldeo Marduk-apla-iddina II (regno 722-710 a.C.), rivale dei Sargonidi d'Assiria, e poi raso al suolo dall'assiro Sennacherib (regno 705-681 a.C.) quando conquist\u00f2 Babilonia nel 689 a.C.. Il tempio fu poi ricostruito dal figlio di Sennacherib, Esarhaddon (regno 680-669 a.C.) ed abbellito dal nipote Assurbanipal (regno 669-631 a.C.). Lo \"zenit\" strutturale della Esagila fu opera degli sovrani dell'Impero neo-babilonese che stronc\u00f2 la potenza assira: Nabopolassar (regno 625-604) e, soprattutto, suo figlio Nabucodonosor II (regno 604-562 a.C.) che ampli\u00f2 e ristruttur\u00f2 sia l'Esagila sia la Etemenanki come testimoniato dai numerosi mattoni votivi a lui dedicati trovati presso entrambi gli edifici.\nSecondo Erodoto, il re persiano Serse lo sconsacr\u00f2 dopo aver messo a sacco la citt\u00e0 nel 482 a.C. Alessandro Magno ne ordin\u00f2 la ricostruzione e l'Esagila continu\u00f2 a essere mantenuto per tutto il periodo ellenestico. Cadde in rovina con l'abbandono graduale di Babilonia sotto l'impero dei Parti nel I secolo a.C. e smise la sua funzione nel III secolo d.C.\nL'Esagila fu riscoperta da Robert Koldewey nel 1900 insieme al resto dell'antica Babilonia ma non fu oggetto di studi analitici prima del 1910.\nIl mito.\nLa costruzione della Esaglia \u00e8 oggetto di specifici riferimenti all'interno della mitologia babilonese. Nella fattispecie, il mito babilonese della creazione, la \"En\u016bma eli\u0161\", ricorda che fu Marduk stesso a costruire prima Babilonia e poi la Esaglia. Il tempio, posto al centro della citt\u00e0 che a sua volta era concepita come centro del mondo, era quindi il punto cardine del creato secondo i babilonesi.\nDescrizione.\nNel momento del suo massimo splendore, l'area del santuario era di 170x110 m con una pianta comunque irregolare.\nCos\u00ec il greco Erodoto narra lo stato del tempio di Marduk nel V secolo a.C.:\nLa \"Tavola dell'Esagila\".\nI dati della c.d. \"tavoletta dell'Esagila\", copiata da testi pi\u00f9 antichi nel 229 a.C., descrive Esagila nelle righe 1\u201315 prima di passare alla \"ziqqurat\" Etemenanki, hanno aiutato la ricostruzione del tempio. La tavoletta, descritta da George Smith nel 1872, scomparve per qualche tempo in mani private prima di riemergere e di cominciare ad essere interpretata.\nLa tavoletta Esagila contiene metodi di calcolo babilonesi considerati sacri poich\u00e9 si legge sul retro \"lascia che l'iniziato mostri l'iniziato, il non iniziato non deve vederlo\". Sulla parte anteriore, la tavoletta spiega la storia e l'ingegneria del Etemenanki, la \"Torre di Babele\" della Bibbia."}
{"id": "2343629", "revid": "3732", "url": "https://it.wikipedia.org/wiki?curid=2343629", "title": "Omnibus (periodico 1937)", "text": "Omnibus. Settimanale di attualit\u00e0 politica e letteraria fu un settimanale d'informazione italiano fondato nel 1937 da Leo Longanesi, che ne fu l'unico direttore durante sua breve vita. Fu pubblicato fino al 29 gennaio 1939.\nConsiderato il progenitore dei settimanali d'informazione italiani, \u00abOmnibus\u00bb apr\u00ec la strada a quello che divenne il popolare genere del rotocalco. Il periodico fu un modello per i rotocalchi del dopoguerra. Sul settimanale di Longanesi si trovarono per la prima volta la tecnica di stampa (la rotocalcografia), i criteri d'impaginazione, l'importanza data alle fotografie (usate consapevolmente come mezzo per attirare il lettore) che saranno adottati dai settimanali d'attualit\u00e0 del dopoguerra. Fu una palestra di giornalismo per uomini come Arrigo Benedetti, Mario Pannunzio ed Indro Montanelli.\nIl nome.\nIl pronome latino \"omnibus\" (\"per tutti\", dativo plurale di \"omnis\") potrebbe oggi far pensare all'idea di uno sguardo al passato, o della rievocazione dei tempi andati, per esempio quelli di Roma antica. Al contrario, il vocabolo all'epoca era in uso. \nIn Francia, ad esempio, la \"voiture omnibus\" era un veicolo pubblico motorizzato (ma in origine trainato da cavalli) che trasportava esclusivamente le persone con i loro bagagli personali. La scelta del nome della rivista fu rivelatrice del programma del suo direttore: \"Omnibus\" \u00e8 destinato a tutti e vi \u00e8 di tutto, coniugando qualit\u00e0 e gusti popolari. Il rivolgersi a tutti significa inoltre uscire dal mondo chiuso in se stesso di \"Strapaese\", il movimento culturale cui Longanesi aveva fino ad allora aderito.\nStoria.\nFondazione.\nFin dal 1935 Leo Longanesi inizi\u00f2 a progettare un giornale illustrato d'informazione stampato in rotocalco. Chiese un'autorizzazione personale a Benito Mussolini, che ottenne nel gennaio 1936 ad una condizione: la nomina di Tomaso Monicelli come amministratore. Ottenuto il via libera, Longanesi trov\u00f2 un editore nel milanese Angelo Rizzoli, che il giornalista prediligeva per i suoi avanzati macchinari per la stampa. L'editore milanese, infatti, aveva gi\u00e0 introdotto le macchine a rotocalco nelle proprie tipografie. Rizzoli, che non credeva fino in fondo nel successo della rivista, non consent\u00ec per\u00f2 a Longanesi di organizzare una redazione. Longanesi dovette quindi affidarsi a collaboratori esterni. Scelse Mario Pannunzio (27 anni) e Primo Zeglio (31 anni, compagno di studi di Pannunzio al Centro sperimentale di cinematografia di Roma) per la critica cinematografica, mentre affid\u00f2 ad Arrigo Benedetti (coetaneo di Pannunzio, di cui \u00e8 amico; entrambi vengono da Lucca) la critica letteraria.\nIl giornale, quando nacque, ebbe due editori: Rizzoli e Mondadori. Il fatto, abbastanza insolito, sembra fosse dovuto alle pressioni del regime. Dopo soli sei mesi di coabitazione, comunque, la sinergia si sciolse e Rizzoli rimase l'editore unico del settimanale.\nContenuti della rivista.\nIl primo numero usc\u00ec a Roma il 28 marzo 1937 - con la data del 3 aprile - al prezzo di 1 lira. La pagina era divisa in sei colonne, la foliazione era di 16 pagine. Longanesi stesso scelse il carattere tipografico Bodoni. Il formato della rivista, inusuale per l'Italia, il \"Nordic\" (40 x 56 cm), era simile a quello dei quotidiani, che all'epoca adottavano il formato lenzuolo (43 x 58/59 cm).\nEssendo nato d'intesa con le alte autorit\u00e0 del fascismo, il settimanale ottemper\u00f2 alle direttive del Ministero della cultura popolare per quanto riguarda gli articoli di politica, interna ed estera. In tale ambito non fu diverso dagli altri giornali di regime. Nel campo della cultura invece Omnibus ebbe un atteggiamento completamente differente: le critiche al cinema e al teatro italiani furono serrate, il linguaggio disinvolto e anticonvenzionale. Con \u00abOmnibus\u00bb Longanesi fece un settimanale di dibattito culturale e artistico, di curiosit\u00e0 mondana e satira di costume, di musica e di teatro. Il debutto fu un successo: vennero vendute 42\u00a0000 copie. Longanesi (che cur\u00f2 la fattura della rivista ma non vi scrisse direttamente) diede un taglio completamente nuovo ed innovativo all'offerta informativa, con inchieste ed articoli storici e politici, inserendo anche saggi di cultura letteraria (racconti a puntate, poesie, dibattiti). \nFin dal suo esordio il rotocalco ebbe una struttura e un'impaginazione ben definite, che non sarebbero pi\u00f9 mutate. Le rubriche fisse di \u00abOmnibus\u00bb furono:\nVi era poi la rubrica a scadenza non fissa \u00abIl Demone quotidiano\u00bb, che raccoglieva scritti sopra le righe e ironici. In ogni numero comparivano inoltre i graffianti e divertenti disegni di Mino Maccari. Gli altri autori delle vignette satiriche furono: Amerigo Bartoli, Bernardo Leporini e Giuseppe Novello. Inoltre, la fantasia del direttore, unita alla sua verve polemica ed alla sua acuta intelligenza, origin\u00f2 quelle famose \"fotografie innovative e provocatorie\" (riunite in una pagina in fondo alla rivista intitolata \u00abAlbum di famiglia\u00bb) che ispirarono tutta la stampa d'informazione italiana del dopoguerra. Nel 1938, dopo un anno di vita, il settimanale sfior\u00f2 la tiratura di 100\u00a0000 copie.\nOgni articolo era poi corredato da grandi fotografie, molto pi\u00f9 nitide di quelle che apparivano sugli altri settimanali grazie alla stampa in rotocalco. Realizzate da Cesare Barzacchi su soggetti scelti da Longanesi (la cui abilit\u00e0 nell'uso delle fonti iconografiche era un punto di forza del giornale), le fotografie non avevano solo lo scopo di accompagnare l'articolo, ma rafforzavano e ampliavano i contenuti. L'immagine si adattava alle esigenze della comunicazione, diventando ora documento freddo e distaccato della realt\u00e0, ora occhio critico verso la societ\u00e0.\nLa chiusura.\nLonganesi aveva assunto nei confronti del regime una posizione che veniva percepita come troppo indipendente e autonoma. L'occasione per un intervento diretto del Ministero della cultura popolare venne da un articolo di Alberto Savinio, apparso a pag. 4 sul numero del 28 gennaio 1939. L'articolo, dedicato alla celebrazione a Napoli di Giacomo Leopardi, nel 102\u00ba anniversario della morte, era intitolato \u00abIl sorbetto di Leopardi\u00bb. Giudicato irriverente, cost\u00f2 l'ordine di sospensione a tempo indeterminato delle pubblicazioni.\nLa mano pesante del regime non si fece sentire solo nel gennaio 1939: nel complesso, tutta la breve esistenza di \u00abOmnibus\u00bb fu difficile. Gino Visentini, allievo di Longanesi, ricorda:\nIl 2 febbraio, il giorno stesso del ricevimento del telegramma, Longanesi scrisse una lettera al ministro Alfieri, cui chiese di rivedere il provvedimento. Seguirono due lettere a Mussolini, senza esito.\nLo stesso ministro Alfieri ricevette, il giorno dopo la sospensione di \u00abOmnibus\u00bb, un telegramma del podest\u00e0 di Napoli (Giovanni Orgera) che esprimeva \u201cil ringraziamento della citt\u00e0 per il vostro energico rapido salutare provvedimento\u201d.\nFirme.\nLa collezione di Omnibus comprende 96 numeri, di cui: 39 usciti nel 1937, 53 nel 1938 e 4 nel 1939. \nPer decisione dell'editore, il settimanale non ebbe una redazione con giornalisti contrattualizzati a tempo pieno. Leo Longanesi si avvalse quindi di una schiera di collaboratori, molti dei quali erano estranei al mondo ufficiale della cultura di allora:\nLeo Longanesi non firm\u00f2 alcun articolo con il proprio nome. Ma la sua mano fu presente ovunque nel settimanale: dalla scelta della veste tipografica, all'impaginazione e alle fotografie; Longanesi inoltre rivedeva e correggeva personalmente i testi degli articoli prima di pubblicarli.\nSul settimanale apparvero anche le firme di:\nIndro Montanelli collabor\u00f2 al giornale con diversi pseudonimi, come \"L'addetto alle schede\", \"Il tarlo\" e \"L'Archivista\". Nel 1937 il settimanale pubblic\u00f2 alcuni reportage col suo nome dalla Spagna dove infuriava la guerra civile (\"Da un fronte all'altro\", 7 agosto 1937).\nAutori pubblicati.\nStranieri.\n\u00abOmnibus\u00bb pubblic\u00f2 i pi\u00f9 recenti scrittori statunitensi, come Ernest Hemingway (tradotto da Elio Vittorini). Dei seguenti autori usc\u00ec almeno un racconto a puntate:: \nAltri autori pubblicati furono: James Cain, Erskine Caldwell, Michael Fessier, Howard Fast, William Saroyan e John Fante; gli inglesi Richard Hughes e James Hilton, il ceco Karel \u010capek, il russo Michail Zoscenko, il cinese Lu Hsun. Alcuni di essi furono tradotti per la prima volta in Italia."}
{"id": "2343642", "revid": "729019", "url": "https://it.wikipedia.org/wiki?curid=2343642", "title": "Tommaso Dal Molin", "text": "Biografia.\nTomaso, italianizzato in Tommaso, nacque a Molino di Altissimo, frazione del comune di Altissimo, il 13 gennaio 1902, figlio di Gaetano e Virginia Peroni. Si trasferisce, con la famiglia, dopo pochi anni a Chiampo in via Bonifacio Biolo, dove diviene membro dell'Azione Cattolica della Pieve di Chiampo.\nDopo aver lavorato alle Officine Pellizzari di Arzignano, decide di arruolarsi nella Regia Aeronautica come aviere di leva nel 1922, assegnato al ITT Raggruppamento Aeroplani da caccia e il 13 ottobre dello stesso anno riesce ad ottenere il brevetto di pilota.\nLa sua predisposizione e la sua abilit\u00e0 dimostrata in servizio nelle varie Squadriglie da caccia della Regia Aeronautica sia in addestramento che come pilota acrobatico gli permette di essere scelto per rappresentare l'Italia nelle gare internazionali d'acrobazia tra le quali le gare internazionali di Zurigo ove si distinse in maniera particolare.\nNel maggio 1928 Dal Molin entra nella Scuola del Reparto Alta Velocit\u00e0 di Desenzano del Garda, al comando del tenente colonnello Mario Bernasconi, ed inizia la preparazione specifica per la partecipazione alla Coppa Schneider.\nPartecipa quindi all'edizione del 1929 del Trofeo che in quell'anno si disput\u00f2 tra il 6 e 7 settembre sul circuito aereo a Calshot, sull'Isola di Man. Bench\u00e9 la superiorit\u00e0 dei due Supermarine S.6 risultasse palese, riesce ad arrivare secondo, dietro all'S.6 pilotato dall'ufficiale Richard Waghorn, ai comandi del suo idrocorsa Macchi M.52R, impresa che lo vedr\u00e0 insignito della medaglia d'argento al valore aeronautico.\nRimase vittima di un incidente mortale il 18 gennaio 1930, sul lago di Garda, ai comandi dell'idrocorsa Savoia-Marchetti S.65 mentre svolgeva i test di volo del nuovo modello. Le fasi di recupero della salma vennero seguite dal suo amico Arturo Ferrarin che si trovava a bordo di una barca. Dopo la sua morte furono celebrati tre funerali solenni celebrati, uno a Desenzano, alla presenza di Gabriele D'Annunzio, uno nel tempio di San Lorenzo a Vicenza ed uno a Chiampo.\nRiconoscimenti.\nA Dal Molin \u00e8 intitolato un museo a Vicenza, sito nelle vicinanze delle strutture dello smantellato aeroporto di Vicenza. Una via di Chiampo, una di Arzignano e una di Desenzano del Garda portano il suo nome, cos\u00ec come lo stadio di Arzignano e le scuole elementari di Chiampo e quelle di Molino di Altissimo."}
{"id": "2343649", "revid": "599013", "url": "https://it.wikipedia.org/wiki?curid=2343649", "title": "Missionari di la Plaine", "text": "I Missionari di la Plaine (in francese \"Missionnaires de la Plaine\") sono un istituto religioso maschile di diritto diocesano originario della diocesi di Lu\u00e7on: i membri di questa congregazione pospongono al loro nome la sigla M.D.P.\nStoria.\nLa congregazione venne fondata da Gabriel Martin (1873-1949): superiore di una compagnia sacerdoti diocesani impegnati nella predicazione delle missioni popolari nelle zone rurali della Vandea meridionale, tra il 1910 e il 1915 organizz\u00f2 un sodalizio di sacerdoti per l'evangelizzazione di La Plaine, una regione della diocesi di Lu\u00e7on che si era mostrata refrattaria all'opera dei suoi missionari.\nLa comunit\u00e0 estese presto la sua missione alle opere pastorali nelle parrocchie pi\u00f9 abbandonate della diocesi. Ottenuto il \"nihil obstat\" della Congregazione per i Religiosi (4 gennaio 1928), il vescovo di Lu\u00e7on, Gustave-Lazare Garnier, eresse il sodalizio in congregazione clericale di diritto diocesano con decreto del 12 luglio 1928.\nLa spiritualit\u00e0 della congregazione si rif\u00e0 all'opera di santa Teresina del Bambin Ges\u00f9 e del Volto Santo, verso la quale il fondatore portava una spiccata devozione.\nAttivit\u00e0 e diffusione.\nI Missionari di la Plaine si dedicano al ministero parrocchiale, alla predicazione delle missioni popolari e al servizio dei santuari.\nSono presenti in varie zone della Francia (Vandea, Berry, Charente Marittima, \u00cele-de-France) e in Madagascar: la sede generalizia \u00e8 a Chaill\u00e9-les-Marais.\nL'istituto conta circa 50 religiosi."}
{"id": "2343653", "revid": "121651563", "url": "https://it.wikipedia.org/wiki?curid=2343653", "title": "Istituzionalismo (economia)", "text": "In economia con il termine istituzionalismo si indica quella corrente del pensiero economico americano che nasce alla fine del XIX secolo, con un approccio interdisciplinare che si contrappone al formalismo deduttivo del ragionamento prevalente nella scienza economica.\nTra i maggiori esponenti si annoverano Thorstein Veblen, Wesley Clair Mitchell e John Commons. \nPunto comune tra questi economisti \u00e8 l'avversione al pensiero marginalista ortodosso e alle sue teorie in quanto ritenute eccessivamente astratte, nonch\u00e9 alla sua tendenza ad isolarsi dalle altre branche degli studi sociali. L'Istituzionalismo, invece, considera l'economia come il prodotto dell'azione delle istituzioni sociali considerate nella loro concretezza, come ad esempio le famiglie o le istituzioni politiche.\nNessuno tra questi autori \u00e8 riuscito tuttavia a costruire un sistema coerente che fosse capace di sostituire la teoria ortodossa, ma del loro lavoro sono rinvenibili chiari segni in diversi lavori scientifici, in particolare in due opere di John Kenneth Galbraith, \"Il nuovo stato industriale\" e \"La societ\u00e0 opulenta\"."}
{"id": "2343655", "revid": "729019", "url": "https://it.wikipedia.org/wiki?curid=2343655", "title": "Helno", "text": "Biografia.\nDi origine italiana, Helno nasce nella banlieue parigina, a Montreuil, il 25 dicembre 1963. Al giorno di nascita \u00e8 legato il suo nome di battesimo (\"No\u00ebl\", cio\u00e8 Natale in francese), dal cui verlan ricaver\u00e0 il proprio nome d'arte.\nDopo un'adolescenza punk debutta sulla scena musicale parigina degli anni 80, facendo parte del gruppo musicale \"Lucrate Milk\" e successivamente dei \"B\u00e9rurier Noir\". Nel 1984 recita la parte di un punk nel film \"L'Affaire Des Divisions Morituri\" di Fran\u00e7ois-Jacques Ossang.\nNel 1987 fonda il gruppo musicale Les N\u00e9gresses Vertes che arriver\u00e0 al successo appena prima della sua morte, esibendosi all'Olympia di Parigi e in vari tour all'estero (in Inghilterra, a Los Angeles, a Beirut e a Tokyo).\nMuore nella notte tra il 21 e il 22 gennaio 1993 a soli 29 anni, a causa di un'overdose di eroina, tre ore dopo aver terminato la registrazione della trasmissione musicale Taratata.\nOggi \u00e8 sepolto nel Cimitero parigino di Pantin. Il suo epitaffio, tratto da \"La Chanson De Van Horst\" di Jacques Brel, recita: \"De Foire en Foire, De Verre en Verre, De Boire en Boire, Je Mords Encore a Pleine Dents, Je Suis un Mort, Encore Vivant\".\nOmaggi.\nManu Chao gli ha dedicato la canzone \"Helno est mort\", contenuta nell'album \"Sib\u00e9rie m'\u00e9tait cont\u00e9ee\". I Modena City Ramblers gli hanno dedicato la canzone \"Morte di un poeta\", contenuta nell'album \"Riportando tutto a casa\"."}
{"id": "2343662", "revid": "110157", "url": "https://it.wikipedia.org/wiki?curid=2343662", "title": "Triolo (fiume)", "text": "Il Triolo \u00e8 un torrente situato nel foggiano dalla lunghezza di 50\u00a0km.\nAffluente di destra del torrente Candelaro presso il Ponte di Villanova.\nSuo affluente \u00e8 il canale Ferrante."}
