{"id": "2406058", "revid": "466539", "url": "https://it.wikipedia.org/wiki?curid=2406058", "title": "Iosif Stalin", "text": "Nato Iosif Vissarionovi\u010d D\u017euga\u0161vili ( ; , \"Ioseb Besarionis Dze Jugha\u0161vili\"), govern\u00f2 l'Unione Sovietica dopo la morte di Lenin, reggendo la carica di segretario generale del PCUS dal 1922 fino alla propria morte.\nGeorgiano di umili origini, Stalin visse una giovinezza avventurosa come rivoluzionario socialista attivista, prima di assumere un ruolo importante di dirigente all'interno della fazione bolscevica del Partito Operaio Socialdemocratico Russo guidata da Lenin. Fu capace organizzatore, dotato di grande energia e di durezza di modi e di metodi, strettamente fedele alle direttive di Lenin, e divenne uno dei capi della rivoluzione d'ottobre e del nuovo Stato socialista, l'Unione Sovietica. Il suo ruolo e il suo potere politico crebbero durante la guerra civile russa in cui svolse compiti politico-militari di grande importanza, entrando spesso in rivalit\u00e0 con Lev Trockij.\nNonostante le critiche mossegli da Lenin nell'ultima parte della sua vita e il duro contrasto con Trockij, alla morte di Lenin assunse progressivamente, grazie alla sua abilit\u00e0 organizzativa e politica e al ruolo di segretario generale del partito, la carica politica pi\u00f9 alta in Unione Sovietica. Dopo aver sconfitto politicamente prima la sinistra di Trockij rivolta contro Zinoviev e Kamenev, coi quali era alleato, poi l'opposizione mossagli da Kamenev e Zinoviev che gli si erano contrapposti, poi ancora l'improvvisata e velleitaria alleanza che si form\u00f2, nell'aprile 1926, tra gli ex acerrimi rivali Trockij, Zinov'ev e Kamenev e, infine, la destra di Bucharin, Rykov e Tomskji, Stalin adott\u00f2 una prudente politica di costruzione del \"socialismo in un solo Paese\", mentre nel campo economico mise in atto le politiche di interruzione della NEP, di collettivizzazione graduale delle campagne e di rapida industrializzazione mediante i piani quinquennali, basata sul rapido sviluppo dell'industria pesante (di cui lo stacanovismo divenne l'emblema) portando a gravi interruzioni della produzione alimentare che contribuirono alla carestia del 1932-1933, che uccise milioni di persone.\nA met\u00e0 degli anni trenta, in una fase di superamento delle difficolt\u00e0 economiche e di crescita industriale, Stalin cominci\u00f2 il tragico periodo delle purghe e del grande terrore in cui progressivamente elimin\u00f2 fisicamente, con un metodico e spietato programma di repressione, tutti i suoi reali o presunti avversari nel partito, nell'economia, nella scienza, nelle forze armate e nelle minoranze etniche. Per rafforzare il suo potere e lo Stato sovietico contro possibili minacce esterne o interne di disgregazione, Stalin utilizz\u00f2 il vasto sistema di campi di detenzione e lavoro (\"gulag\") in cui furono imprigionati in condizioni miserevoli milioni di persone.\nNel campo della politica estera Stalin, timoroso delle minacce tedesche e giapponesi alla sopravvivenza dell'Unione Sovietica, in un primo momento adott\u00f2 una politica di collaborazione con l'Occidente secondo la dottrina della sicurezza collettiva; dopo l'accordo di Monaco, con cui Regno Unito e Francia davano a Hitler carta bianca per lo smembramento della Cecoslovacchia, Stalin, sospettoso delle potenze occidentali e intimorito dalla potenza tedesca, prefer\u00ec ricercare un accordo temporaneo con la Germania nazista che favor\u00ec l'espansionismo sovietico verso occidente e i Paesi baltici.\nColto di sorpresa dall'attacco iniziale tedesco con il quale la Germania nazista violava il patto di non aggressione sottoscritto dalle due potenze solo due anni prima, nonostante alcuni errori di strategia militare nella fase iniziale della guerra, Stalin seppe riorganizzare e dirigere con efficacia il Paese e l'Armata Rossa fino a ottenere, pur a costo di gravi perdite militari e civili, la vittoria totale nella grande guerra patriottica. Stalin rivest\u00ec un ruolo di grande importanza nella lotta contro il nazismo e nella sconfitta di Hitler; le sue truppe, dopo aver liberato l'Europa orientale dall'occupazione tedesca, conquistarono Berlino e Vienna, costringendo lo stesso Hitler al suicidio.\nDopo la vittoria Stalin, divenuto detentore di un enorme potere in Unione Sovietica e nell'Europa centro-orientale e assurto al ruolo di capo indiscusso del comunismo mondiale, accrebbe il suo dispotismo violento riprendendo politiche di terrore e di repressione, mentre l'URSS soffriva un'altra carestia e sviluppava armi nucleari. Mor\u00ec a causa di un'emorragia cerebrale nel 1953, lasciando l'Unione Sovietica ormai trasformata in una grande potenza economica, una delle due superpotenze mondiali dotata di armi nucleari, e guida del mondo comunista.\nDal 1956, a partire dal XX Congresso del PCUS, Stalin, che era stato oggetto di un vero e proprio culto della personalit\u00e0 da parte di dirigenti e simpatizzanti del comunismo mondiale, \u00e8 stato sottoposto a pesanti critiche da parte di politici e storici per la sua attivit\u00e0 politica e per i suoi spietati metodi di governo.\nBiografia.\nOrigini e formazione.\nStalin nacque a Gori, Georgia, il 6 dicembre 1878 dal calzolaio Vissarion D\u017euga\u0161vili (1853-1909) e da Ekaterina Geladze (1858-1937), contadina. Picchiato spesso dal padre alcolizzato, ma anche dalla madre, devota ortodossa, Stalin ebbe per tutta la sua esistenza rapporti difficili con la propria famiglia; alcuni studiosi hanno ritenuto che tali conflitti familiari abbiano provocato in lui diverse turbe psicologiche, tuttavia le affermazioni furono smentite dal diretto interessato che, di fronte a una precisa domanda del biografo tedesco Emil Ludwig alla domanda \u00abCosa ti ha spinto a diventare oppositore? Potrebbe essere un abuso genitoriale?\u00bb Stalin rispose: \u00abNo. I miei genitori mi hanno trattato abbastanza bene. Un'altra cosa \u00e8 il seminario teologico, dove ho studiato allora. Per protesta contro il regime umiliante e i metodi gesuiti che c'erano in seminario, ero pronto a diventare e sono diventato davvero un rivoluzionario, un sostenitore del marxismo...\u00bb In seguito, in un suo manuale di marxismo scolastico, Stalin parl\u00f2 del padre come un classico esempio di proletario con una coscienza ancora \"piccolo-borghese\", ma prescindendo da tali conflitti il famoso psicologo Erich Fromm lo avrebbe poi classificato nel suo libro \"Anatomia della distruttivit\u00e0 umana\" come un \u00absadico non sessuale\u00bb.\nNel 1888, la madre, nonostante le umili condizioni, volle introdurre Iosif agli studi nella Scuola Teologica Ortodossa di Gori, nella quale consegu\u00ec l'equivalente del diploma nel giugno 1894.\nNel settembre del 1894, Iosif super\u00f2 gli esami di ammissione si immatricol\u00f2 al Seminario Teologico Ortodosso di Tbilisi. Fu all'universit\u00e0 che venne a contatto per la prima volta con il marxismo e gi\u00e0 all'inizio del 1895 inizi\u00f2 a frequentare gruppi clandestini di marxisti rivoluzionari espulsi dal governo nel Transcaucaso. Successivamente, lo stesso Stalin ha ricordato:\u00abSono entrato nel movimento rivoluzionario quando sono entrato in contatto con i gruppi clandestini marxisti russi, che allora vivevano in Transcaucasia. Questi gruppi hanno avuto una grande influenza su di me e mi hanno instillato un gusto per la letteratura marxista clandestina.\u00bb\nSecondo lo storico inglese Simon Sebag Montefiore, Stalin era uno studente estremamente dotato che ricevette voti alti in tutte le materie: matematica, teologia, greco e russo. Stalin amava la poesia, e nella sua giovinezza scrisse egli stesso poesie in georgiano, che attirarono anche l'attenzione di alcuni letterati dell'epoca.\nNel 1898, Stalin acquis\u00ec l'esperienza di propagandista grazie a un incontro con i lavoratori nell'appartamento del rivoluzionario Vano Sturua e presto inizi\u00f2 a guidare un circolo operaio di giovani ferrovieri, inizi\u00f2 a insegnare in diversi circoli operai e invent\u00f2 per loro persino un curriculum marxista. Nell'agosto dello stesso anno, Stalin si un\u00ec all'organizzazione socialdemocratica georgiana \"Mesame-dasi\" (\"Terzo gruppo\"). Insieme a Ketskhoveli e Tsulukidze, Stalin forma il nucleo della minoranza rivoluzionaria di questa organizzazione.\nIl 29 maggio 1899, un mese prima della conclusione del suo quinto e ultimo anno di studi, venne espulso dal seminario per l'attivit\u00e0 di promozione del marxismo tra i seminaristi e i lavoratori nelle officine ferroviarie. Il certificato rilasciatogli non fu quindi la laurea, ma indicava che aveva superato quattro classi su cinque ed era abilitato all'insegnamento esclusivamente nelle scuole elementari.\nTuttavia la preparazione culturale non imped\u00ec a Stalin di essere ammesso all'Osservatorio fisico di Tbilisi nel dicembre 1899, come calcolatore e osservatore.\nIl 23 aprile 1900 Stalin, assieme Vano Sturua e Zakro Chodrishvili organizzarono il comizio Mayovka, riunendo circa 400-500 lavoratori. Alla manifestazione, tra gli altri, parl\u00f2 lo stesso Stalin: l'intervento fu la prima apparizione di Stalin davanti a un grande raduno di persone. Nell'agosto dello stesso anno, Stalin partecip\u00f2 alla preparazione e alla conduzione di una grande manifestazione dei lavoratori di Tbilisi: uno sciopero nelle officine ferroviarie principali. Dal 1\u00ba al 15 agosto presero parte allo sciopero fino a 4000 persone.\nIl 21 marzo 1901, la polizia zarista perquis\u00ec l'osservatorio fisico dove Stalin viveva e lavorava, tuttavia, riusc\u00ec a sfuggire all'arresto, entrando in clandenist\u00e0 e diventando un rivoluzionario fuorilegge.\nLe idee politiche e il pensiero.\nIn questo periodo si dedic\u00f2 anche alla letteratura (suo interesse dall'et\u00e0 di quindici anni), scrivendo poesie che sarebbero poi state giudicate, sebbene anonime (pubblicate sotto lo pseudonimo di \"Soselo\") fino a dopo la morte, di buon livello. Nel 1949 blocc\u00f2 l'iniziativa di Beria di pubblicare le sue opere letterarie sotto l'egida di Boris Pasternak e altri traduttori.\nIl contatto con le idee e con l'ambiente dei deportati politici lo avvicin\u00f2 al socialismo e alla convinzione sulle teorie del marxismo. Entrato nel 1898 nel partito socialdemocratico (Partito Operaio Socialdemocratico Russo, POSDR), lavor\u00f2 per qualche tempo al locale osservatorio astronomico. Da allora cominci\u00f2 soprattutto un'intensa attivit\u00e0 politica di propaganda, oltre che di istigazione agli scioperi nelle varie fabbriche georgiane, che lo portarono ben presto a conoscere il rigore della polizia del regime.\nDopo essere stato arrestato nel 1900 e continuamente sorvegliato, nel 1902 lasci\u00f2 la sua citt\u00e0 per stabilirsi a Batumi, dove per\u00f2 venne subito imprigionato e condannato a un anno di carcere, seguito da un triennio di deportazione in Siberia. Fuggito nel 1904, Stalin torn\u00f2 a Tbilisi e nei mesi successivi partecip\u00f2 con energia e notevole capacit\u00e0 organizzativa al movimento insurrezionale, che vide la formazione dei primi soviet di operai e di contadini.\nNel novembre del 1905, dopo aver pubblicato il suo primo saggio, \"A proposito dei dissensi nel partito\", divenne direttore del periodico \"Notiziario dei lavoratori caucasici\" e in Finlandia, alla conferenza bolscevica di Tampere, incontr\u00f2 per la prima volta Vladimir Lenin, accettandone le tesi sul ruolo di un partito marxista compatto e rigidamente organizzato come strumento indispensabile per la rivoluzione proletaria.\nAttu\u00f2 anche rapine in banca per il finanziamento del partito, alleandosi con alcuni gruppi di banditi del Caucaso; in questo periodo viene chiamato col nome di battaglia di \"Koba\". Spostatosi a Baku, dove fu in prima linea nel corso degli scioperi del 1908, Stalin venne di nuovo arrestato e deportato in Siberia; riusc\u00ec a fuggire, ma fu ripreso e internato nel 1913 a Kurejka sul basso Enisej, dove rimase per quattro anni fino al marzo del 1917. Nei brevi periodi di attivit\u00e0 clandestina riusc\u00ec progressivamente a imporre la sua personalit\u00e0 pragmatica e le sue capacit\u00e0 organizzative (nonostante un approccio talvolta eccessivamente \"ruvido\" che i compagni di partito gli rimproveravano) e a emergere come dirigente di livello nazionale, tanto da essere chiamato da Lenin nel 1912 a far parte del comitato centrale del partito.\nLa partecipazione alla rivoluzione bolscevica e nella guerra civile.\nSempre nel 1917 contribu\u00ec a far rinascere a San Pietroburgo la Pravda mentre definiva, nel saggio \"Il marxismo e il problema nazionale\", le sue posizioni teoriche (non sempre per\u00f2 in linea con quelle di Lenin, di cui non comprendeva la battaglia contro i deviazionisti, n\u00e9 la decisione di prender parte alle elezioni per la Duma). Tornato a San Pietroburgo (nel frattempo ribattezzata Pietrogrado) subito dopo l'abbattimento dell'assolutismo zarista, Stalin, insieme con Lev Kamenev e Murianov, assunse la direzione della Pravda, appoggiando il governo provvisorio per la sua azione rivoluzionaria contro i residui reazionari. Tuttavia questa linea fu sconfessata dalle \"Tesi di aprile\" di Lenin e dal rapido radicalizzarsi degli eventi. Nelle decisive settimane di conquista del potere da parte dei bolscevichi Stalin, membro del comitato militare, non apparve in primo piano e solo il 9 novembre 1917 entr\u00f2 a far parte del nuovo governo provvisorio (il Consiglio dei commissari del popolo) con l'incarico di occuparsi degli affari delle minoranze etniche.\nA lui si deve l'elaborazione della \"Dichiarazione dei popoli\" della Russia, che costituisce un documento fondamentale del principio di autonomia delle varie nazionalit\u00e0 nell'ambito dello Stato sovietico. Membro del comitato esecutivo centrale Stalin fu nominato, nell'aprile del 1918, plenipotenziario per i negoziati con l'Ucraina. Nella lotta contro i generali \"bianchi\" fu incaricato di occuparsi del vettovagliamento delle forze bolsceviche sul fronte di Caricyn (poi Stalingrado, oggi Volgograd). In questa circostanza dimostr\u00f2 grande energia nella difesa della citt\u00e0 sul Volga contro le ripetute offensive dei \"bianchi\" e cominci\u00f2 a organizzare un suo gruppo di fedeli seguaci. Spesso in contrasto con le direttive di Trockij, Stalin venne infine richiamato a Mosca da Lenin, che tuttavia apprezz\u00f2 la sua capacit\u00e0 di direzione e la sua spietata decisione.\nLenin si preoccup\u00f2 della crescente rivalit\u00e0 tra Stalin e Trockij e richiese a entrambi di comporre le loro divergenze e collaborare per la vittoria della rivoluzione bolscevica; in effetti Stalin in questa fase elogi\u00f2 ripetutamente in alcuni discorsi l'operato e l'efficienza di Trockij e sembr\u00f2 mosso dal desiderio di riavvicinarvisi. Considerato da Lenin e anche da Trockij il dirigente bolscevico pi\u00f9 duro e efficiente, Stalin venne inviato successivamente negli Urali, dove contribu\u00ec alla nomina del generale Sergej Kamenev al comando supremo, quindi nel maggio 1919 si rec\u00f2 a Pietrogrado, dove denunci\u00f2 e represse una presunta cospirazione antibolscevica e organizz\u00f2 la riconquista di alcune piazzeforti.\nInfine part\u00ec il 3 ottobre 1919 per il fronte sud, come commissario politico del fronte meridionale, dove riallacci\u00f2 i rapporti con i suoi fedeli amici della prima armata a cavallo: Kliment Voro\u0161ilov, Grigorij Ord\u017eonikidze e Sem\u00ebn Bud\u00ebnnyj. Durante la guerra sovietico-polacca Stalin, commissario politico del fronte sud-occidentale del generale Egorov, inizialmente condivise con Trockij le forti riserve sui progetti di offensiva verso il cuore dell'Europa promossi da Lenin; dubbioso sulla possibilit\u00e0 di un'insurrezione socialista in Polonia o in Germania, egli evidenzi\u00f2 invece come fosse prudente occuparsi soprattutto della situazione in Crimea e nel Kuban', dove le forze \"bianche\" avevano ripreso la loro attivit\u00e0 e minacciavano la sicurezza delle retrovie del suo fronte. Alla fine per\u00f2 si imposero i progetti strategici di Lenin e del generale Michail Tucha\u010devskij e Stalin fin\u00ec per votare disciplinatamente nel Politburo a favore dell'offensiva su Varsavia.\nDurante la battaglia, che termin\u00f2 con la sconfitta dell'Armata Rossa, sorse un nuovo violento contrasto con Trockij quando Stalin si rifiut\u00f2, in ragione degli inevitabili pericoli che l'operazione avrebbe comportato, ma anche per rivalit\u00e0 personale, di distaccare una parte delle sue forze in appoggio al generale Tucha\u010devskij e decise di concentrarle invece nella inutile conquista di Leopoli. Nel X Congresso del partito del 1921 la condotta e le decisioni di Stalin vennero criticate in una sessione a porte chiuse, nonostante le spiegazioni che egli forn\u00ec del suo operato. Le controversie sulle responsabilit\u00e0 nella sconfitta di Varsavia sarebbero continuate fino agli anni trenta e concorsero a rovinare i rapporti tra Stalin e il generale Tucha\u010devskij\nLenin espresse anche esplicite riserve nei suoi confronti, manifestate nel testamento politico in cui accusava Stalin di anteporre le proprie ambizioni personali all'interesse generale del movimento. Lenin era preoccupato che il governo perdesse sempre pi\u00f9 la sua matrice proletaria e diventasse esclusivamente un'ala dei burocrati di partito, sempre pi\u00f9 lontani dalla generazione vissuta tanto tempo in clandestinit\u00e0 prima delle rivolte del 1917. Oltretutto intravedeva un futuro dominio incontrastato del comitato centrale ed \u00e8 per questo che propose nei suoi ultimi scritti una riorganizzazione dei sistemi di controllo, auspicandone una formazione prevalentemente operaia che potesse tenere a bada la vasta e nascente nomenclatura di funzionari di partito\nLa carriera politica.\nNominato nel 1922 segretario generale del comitato centrale, Stalin, unitosi a Zinov'ev e Kamenev (la famosa \"troika\"), seppe trasformare questa carica, di scarso rilievo all'origine, in un formidabile trampolino di lancio per affermare il suo potere personale all'interno del partito dopo la morte di Lenin (avvenuta il 21 gennaio 1924). Fu allora che nel contesto di una Russia devastata dalla prima guerra mondiale e dalla guerra civile, con milioni di cittadini senza tetto e letteralmente affamati, diplomaticamente isolata in un mondo ostile, scoppi\u00f2 violento il dissidio con Lev Trockij, ostile alla nuova politica economica (NEP) e sostenitore dell'internazionalizzazione della rivoluzione.\nStalin sosteneva al contrario che la \"rivoluzione permanente\" fosse una pura utopia e che l'Unione Sovietica dovesse puntare sulla mobilitazione di tutte le proprie risorse al fine di salvaguardare la propria rivoluzione (teoria del \"socialismo in un Paese solo\"). Trockij accusava Stalin e il partito di burocratizzazione e autoritarismo e riteneva, assieme alla crescente opposizione creatasi in seno al partito (tra cui i \"decei\", critici del centralismo democratico), che ci volesse invece un rinnovamento democratico all'interno degli organi dirigenti, che sempre pi\u00f9 venivano scelti su matrice non elettiva dall'alto verso il basso, contrariamente agli spiriti che accesero la rivoluzione.\nEspresse queste sue posizioni al XIII congresso del partito, ma la sua accusa venne respinta e Trockij venne sconfitto, oltretutto accusato da Stalin e dal triumvirato (Stalin, Kamenev, Zinov'ev) di \"frazionismo\", tendenza contraria alla direzione \"monolitica\" presa dal partito dal X congresso. Trockij venne isolato anche a causa delle norme di emergenza (prese precedentemente dallo stesso Lenin nel pieno della guerra civile sempre nell'ambito del X congresso) tese a strutturare un partito compatto, eliminando le tendenze ritenute frazionistico-scissioniste. Le tesi staliniane trionfarono nel 1926, quando il comitato centrale si schier\u00f2 sulle posizioni di Stalin, isolando Trockij (con il quale, nel corso del dibattito, avevano finito per associarsi anche Kamenev e Zinov'ev).\nNel corso di questi anni sia l'opposizione operaia di Aleksandra Kollontaj, che si batteva per il ritorno alla democrazia dei soviet contro la burocratizzazione, sia l'opposizione di sinistra, guidata da Trockij, e la sua momentanea trasformazione in opposizione unificata, con Kamenev e Zinov'ev, che poi capitolarono, furono sconfitte con i metodi pi\u00f9 brutali di intimidazione e di persecuzione, dalla propaganda perniciosa di falsit\u00e0 da parte dell'apparato del partito dominato dagli staliniani, all'irruzione nelle sedi di partito, che ospitavano riunioni e assemblee, con la devastazione delle stesse e il pestaggio degli intervenuti. Lo psichiatra russo Vladimir Bechterev nel 1927 visit\u00f2 Stalin e gli diagnostic\u00f2 una sindrome paranoide. Poco tempo dopo mor\u00ec in circostanze non chiarite: secondo lo storico Isaac Deutscher, Stalin avrebbe ordinato l'assassinio del medico perch\u00e9 non d'accordo con la diagnosi.\nGli ultimi anni e la morte.\nStalin, ormai in et\u00e0 avanzata, sub\u00ec un colpo apoplettico nella sua villa suburbana di Kuncevo, la notte tra il 28 febbraio e il 1\u00ba marzo 1953, ma le guardie di ronda davanti alla sua camera da letto non osarono forzarne la porta blindata fino alla sera del 1\u00ba marzo, quando Stalin era gi\u00e0 in condizioni disperate: met\u00e0 del corpo era paralizzata e il dittatore aveva perso l'uso della parola. Il comandante delle guardie avvert\u00ec telefonicamente Malenkov e Berija, ma i medici, scelti personalmente dal ministro della sanit\u00e0 Tret'jakov, arrivarono solo la mattina del 2 marzo e le fonti ufficiali riportarono che il malore era avvenuto nella notte tra il 1\u00ba e il 2 marzo. Stalin mor\u00ec all'alba del 5 marzo dopo aver dato per diverse volte segnali di miglioramento. Drammatico \u00e8 il racconto dell'ultimo istante di vita del dittatore fatto dalla figlia Svetlana: convinto di essere vittima di una congiura, Stalin maledisse i capi comunisti riuniti attorno al divano sul quale giaceva. Il suo funerale fu imponente, con una partecipazione stimata in un milione di persone: il corpo, dopo essere stato imbalsamato e vestito in uniforme, fu solennemente esposto al pubblico nella Sala delle Colonne del Cremlino (dove era gi\u00e0 stato esposto Lenin). Almeno 500 persone morirono schiacciate nel tentativo di rendergli omaggio; fu sepolto accanto a Lenin nel mausoleo sulla piazza Rossa.\nLe ipotesi sul decesso.\nAlcuni storici hanno accettato l'ipotesi dell'assassinio per avvelenamento, ipotesi categoricamente smentita dallo storico Roy Medvedev, secondo cui non sono emerse dagli archivi sovietici prove a sostegno di questa tesi. \nLe reazioni nel mondo alla sua morte.\nQuando Stalin mor\u00ec, la sua popolarit\u00e0 come capo del movimento di emancipazione delle masse oppresse di tutto il mondo era ancora intatta presso tutti i partiti comunisti al mondo. In Italia, Palmiro Togliatti, capo del Partito Comunista Italiano, afferm\u00f2: \nIl socialista Sandro Pertini lo commemor\u00f2 in parlamento in qualit\u00e0 di capogruppo del suo partito: \nAnche il socialista Pietro Nenni intervenne alla Camera dei Deputati, commemorandolo con tali parole: \nDestalinizzazione.\nAlla fine del decennio, con la pubblicazione del discorso tenuto da Nikita Chru\u0161\u010d\u0451v durante il XX Congresso del PCUS, la dirigenza politica sovietica rinneg\u00f2 ufficialmente gran parte delle scelte politiche e ideologiche di Stalin, con un processo noto come \"destalinizzazione\". Questo ridimension\u00f2 il ruolo avuto da Stalin durante la seconda guerra mondiale, ne rimosse i riferimenti in campo culturale e politico, riabilit\u00f2 alcuni degli esponenti politici condannati a morte durante le purghe, attu\u00f2 un radicale programma di riforme economiche e intraprese rapporti pi\u00f9 distesi con l'Occidente capitalista. Questa revisione di giudizio non fu accettato da tutti i partiti comunisti sparsi nel mondo: tra le reazioni negative ci furono quelle dell'Albania (allora parte del patto di Varsavia) e soprattutto della Cina maoista, che ruppero i rapporti di collaborazione con l'Unione Sovietica definendo \"revisionista\" l'operazione di Chru\u0161\u010d\u0451v; questi paesi si definirono quindi \"antirevisionisti\".\nUno dei primi provvedimenti della politica di destalinizzazione fu la rimozione della sua salma dal mausoleo di Lenin. Per questo da allora \u00e8 sepolto in una tomba poco distante sotto le mura del Cremlino. Tra le opere di Stalin hanno notevole importanza ideologica e politica: \"Il marxismo e la questione nazionale\" (1913), \"Principi del leninismo\" (1924), opera che avrebbe avuto un'influenza anche su Antonio Gramsci, \"Questioni del leninismo\" (1926), \"Del materialismo dialettico e del materialismo storico\" (1938), \"Il marxismo e la linguistica\" (1950) e \"Problemi economici del socialismo nell'URSS\" (1952).\nPolitica interna.\nIl confronto con Trotskij.\nGi\u00e0 nel giugno 1922, durante la Guerra civile russa, erano emerse delle contrapposizioni tra Stalin e Trotskij, ma la lotta aperta per la conquista della leadership inizi\u00f2 solo l'anno dopo, quando il leader indiscusso del partito, Lenin, fu colpito dal primo di tre attacchi di ischemia cerebrale. Alla morte di Lenin, avvenuta nel gennaio 1924, Stalin non era considerato da nessuno come il favorito a raccoglierne l'eredit\u00e0 politica, nonostante egli fosse uno dei 7 membri del Comitato Centrale e avesse collaborato da vicino con Lenin per anni. Stalin era generalmente sottovalutato da tutti gli altri maggiori dirigenti del partito, che lo consideravano un personaggio mediocre, privo di grandi capacit\u00e0 intellettuali e oratorie, e buono solo per amministrare le pratiche burocratiche del partito. Nessuno, tranne Lenin che negli ultimi mesi di vita era pesantemente menomato, avrebbe scommesso un centesimo sul fatto che Stalin avrebbe conquistato la leadership politica.\nNel 1924, i dirigenti bolscevichi pi\u00f9 prestigiosi che si contrapponevano nella politica interna erano, da un lato, Kamenev e Zinoviev e, dall'altro, Lev Trockij, Commissario del popolo (l'equivalente di ministro) per la difesa e generale dell'Armata Rossa, il quale godeva di grande popolarit\u00e0 per la vittoria conseguita dall'Armata Rossa contro il fronte delle forze controrivoluzionarie (l'Armata Bianca), ma non suscitava n\u00e9 simpatia n\u00e9 fiducia in tutto il gruppo dirigente bolscevico, a causa dei suoi limiti caratteriali e della sua precedente e lunga militanza nel partito dei Menscevichi. Continuando a mantenere una posizione di basso profilo, Stalin si alle\u00f2 con Zinoviev e Kamenev, che gi\u00e0 conosceva per avervi collaborato durante gli anni in cui i bolscevichi avevano svolto attivit\u00e0 politica clandestina contro la dittatura zarista.\nKamenev and Zinoviev riuscirono a prevalere su Trotskij grazie a una raffinata manovra politica messa in atto da Stalin. In qualit\u00e0 di Segretario generale del partito, carica che ricopriva dal 1922, Stalin limit\u00f2 il potenziale politico di Trotskij facendo nominare un uomo di sua fiducia, Frunze, alla carica di Capo di Stato Maggiore e di vice Commissario militare. Cos\u00ec Trotskij fu politicamente indebolito. A stretto giro, Frunze rimosse successivamente dalle loro cariche nell'esercito tutti gli ufficiali militari troskisti, compreso l'ucraino ed ex menscevico Vladimir Antonov-Ovseenko, presidente del Consiglio Militare Rivoluzionario, che dal 1922 era il braccio destro di Trotskij. Nel febbraio 1924, Antonov-Ovseenko fu sostituito da Frunze con Bubnov, un elemento della vecchia guardia bolscevica, gradito a Stalin. \nDopo aver assistito con impotenza all'estromissione dei suoi seguaci dalle cariche rilevanti dell'apparato militare sovietico, nell'ottobre 1924, forse gi\u00e0 sofferente di depressione, Trotskij reag\u00ec allo smacco subito in maniera totalmente controproducente, guidato pi\u00f9 dall\u2019emotivit\u00e0 dell\u2019orgoglio ferito che dalla prudenza politica. Decise cos\u00ec di passare al contrattacco, pubblicando \u201c\"Le Lezioni dell\u2019Ottobre\"\u201d, un libro in cui ripensava gli eventi e gli esiti della Rivoluzione del 1917, che conteneva un'aspra critica contro i suoi due principali avversari, Zinoviev e Kamenev, perch\u00e9 in quel momento fatidico si erano mostrati entrambi titubanti di fronte al processo rivoluzionario in corso. E, accusandoli di non aver capito nulla della capacit\u00e0 rivoluzionaria del proletariato russo, li boll\u00f2 come due opportunisti che erano saltati sul carro del vincitore, a Rivoluzione avvenuta, senza avervi preso parte.\nMa Trotskij sbagli\u00f2 di nuovo i suoi calcoli. Il suo duro attacco gli si ritorse contro. Egli stesso fu colpito da una pioggia di accuse, che sottolineavano tutti i suoi errori di lunga data, commessi durante la sua militanza attiva nel partito menscevico, ostile ai bolscevichi. Trotskij perse pure l\u2019appoggio della Krupskaja, la vedova di Lenin, la quale aveva fino ad allora cercato di sponsorizzarlo. E anche Rykov, il suo unico alleato nel Comitato Centrale, ne prese le distanze. Rimasto ancora pi\u00f9 isolato, nel Comitato Centrale, Trotskij prest\u00f2 cos\u00ec il fianco a un altro attacco di Stalin che, circa due mesi dopo, nel gennaio 1925, ebbe gioco facile nel destituirlo dalla carica di Commissario militare.\nSolo dopo che Stalin riusc\u00ec a ridimensionare anche Kamenev e Zinoviev, per Trotskij si present\u00f2 l'occasione di rivolgere la lotta politica direttamente contro Stalin. Infatti, nell\u2019aprile 1926, gli ex aspri rivali \u2013 Trotskij, da un lato, e Kamenev e Zinoviev, dall\u2019altro \u2013 si ritrovarono giocoforza costretti ad unire le loro forze residuali contro Stalin. Era, di fatto, una coalizione priva di una vera coesione politica e programmatica interna, e che non disponeva neanche dell\u2019appoggio delle masse popolari e della maggioranza dei quadri di partito. A luglio 1926, presentarono una piattaforma unitaria contro la linea politica di Stalin, basata sulla linea politica troskista della Rivoluzione permanente, che sosteneva la necessit\u00e0 di saltare le fasi intermedie all'edificazione del socialismo, rifiutando di restare entro il quadro della democrazia borghese, in attesa che maturassero le condizioni per passare a uno stadio rivoluzionario pi\u00f9 avanzato, per innescare immediatamente un nuovo processo rivoluzionario su scala internazionale.\nInoltre, la piattaforma muoveva critiche ai risultati della NEP, il sistema a economia mista in vigore dal 1921, che Stalin e Bucharin, con il quale si era intanto alleato, ritenevano prematuro abolire per passare immediatamente, nel 1924, a un sistema collettivo pianificato, che sar\u00e0 infatti attuato soltanto nel 1928. Trockij, Zinoviev, Kamanev e altri dirigenti firmatari della piattaforma chiedevano, al contrario, la repentina abrogazione della NEP e l'avvio del processo di rapida industrializzazione.\nPer controbattere la tesi troskista della Rivoluzione permanente, Stalin elabor\u00f2 la tesi del Socialismo in un solo paese, che riteneva che l'Unione Sovietica fosse gi\u00e0 eccessivamente provata da un lungo sforzo bellico, iniziato nel 1914 con la Prima guerra mondiale e terminato nel 1922 con la fine della Guerra civile. Pertanto, secondo l'analisi che Stalin contrappose a Trotskij, l'URSS era in ginocchio, con il tessuto economico interamente da ricostruire, e quindi non si trovava nelle condizioni n\u00e9 di intraprendere una nuova guerra rivoluzionaria contro le potenze capitalistiche, n\u00e9 di costruire immediatamente un'economia totalmente socialista. Occorreva, secondo Stalin, applicare il marxismo al particolare contesto russo dell'epoca, cercando un dialogo con le altre nazioni e concentrando tutte le energie all'interno, per aumentare la produzione agricola, avviare l'industrializzazione rapida, riorganizzare l'esercito, urbanizzare e alfabetizzare il paese. La tesi di Stalin sul reale stato di debolezza dell'Unione Sovietica era molto realistica, rispetto a quella di Trotskij, perch\u00e9 si basava sulla recente esperienza della Guerra sovietico-polacca, in cui, nel giugno 1922, il fronte dell'Armata Rossa era stato piegato e messo in rotta dalla controffensiva della cavalleria polacca, che aveva determinato una pesante sconfitta e la perdita dei territori polacchi ex zaristi.\nIn ogni caso, la piattaforma contro la linea di Stalin fu respinta a grande maggioranza. Sicch\u00e9, di fronte alla nuova sconfitta, l\u2019opposizione antistaliniana inizi\u00f2 a tramare clandestinamente contro Stalin, organizzando delle riunioni segrete per fomentare, senza successo, una sommossa popolare. Nell'autunno del 1926 i troskisti e i pochi seguaci di Kamenev e Zinoviev fecero circolare anche dei ciclostilati clandestini, finendo cos\u00ec in uno stato di illegalit\u00e0, secondo la clausola anti-scissionistica, fatta approvare da Lenin al X Congresso, che proibiva il frazionismo del partito in correnti interne. Perci\u00f2, l\u2019opposizione si rovin\u00f2 con le sue stesse mani. Stalin li accus\u00f2 di essere tutti dei \"deviazionisti socialdemocratici\" ed ebbe gioco facile a far valere la predetta clausola statutaria per distruggere questa improvvisata opposizione interna: Zinoviev fu rimosso dalla presidenza del Comintern e fu espulso dal Comitato Centrale, insieme al suo fedele Lazevic. La medesima espulsione dal massimo organo dirigente tocc\u00f2 anche a Trotskij e a Kamenev. Altri dirigenti minori, che avevano sottoscritto la piattaforma, fecero invece un passo indietro, riconoscendo l\u2019illegalit\u00e0 dei metodi usati per la lotta contro la linea politica del partito. Anche Zinoviev e Kamenev fecero un passo indietro per non essere espulsi completamente dal partito, dopo essere stati estromessi dal ruolo di massimi dirigenti bolscevichi. \nTrotskij, invece, non volle mai fare un passo indietro per allinearsi alla maggioranza e, pur espulso dal Comitato Centrale del partito, continu\u00f2 la lotta contro Stalin, in maniera anche pi\u00f9 aspra, presentando, nell'ottobre 1927, una nuova piattaforma in vista del XV Congresso del partito (dicembre 1927). Ma l\u2019opposizione troskista contro Stalin era oramai degenerata in una aperta ostilit\u00e0, condotta sulla base delle ingiurie pi\u00f9 che del confronto politico. Il 7 novembre 1927, in occasione del decennale anniversario della gloriosa Rivoluzione, Stalin propose al Comitato Centrale, ottenendone l\u2019approvazione a maggioranza, di espellere dal partito e dal Comintern sia Zinoviev che Trotskij. Nel successivo XV Congresso del partito, Stalin propose e ottenne l\u2019espulsione anche degli altri leader recidivi dell\u2019opposizione, quali Kamenev, Rakovskij e Evdokimov, i quali, quando presero la parola per difendere le loro posizioni, non riuscirono neanche a farsi ascoltare perch\u00e9 sommersi dai fischi degli altri delegati convenuti. Per Stalin fu un trionfo totale. Neanche Lenin aveva mai ottenuto una simile ovazione.\nDi fronte alla completa sconfitta, Kamenev e Zinoviev ritennero opportuno fare pubblica abiura dei loro errori, chiedendo di essere riammessi nel partito come semplici iscritti. Trotskij, invece, non accett\u00f2 mai la sconfitta e rifiut\u00f2 di fare pubblica abiura. Di conseguenza, con il consenso del Comitato Centrale del partito, il 17 gennaio 1928 Stalin lo fece confinare ad Alma Ata, in Kazakistan, che all'epoca faceva parte dell'URSS. Nel febbraio 1929 fu espulso fuori dai confini sovietici, con l'accusa di essere un transfuga passato a collaborare con la borghesia, pur di distruggere il Segretario (Stalin). Il primo Stato in cui Trotskij ripar\u00f2 nel febbraio 1929 fu la Turchia. Da l\u00ec si spost\u00f2 in altri Stati, come la Francia, la Svizzera e la Norvegia, alla ricerca di sicurezza e di referenti coi quali poter organizzare una opposizione internazionale contro Stalin. Nel suo girovagare, trov\u00f2 ospitalit\u00e0, nel 1932, per un breve periodo, anche nell'Italia fascista.\nAnche dall'estero, col supporto di un gruppo di seguaci, anch'essi espulsi dall'URSS, a partire dall'aprile 1929, Trotskij continu\u00f2 la sua instancabile opposizione, organizzando la propaganda contro la linea politica staliniana, attraverso la rivista \"Bjulleten\" (che aveva tra i redattori anche suo figlio Leon Sedov Trotskij), per mezzo della quale pubblic\u00f2, insieme ai suoi collaboratori, una serie di analisi fortemente critiche contro la politica economica seguita da Stalin. In realt\u00e0, molte di queste analisi troskiste si sono rivelate errate, ma furono utili affinch\u00e9 Trotskij diventasse il simbolo mondiale dell'antistalinismo, cos\u00ec come \u00e8 rimasto ancora oggi. Nel 1934 Trockij scrisse l'articolo \"La guerra e la Quarta Internazionale\" in cui sollecitava la formazione di una nuova Internazionale, che fosse opposta all'Internazionale Comunista. Nel 1936 Trockij scrisse il libro \"La rivoluzione tradita\", denunciando la cosiddetta \"burocrazia staliniana\"; quest'opera divent\u00f2 il testo fondamentale del neonato trotskismo. La Quarta internazionale fu poi organizzata nel 1938.\nChiaramente tutto ci\u00f2 espose in URSS alla denuncia e alla messa a processo chiunque sostenesse o avesse potuto sostenere l'operato di Trockij, specialmente dopo l'assassinio di Kirov, il braccio destro di Stalin, avvenuto per mano di un trotskista. Ai vari processi di Mosca condotti tra il 1936-1939, tra i 225.000 che vennero condannati a morte per attivit\u00e0 controrivoluzionaria gran parte erano trozkisti, seguiti da collaboratori dei trozkisti, fascisti e integralisti religiosi. L'ambasciatore statunitense in URSS Joseph Davies, che assistette a tutti i processi assieme ad altri delegati di altre nazioni, asserir\u00e0 che le accuse avanzate dal governo sovietico saranno sempre comprovate e legittime.\nTrotskij sar\u00e0 assassinato il 21 agosto 1940, in Messico, dove si era alla fine stabilito, per mano dell'agente segreto sovietico Ramon Mercader.\nLa lotta alla prostituzione.\nNell'ottica bolscevica la figura della prostituta era percepita come vittima del capitalismo, fu anche per questo che fin da subito, tra il 1917 e il 1919 il PCUS elabor\u00f2 una serie di leggi all'avanguardia nel campo del femminismo e dell'emancipazione femminile, tra cui l'uguaglianza politica e legale, la legalizzazione del divorzio e l'abolizione della regolamentazione statale della prostituzione. Nel 1917 venne poi eletta Aleksandra Michajlovna Kollontaj, la prima donna ministra della storia, che ricoprir\u00e0 poi anche importanti ruoli di ambasciatrice all'estero sotto Stalin.\nNel Codice penale del 1922 la pratica della prostituzione venne ufficialmente depenalizzata, nell'ottica di aiutare le prostitute e debellare la pratica alla radice, anzich\u00e9 limitarsi a perseguire penalmente. La politica sulla prostituzione si concentr\u00f2 inizialmente su due obbiettivi principali, il controllo e la prevenzione delle malattie sessualmente trasmissibili e assicurarsi che tutte le donne potessero esercitare una professione con un salario equiparato, a parit\u00e0 di professione e ruolo, all'uomo, cos\u00ec da prevenire la degradante pratica.\nVenne anzitutto sdoganata l'educazione sessuale, mettendo a punto un programma di educazione sessuale di massa per combattere la disinformazione e le malattie. L'educazione sessuale era pesantemente censurata nella Russia zarista, come del resto in tutto il mondo, con leggi che vietavano ai medici di tenere conferenze pubbliche sulla salute sessuale a meno che la polizia non fosse presente per fermare i colloqui ritenuti inappropriati.\nIl Commissariato sovietico per la salute cre\u00f2 sotto Stalin il Consiglio centrale per la lotta alla prostituzione, che si occup\u00f2 di fornire alle prostitute, e alle donne indigenti in generale, un'istruzione e un posto di lavoro. Furono create ad hoc le Cliniche del lavoro per rendere le prostitute membri attivi della societ\u00e0 e reintegrarle nel mondo del lavoro. Le misure si rivelarono efficaci gi\u00e0 dagli anni '30, arrivando ad aver sostanzialmente debellato la prostituzione negli anni '60.\nSar\u00e0 poi dalla fine degli anni '80 in poi, sotto Gorba\u010d\u00ebv, che si iniziarono a rivedere le prime prostitute per le strade di Mosca e in tutta l'URSS, assieme al revisionismo ideologico interno al PCUS, iniziato con Chru\u0161\u010d\u00ebv e concretizzatosi nella Perestrojka di Gorba\u010d\u00ebv, cambi\u00f2 infatti anche la percezione della prostituta, non pi\u00f9 vista come vittima ma come criminale, si reintrodusse infatti nel 1987 il reato di prostituzione.\nL'operato e le \"grandi purghe\".\nStalin diede anche alcuni contributi allo sviluppo teorico del marxismo-leninismo, in particolare sul rapporto tra socialismo e movimenti nazionalisti. La prassi politica realizzatasi nei trent'anni del suo governo \u00e8 stata definita dai suoi oppositori (in particolare trotskisti e anticomunisti) \"stalinismo\" al fine di evidenziare una sua parziale differenza rispetto alla formulazione classica del marxismo-leninismo.\nPartendo dal concetto leninista di \"dittatura del proletariato\", secondo il quale dopo la rivoluzione e prima della realizzazione di una societ\u00e0 comunista compiuta sarebbe necessaria una fase politica di transizione in cui i mezzi dello Stato conquistato dai lavoratori vengano da essi impiegati contro la resistenza della minoranza capitalista sconfitta e dalla teoria dell'estinzione dello Stato una volta terminato il periodo della dittatura del proletariato, Stalin segu\u00ec la teoria della violenza rivoluzionaria crescente all'interno del periodo di transizione gi\u00e0 elaborata da Lenin.\nLe caratteristiche distintive della gestione stalinista del potere in politica interna sono il culto della personalit\u00e0 e l'impiego del terrore, partendo nominalmente dal concetto leninista di \"dittatura del proletariato\". Lenin, in \"Stato e rivoluzione\", aveva previsto che immediatamente dopo la presa del potere rivoluzionario l'apparato di repressione dello Stato, fin dall'inizio del periodo di transizione, avrebbe cominciato a indebolirsi fino a estinguersi una volta raggiunto il comunismo. Di fatto la pratica staliniana di governo andava nella direzione opposta: una crescita abnorme dell'apparato repressivo dello Stato. Questo creava dei problemi teorici e pratici di difficile soluzione in cui ci si chiedeva che socialismo poteva essere quello che si serviva di un apparato repressivo di tal fatta. Sul punto \"dell'intensificarsi della lotta di classe man mano che si procedeva verso il socialismo\" Stalin fu chiaro e disse nel riunione plenaria del febbraio-marzo 1937: \"Quanto pi\u00f9 andremo avanti, quanti pi\u00f9 successi avremo, tanto pi\u00f9 i residui delle classi sfruttatrici distrutte diverranno feroci\". Con il 1928 ebbe inizio la cosiddetta \"era di Stalin\": da quell'anno infatti la vicenda della sua persona si identific\u00f2 con la storia dell'Unione Sovietica, di cui fu l'onnipotente artefice fino alla morte. Dopo aver posto bruscamente termine alla NEP con la collettivizzazione forzata e la meccanizzazione dell'agricoltura e soppresso il commercio privato (i \"kulaki\" arricchiti furono declassati a semplici contadini dei \"kolchoz\" e quelli che si opponevano venivano avviati a campi di lavoro), fu dato avvio al primo piano quinquennale (1928-1932) che dava la precedenza all'industria pesante.\nLe terribili \"purghe\" degli anni trenta (successive al misterioso assassinio di Sergej Kirov) che videro la condanna a morte o a lunghi anni di carcere di quasi tutta la vecchia guardia bolscevica, da Kamenev a Zinov'ev, da Radek a Sokol'nikov e Jurij Pjatakov; da Bucharin e Rykov a G. Jagoda e a M. Tucha\u010devskij (1893-1938); in totale ufficiali su che componevano l'Armata Rossa.\nSecondo le stime del KGB (1960, rese note dopo la caduta dell'Unione Sovietica) 1118 persone vennero condannate a morte nel 1936, persone nel 1937-1938 ( nel 1937 e nel 1938), e 2552 nel 1939 per reati politici. Il totale di condanne a morte politiche tra il 1930 e il 1953 \u00e8, sempre secondo queste stime, di , anche se molti storici le considerano sottostimate per diversi motivi. Stalin e i suoi collaboratori giustificarono il bagno di sangue che spazz\u00f2 via dal PCUS ogni residuo di opposizione alla linea stalinista (operazione che priv\u00f2, fra l'altro, l'Armata Rossa di oltre la met\u00e0 dei suoi comandanti pi\u00f9 prestigiosi e il partito dei dirigenti della generazione rivoluzionaria), con il timore di complotti e di moti reazionari, nonch\u00e9 con la presenza di una \"quinta colonna\" borghese-fascista nei vertici dell'esercito.\nLa totale riabilitazione delle vittime di Stalin ha definitivamente dimostrato che non \u00e8 mai esistito alcun \"complotto militare fascista\" nell'esercito, anche se non tutti gli studiosi (neostalinisti e antirevisionisti a parte, i quali sostengono la posizione stalinista, seppur in maniera solitamente ideologica, come ad esempio Ludo Martens) concordano su questo: si veda Domenico Losurdo, che ha sostenuto che esisteva realmente una \"quinta colonna\" di tipo golpista o filo-capitalista all'interno dell'Unione Sovietica e che quindi Stalin non fosse completamente nel torto; pur avendo commesso repressioni non giustificate, per gli studiosi revisionisti (oltre a Losurdo, si ricorda anche Giorgio Galli) non bisogna comunque usare la figura di Stalin per condannare \"in toto\" l'esperienza sovietica.\nIn questo periodo, al di l\u00e0 dalle interpretazioni storiografiche, venne comunque intrapresa una lotta senza tregua contro i reali o presunti nemici del socialismo o antipartito. Vennero allontanati dal potere i pi\u00f9 famosi capi della rivoluzione: Trockij, Kamenev, Zinov'ev, Bucharin, fino a giungere al culmine, coi processi di Mosca e con l'eliminazione fisica di tutta la vecchia guardia bolscevica e infine di Trockij (assassinato da un sicario nel 1940 a Citt\u00e0 del Messico), gi\u00e0 in esilio da pi\u00f9 di un decennio Per dare un'idea dell'entit\u00e0 della repressione, solo considerando i componenti del Politburo degli anni venti, perirono nelle purghe i seguenti \"vecchi bolscevichi\", in gran parte \"compagni d'armi di Lenin\": Lev Kamenev, Nikolaj Krestinskij, Lev Trockij, Nikolaj Bucharin, Grigorij Zinov'ev, Aleksej Rykov, J\u0101nis Rudzutaks, Grigorij Sokol'nikov, Nikolaj Uglanov, Vlas \u010cubar', Stanislav Kosior e Sergej Syrcov.\nDei 139 membri e supplenti del Comitato centrale del partito, eletti al XVII congresso del 1934, nei due anni successivi 98 furono arrestati e fucilati. Dei 1966 delegati con diritto di voto o di consulenza 1108, cio\u00e8 chiaramente pi\u00f9 della maggioranza, furono arrestati sotto l'accusa di delitti controrivoluzionari (dati del rapporto Krusciov). Ammessa alla Societ\u00e0 delle Nazioni nel 1934, l'Unione Sovietica avanz\u00f2 proposte di disarmo generale e cerc\u00f2 di favorire una stretta collaborazione antifascista sia fra i vari Paesi sia al loro interno (politica dei \"fronti popolari\"). Nel 1935 concluse patti di amicizia e reciproca assistenza con la Francia e la Cecoslovacchia; l'anno successivo appoggi\u00f2 con aiuti militari la Spagna repubblicana contro Franco.\nTuttavia il patto di Monaco (1938) costitu\u00ec un duro colpo per la politica \"collaborazionista\" di Stalin che a Litvinov sostitu\u00ec Vja\u010deslav Molotov (1939) e alla linea possibilista altern\u00f2 una politica puramente realistica. Per lunghi mesi nel 1939 l'Unione sovietica tent\u00f2 di stringere accordi con l'Inghilterra e la Francia per giungere a un patto che garantisse l'aiuto delle due nazioni all'Unione Sovietica in caso di invasione tedesca, ma le due potenze occidentali inviarono a Mosca solo delegazioni di secondo grado senza il potere di stringere alcun accordo.\nDi fronte alle tergiversazioni occidentali e temendo il sostegno di Francia e Inghilterra alla Germania nazista per costruire un unitario fronte anticomunista, Stalin prefer\u00ec la \"concretezza\" tedesca (patto Molotov-Ribbentrop del 23 agosto 1939) che, secondo lui, se non era pi\u00f9 in condizione di salvare la pace europea, poteva almeno momentaneamente assicurare la pace all'Unione Sovietica e prepararlo a quella che poi sarebbe stata chiamata la \"grande guerra patriottica\".\nUna diversa interpretazione storiografica \u00e8, tuttavia, quella che vede il Patto Molotov-Ribbentrop come un tentativo di Stalin di far uscire l'URSS dall'isolamento internazionale in cui si trovava da almeno un biennio, reso palese dalla Conferenza di Monaco del 29-30 settembre 1938 a cui l'Unione Sovietica non era stata invitata. Un'ulteriore interpretazione storiografica (ad esempio, quella dello storico russo marxista-leninista Roy Medvedev, che ha scritto diverse opere su Stalin) vede uno Stalin in attesa degli eventi, pronto a schierarsi dalla parte del vincitore appena si fosse palesato come tale. La spartizione della Polonia (1939) e l'annessione di Estonia, Lettonia e Lituania e la guerra alla Finlandia (1940) rientrarono nella stessa concezione: garantire al massimo le frontiere sovietiche \"calde\". In seguito al patto di non aggressione con la Germania, il Comintern, strettamente controllato da Stalin, riesum\u00f2 il vecchio slogan leniniano della \"guerra tra opposti imperialismi\", attribuendo le maggiori responsabilit\u00e0 a Francia e Inghilterra. Tale linea provoc\u00f2 non poco scompiglio e disorientamento tra le file dei comunisti, molti dei quali erano approdati alle idee del comunismo proprio in funzione dell'anti-nazismo e dell'antifascismo.\nLa modernizzazione dell'URSS.\nMentre il mondo capitalistico attraversava la crisi della Grande depressione, l'Unione Sovietica sviluppava considerevolmente la propria produzione, aumentando la propria ricchezza. Circa la met\u00e0 del reddito nazionale fu dedicata all'opera di trasformazione di un Paese povero e arretrato in una grande potenza industriale. Furono fatte massicce importazioni di macchinari e chiamate alcune decine di migliaia di tecnici stranieri. Sorsero nuove citt\u00e0 per ospitare gli operai (che in pochi anni passarono dal 17 al 33% della popolazione), mentre una fittissima rete di scuole debellava l'analfabetismo e preparava i nuovi tecnici. Anche il secondo piano quinquennale (1933-1937) diede la precedenza all'industria che comp\u00ec un nuovo grande balzo in avanti; ma non altrettanto brillante fu il rendimento agricolo per cui, in concomitanza con l'entrata in vigore di una nuova Costituzione (1936), ne fu modificata la troppo rigida struttura.\nA quest'opera indubbiamente gigantesca corrisposero tuttavia un ferreo autoritarismo e un'implacabile intransigenza: ogni dissenso ideologico fu condannato come \"complotto\".\nUno dei simboli della modernizzazione dell'URSS fu senza dubbio la costruzione della metropolitana di Mosca, intitolata a Lenin, la cui prima linea venne inaugurata il 15 maggio 1935. Al termine del governo di Stalin la citt\u00e0 disponeva di quattro linee, molte stazioni sono rimaste inalterate o ristrutturate fedelmente, mantenendo le tipiche decorazioni e affreschi che ne fanno ad oggi una delle metropolitane pi\u00f9 apprezzate al mondo.\nI piani quinquennali.\nGi\u00e0 nel 1921 era nato il Gosplan (commissione statale per la pianificazione) ai fini di delineare una strategia industriale, ma il suo ruolo fu minore negli anni della NEP. Con Stalin il GOSPLAN fu incaricato di elaborare il primo piano quinquennale. I tecnici ed economisti del GOSPLAN, dovevano valutare le risorse dell'URSS e proporre un piano di crescita industriale, fissando precisi obbiettivi da raggiungere in 5 anni.\nDato il nuovo assetto ideologico, entro il quale il fine della produzione non era pi\u00f9 l'accumulo di capitali e il guadagno a breve termine ma aumentare il benessere pubblico, elevare rapidamente i livelli materiale e culturale dei lavoratori e rafforzare l'indipendenza e le capacit\u00e0 di difesa, si pot\u00e9 agire puntando sull'industria pesante, e non sulla pi\u00f9 remunerativa industria leggera, cos\u00ec da poter ambire a raggiungere la piena autosufficienza.\nL'obiettivo principale del primo piano quinquennale, avviato nel 1929, era infatti apportare un grande incremento nella produzione di carbone, ferro, acciaio e petrolio. Si mir\u00f2 inoltre a sviluppare una moderna industria meccanica, chimica e automobilistica. Il processo di industrializzazione, che gi\u00e0 da un secolo si andava espandendo in Europa occidentale, fu solo coi piani quinquennali che tocc\u00f2 efficacemente la Russia, che era prima di allora una nazione prettamente rurale. L'industria pass\u00f2 infatti dal rappresentare il 28% della produzione economica nel 1928 a rappresentarne il 45% nel 1940.\nLe entrate statali, gli investimenti, i trasferimenti settoriali e territoriali della manodopera vennero programmati in base agli obiettivi di piano e a obiettivi intermedi, annuali, necessari per introdurre aggiustamenti nel corso del piano.\nFurono ottenuti risultati significativi come la piena occupazione, l'alfabetizzazione di massa, estese forme di sicurezza sociale, riuscendo cos\u00ec a eliminare la secolare miseria e le pi\u00f9 gravi sperequazioni che caratterizzavano la Russia zarista, ma il sistema raramente raggiunse a pieno gli obiettivi produttivi fissati.\nLa colossale esperienza della pianificazione dell'economia nazionale fu fonte di grandi dibattiti all'interno del PCUS circa le modalit\u00e0 e gli obiettivi, testimoniati, oltre che dai verbali dei congressi, da una fitta serie di corrispondenze tra Stalin e altri membri del partito, tra cui le pi\u00f9 significative furono con Jaro\u0161enko, Notkin, Aleksandra Vasil'evna Sanina e Ven\u017eer.\nLe riflessioni sulla pianificazione con annesse analisi e critiche vennero poi racchiusi in diverse opere saggistiche e riflessive di Stalin, tra cui \"Vertigine dei successi. Sulle questioni del movimento di collettivizzazione agricola\" (1932) e \"Problemi economici del socialismo nell'URSS\" (1952).\nPolitica estera.\nIl riconoscimento internazionale.\nDopo la Rivoluzione sovietica ben 14 differenti nazioni (tra cui Regno Unito, Francia, Stati Uniti, Germania e Italia) inviarono corpi d'armata, formando, assieme ai borghesi russi, l'Armata Bianca che fronteggi\u00f2 l'Armata Rossa nella Guerra civile (1917-1923). Dopo la vittoria definitiva dei rivoluzionari si apr\u00ec cos\u00ec un periodo di nette tensioni tra i governi occidentali e la neonata Unione Sovietica, vittima fin da subito di forti sanzioni economiche. La priorit\u00e0 di Stalin in politica estera per non vanificare i successi della Rivoluzione, al contrario delle teorie trozkiste della \"Rivoluzione permanente\", era aprire dialoghi con i cosiddetti \"governi borghesi\", ovvero i governi occidentali, per ottenere un periodo di pace e stabilit\u00e0 economica dopo i duri anni della Guerra civile e della Prima guerra mondiale. In primo luogo occorreva il riconoscimento internazionale dell'URSS. Il Consiglio dei commissari del popolo gi\u00e0 sotto Lenin si era battuto per il riconoscimento diplomatico dello stato sovietico. Le potenze dell'Intesa si erano sempre astenute dal riconoscimento ufficiale, sperando nel riemergere di un governo capitalista.\nDi fatto, l'URSS fu riconosciuta dalla Germania e dai suoi alleati, che entrarono con essa nei colloqui di pace di Brest. La conclusione dei Trattati di Brest-Litovsk ha significato l'instaurazione di relazioni diplomatiche ufficiali dell'URSS con la Germania, l'Austria-Ungheria, l'Impero Ottomano e la Bulgaria. L'atteggiamento degli Stati dell'Intesa in relazione alla conclusione della pace si fece pi\u00f9 ostile, la questione del riconoscimento fu rimossa dall'agenda. Anche le relazioni con l'Austria-Ungheria e l'Impero Ottomano hanno perso la loro forza a causa della loro disintegrazione.\nNuove opportunit\u00e0 si aprirono grazie alla Pace di Riga del 1921 con la Polonia. Il 16 marzo 1921, addirittura fu concluso il primo accordo commerciale sovietico-britannico. Furono conclusi accordi commerciali anche con altri stati dell'Europa occidentale. Tuttavia, le repubbliche sovietiche e gli stati dell'Europa occidentale conservarono molti problemi economici e politici irrisolti.\nIl riconoscimento diplomatico delle repubbliche sovietiche ha riscontrato problemi anche in Asia, per via delle posizioni fortemente antimperialiste in favore dell'autodeterminazione dei popoli. Tra gli obbiettivi dell'URSS vi era ripristinare la sovranit\u00e0 di Iran (Impero britannico), Afghanistan (Impero britannico) e Mongolia (Impero cinese). Dopo la vittoria del Partito Rivoluzionario Popolare Mongolo nel 1921 fu concluso l'accordo di amicizia sovietico-mongolo.\nMolte speranze furono riposte nella Conferenza di Genova del 1922, dove per\u00f2 solamente la Repubblica di Weimar riconobbe l'URSS.\nLa decisiva \"ondata di riconoscimento\" dell'URSS ebbe luogo sotto Stalin, tra il 1924 e il 1925. Il 22 gennaio 1924 i laburisti guidati da MacDonald vinsero le elezioni nel Regno Unito e si espressero in favore del riconoscimento dell'URSS. L'instaurazione di relazioni diplomatiche tra URSS e Regno Unito rese pi\u00f9 facile il riconoscimento dell'URSS da parte degli altri paesi occidentali. Il 2 luglio dello stesso anno il governo italiano di Mussolini riconobbe formalmente l'URSS. Seguirono Francia, Austria, Norvegia, Svezia, Danimarca, Grecia, Messico. Il successo diplomatico dell'URSS prosegu\u00ec in Estremo Oriente. Il 31 maggio 1924 si riusc\u00ec a firmare un accordo con la Cina sulla ripresa delle relazioni diplomatiche e sulla conservazione del controllo dell'URSS sulla Ferrovia Cinese Orientale.\nIl 20 gennaio 1925 furono stabilite le relazioni con il Giappone e fu raggiunto un accordo sull'istituzione di relazioni diplomatiche tra il Giappone e l'URSS. Entro il 15 maggio 1925, le truppe giapponesi lasciarono finalmente Sachalin settentrionale.\nSi fortificarono le relazioni in America Latina, grazie al riconoscimento da parte dell'Uruguay (1926) e Colombia (anni '30).\nI rapporti dell'URSS con gli Stati Uniti e la Svizzera rimasero molto instabili. Dopo l'ascesa al potere del presidente degli Stati Uniti Roosevelt, uno dei suoi primi grandi eventi di politica estera fu l'istituzione di relazioni diplomatiche con l'URSS, il 16 novembre 1933.\nIl 28 luglio 1933 furono stabilite le relazioni diplomatiche con la Repubblica Spagnola, che si riveleranno poi fondamentali, dato che Stalin sar\u00e0 l'unico leader mondiale a supportare la fazione repubblicana contro Francisco Franco nella Guerra civile spagnola (1936-1939).\nNell'ambito della politica di \"sicurezza collettiva\", vennero allacciati rapporti diplomatici con la Cecoslovacchia, con i quali fu presto concluso l'accordo sovietico-cecoslovacco di mutua assistenza del 1935. Sempre negli anni '30 l'URSS stabil\u00ec relazioni diplomatiche con Belgio, Lussemburgo, Romania, Ungheria, Bulgaria, Albania.\nIl processo di riconoscimento diplomatico dell'URSS si concluse con l'ammissione alla Societ\u00e0 delle Nazioni il 18 settembre 1934.\nIl grande successo ottenuto ebbe per\u00f2 vita breve, dato che venne ripristinato l'isolamento internazionale dell'URSS alla Conferenza di Monaco del 1938 tra Stati Uniti, Regno Unito, Germania nazista, Italia e Francia, principalmente per poter far annettere a Hitler la Boemia. Disconoscendo l'URSS, infatti, il Trattato di mutua assistenza tra URSS e Cecoslovacchia sarebbe decaduto, e Stalin avrebbe infranto il diritto internazionale se fosse intervenuto per difendere la Cecoslovacchia. Il risultato sar\u00e0 lo smembramento della Cecoslovacchia tra Germania nazista, Regno d'Ungheria e Polonia.\nDurante la Seconda guerra mondiale l'isolamento internazionale dell'URSS sar\u00e0 completamente abbattuto.\nLa \"Svolta di Stalin\" e la nascita dell'Antifascismo in Europa.\nCon la gravissima crisi economica iniziata nel 1929, sembrava che, in Europa, il capitalismo sarebbe crollato sotto il peso delle proprie contraddizioni, come annunziato dalla dottrina marxista. Invece, a trarre beneficio dalla disoccupazione di massa fu, in primo luogo, un movimento di estrema destra come il nazionalsocialismo. L'ascesa di Hitler al potere fu una pesantissima sconfitta per il movimento comunista internazionale. La vittoria nazista in Germania non significava solo la messa al bando del pi\u00f9 forte partito comunista d'Europa (il PCdG), ma anche la definitiva liquidazione di qualsiasi prospettiva di rivoluzione, che all'inizio degli anni '30 era ancora ritenuta imminente.\nA Mosca, Stalin si rese conto immediatamente del fatto che, sugli eventi tedeschi, aveva pesato in modo fortissimo la frattura irriducibile che dal 1918 aveva lacerato il movimento operaio: invece di allearsi e cercare di combattere insieme il nazismo, comunisti e socialdemocratici si erano accaniti gli uni contro gli altri, presentando liste separate, cercando di strapparsi i voti e calunniandosi a vicenda. Nel 1934 la situazione si presentava molto simile in Francia, dove socialisti e comunisti erano divisi, mentre numerose organizzazioni di estrema destra, nazionaliste e antisemite, minacciavano apertamente di cancellare il sistema parlamentare, non appena ne avessero avuto la forza.\nPertanto, nel giugno 1934, Stalin inizi\u00f2 a dare ordini all'Internazionale Comunista, affinch\u00e9 i partiti comunisti dei vari Paesi europei cambiassero radicalmente strategia e stringessero accordi elettorali e programmatici non solo con socialisti e socialdemocratici, ma perfino con tutte quelle forze borghesi che si opponevano sinceramente al fascismo, definito fin dal 1933 come \u00abla dittatura terroristica degli elementi pi\u00f9 reazionari, pi\u00f9 sciovinisti, pi\u00f9 imperialistici del capitale finanziario\u00bb. Anche se specificava che \u00abil fascismo \u00e8 il potere dello stesso capitale finanziario\u00bb, malgrado ci\u00f2, la definizione elaborata dal Comintern lasciava un margine d'azione e uno spazio notevoli, in quanto permetteva di sostenere che non tutta la borghesia era criminale e disposta a usare il terrore per sottomettere il proletariato rivoluzionario.\nIn politica estera, la svolta compiuta da Stalin portava in direzione di una possibile intesa con alcune potenze capitalistiche. Fino a quel momento, Stalin aveva disprezzato sia l'ordine di Versailles (da cui era nata la Polonia, a spese della Russia), sia la Societ\u00e0 delle Nazioni. Inghilterra e Francia erano state giudicate potenze imperialiste e come tali condannate senza appello, alla stessa stregua dell'Italia di Mussolini.\nLa svolta di Stalin sanc\u00ec un vero e proprio cambio di prospettiva in tutta Europa, aprendo alla collaborazione con i partiti borghesi non fascisti e gettando le basi per le future Resistenze partigiane, nate dall'unione di comunisti con altre forze antifasciste.\nLa guerra civile spagnola.\nIl 17 e 18 luglio 1936 le guarnigioni militari dell'Africa spagnola guidate da Francisco Franco insorsero contro il governo della Repubblica, attuando un colpo di Stato che per\u00f2 ebbe successo solo in una parte del Paese. La Spagna rimase cos\u00ec divisa in due zone: una sotto l'autorit\u00e0 del governo repubblicano e l'altra controllata dai fascisti. La situazione port\u00f2 allo scoppio della sanguinosa Guerra civile spagnola.\nFin da subito Hitler si schier\u00f2 dalla parte di Franco, anche per testare le novit\u00e0 ingegneristiche in campo bellico della macchina da guerra nazista, specialmente l'Aviazione. All'esercito tedesco si accodarono poi anche quello italiano di Mussolini e quello portoghese di Salazar.\nIn soccorso dei repubblicani intervennero solamente l'URSS di Stalin e il Messico guidato da L\u00e1zaro C\u00e1rdenas. Nello specifico Stalin invi\u00f2 in Spagna 2064 tecnici, 772 piloti d'assalto e vari armamenti (1000 carri armati, mitragliatrici, munizioni e materiale sanitario).\nIl sanguinoso conflitto, del quale si ricorda il tragico Bombardamento di Guernica ad opera dei nazisti che ispir\u00f2 il celebre quadro di Pablo Picasso, si concluse il 1\u00ba aprile 1939 con la vittoria del generale Franco, che condurr\u00e0 la Spagna a una dittatura militare conclusasi solamente nel 1975. Lo sviluppo di una forte repressione sugli sconfitti costrinse migliaia di spagnoli all'esilio e ne condann\u00f2 molti altri a morte o alla reclusione.\nIl sostegno della Spagna alle Potenze dell'Asse durante la Seconda guerra mondiale port\u00f2 a un isolamento internazionale di natura politica ed economica, tuttavia, l'efferato anticomunismo del regime spagnolo fece s\u00ec che durante la guerra fredda il regime franchista venisse tollerato e riconosciuto dalle potenze occidentali.\nGuerre di confine sovietico-giapponesi.\nLe Guerre di confine sovietico-giapponesi furono una serie di guerre di confine avvenute tra il 1932 ed il 1945 senza una formale dichiarazione di guerra tra l'Impero giapponese e la Repubblica Popolare di Mongolia aiutata dall'Unione Sovietica.\nIn seguito all'invasione giapponese della Manciuria del 1931 erano frequenti le violazioni del territorio della Mongolia, alleata sovietica, e del confine con l'Unione Sovietica.\nIn risposta si verificarono ingerenze anche dalla controparte sovietica. Secondo l'esercito imperiale giapponese, tra il 1932 e il 1934 ebbero luogo 152 violazioni del confine, soprattutto perch\u00e9 i sovietici trovarono necessario raccogliere informazioni all'interno della Manciuria. Da parte loro, i sovietici accusarono i giapponesi di 15 casi di violazione delle frontiere, 6 intrusioni aeree e 20 episodi di tentato spionaggio nel solo 1933. Altre centinaia di violazioni vennero segnalate da entrambe le parti negli anni seguenti. A peggiorare le cose, la diplomazia e la fiducia sovietico-giapponese erano diminuite ulteriormente in questi anni, con il Giappone di Hirohito apertamente dichiarato \"nemico fascista\" nel VII Congresso del Comintern.\nI conflitti armati si verificarono a partire dal 1935 e tra le principali operazioni militari note si ricorda la battaglia del lago Chasan (1938), tuttavia \u00e8 difficile avere una storiografia certa del conflitto, dato che rimase per lungo tempo segretato.\nI combattimenti si conclusero con la vittoria decisiva sovietico-mongola sui giapponesi nelle Battaglie di Khalkhin Gol (1939), che risolsero le dispute e ristabilirono i confini allo \"status quo ante bellum\", salvaguardando anche la Mongolia dalle mire imperialistiche giapponesi.\nIl principale comandante sovietico delle operazioni fu il generale Georgij \u017dukov, che sar\u00e0 anche, sei anni pi\u00f9 tardi, tra i generali sovietici che entrarono a Berlino ponendo fine alla Seconda guerra mondiale.\nLe guerre di confine sovietico-giapponesi contribuirono pesantemente alla firma del Patto nippo-sovietico di non aggressione del 1941, che consent\u00ec a Stalin di avere salvo il confine giapponese e concentrare le forze per respingere l'aggressione nazista.\nOccupazione della Germania.\nAlla Conferenza di Potsdam dell'agosto 1945, dopo la resa incondizionata della Germania nazista le potenze vincitrici si consultarono su come procedere rispetto alla Germania, optando infine per dividere la nazione in quattro zone di occupazione militare, ai fini di riparare gli Alleati dei danni di guerra. Le amministrazioni delle quattro potenze terminarono formalmente nel 1949, quando nacquero la Germania Ovest e la Germania Est.\nI disagi provocati dalla divisione in due \"Germanie\" al popolo tedesco erano evidenti, fu cos\u00ec che Stalin il 10 marzo 1952 eman\u00f2 un comunicato ufficiale (la famosa Nota di Stalin) nel quale proponeva alle potenze occidentali un mutuo disimpegno militare al fine di creare uno stato tedesco unitario e neutrale. La proposta di Stalin venne respinta dalle potenze occidentali, che nel frattempo stavano lavorando per includere la Germania Ovest nella NATO.\nDopo la morte di Stalin nel 1953 le tensioni tra le due nazioni crebbero notevolmente col progressivo instaurarsi della guerra fredda, arrivando alla costruzione del famoso Muro di Berlino, costruito nel 1961 per volere di Nikita Krusciov.\nOccupazione dell'Impero Giapponese.\nAl termine della Seconda guerra mondiale l'Impero Giapponese, cos\u00ec come la Germania, venne temporaneamente occupato dagli Alleati per riparare dei danni di guerra. All'Unione Sovietica spett\u00f2 la zona settentrionale della Corea e il Sachalin (ex territorio russo occupato dal Giappone).\nL'amministrazione civile sovietica in Corea si concluse il 3 settembre 1948 con la proclamazione della Repubblica Popolare Democratica di Corea.\nRivoluzione cinese.\nStalin non nutriva particolare stima personale nei confronti di Mao Zedong, nonostante al contrario egli ammirava molto Stalin, ma al tempo stesso riteneva Mao l'unica opportunit\u00e0 di concretizzare una rivoluzione comunista in Cina. Infatti Stalin appoggi\u00f2 la fazione di Mao nella Guerra civile cinese fin dal 1936, contro la fazione nazionalista guidata da Chiang Kai-shek appoggiata da Germania nazista e Italia.\nUna presenza ingombrante in Cina era anche quella dell'Impero giapponese, che controllava la vasta area del Manciuku\u00f2 e tutta la costa orientale cinese. L'occupazione giapponese della Cina terminer\u00e0 definitivamente, dopo decenni di scontri, con l'Invasione sovietica della Manciuria, nell'agosto 1945, dove furono impiegati 1,5 milioni di soldati sovietici.\nAl termine della Seconda guerra mondiale lo scontro tra il bando comunista e il bando nazionalista si intensific\u00f2 maggiormente e Stalin continu\u00f2 convintamente nel fornire ingenti equipaggiamenti, armamenti e supporto strategico e militare all'Armata rossa cinese, che combatteva per\u00f2 Chiang Kai-shek risolutamente sostenuto dagli Stati Uniti.\nIl sanguinoso conflitto si concluse formalmente il 1\u00ba ottobre 1949 quando Mao proclam\u00f2 la Repubblica popolare cinese, e ufficialmente si concluse in novembre con la caduta di Chongqing, ultima fortezza nazionalista, dalla quale Chiang Kai-shek al seguito di 600.000 militari e alcuni civili evacuer\u00e0, grazie all'aiuto della marina statunitense, nell'Isola di Formosa, dando origine allo stato di Taiwan, che tutt'oggi reclama la sovranit\u00e0 sulla Cina, che a sua volta reclama la sovranit\u00e0 su Taiwan.\nSotto Stalin e i primissimi anni di Chruscev i rapporti tra URSS e Cina saranno ottimali, con una stretta collaborazione economica e tecnologica, il supporto tecnico di scienziati ed economisti sovietici sar\u00e0 infatti fondamentale per la riuscita del primo piano quinquennale di Mao (1953-1957). Tuttavia per una serie di vertenze politiche e ideologiche si verificher\u00e0 un allontanamento tra le due nazioni gi\u00e0 a partire dal 1956, fino alla drastica rottura sino-sovietica del 1960-61, che sar\u00e0 poi tra le concause del fallimento del secondo piano quinquennale cinese, il \"Grande balzo in avanti\" pianificato per il periodo 1958-1963, ma abbandonato e revisionato nel 1961.\nGuerra di Corea.\nNell'agosto 1945 i comandi statunitense e sovietico stabilirono la demarcazione della penisola coreana, precedentemente occupata dall'Impero Giapponese, al 38\u00ba parallelo, al nord del quale si sarebbe insediata l'Amministrazione civile sovietica e al sud il Governo militare statunitense.\nQuando le rispettive amministrazioni si ritirarono nel 1948 lasciarono due regimi antitetici nelle rispettive zone d'influenza, il 13 agosto venne proclamata la Repubblica di Corea (Corea del Sud) guidata da Syngman Rhee e il 9 settembre la Repubblica popolare democratica di Corea (Corea del Nord) guidata da Kim Il-sung. Entrambe le \"Coree\" rivendicavano la sovranit\u00e0 sull'intera penisola, inizi\u00f2 dunque un periodo di grandi ostilit\u00e0 caratterizzato da forti provocazioni e repressioni da ambo i lati.\nIl 25 giugno 1950 la Corea del Nord invase la Corea del Sud dando inizio alla Guerra di Corea, il primo teatro concreto della guerra fredda. La Corea del Nord venne fiancheggiata dalla Cina di Mao Zedong (con circa uomini) e dall'URSS (con circa uomini), mentre la Corea del Sud vide l'appoggio di Stati Uniti, Regno Unito, Francia e ONU.\nIl conflitto fu particolarmente sanguinoso e controverso per via del largo utilizzo di napam da parte dell'aviazione occidentale, nel complesso coinvolse circa 3 milioni di soldati e provoc\u00f2 la morte di circa 2 milioni di militari e 2 milioni di civili. La guerra si concluse il 27 luglio 1953 con l'Armistizio di Panmunjeom, che riport\u00f2 di fatto la situazione alla situazione prebellica, se non per qualche perfezionamento sul confine.\nSeconda guerra mondiale.\nIl Patto Molotov-Ribbentrop.\nIl clima dell'Europa degli anni '30 era estremamente chiuso a qualsiasi consultazione diplomatica con l'URSS. Stalin gi\u00e0 dal 1934 si era espresso sull'urgenza di dover arginare la deriva nazifascista dell'Europa di quegli anni, che rimase tuttavia estremamente sottovalutata, se non talvolta aiutata, dalle potenze occidentale. Lo stesso ministro degli esteri inglese, Lord Halifax, in un suo incontro con Adolf Hitler avvenuto il 19 novembre 1937, espresse simpatie per le rivendicazioni tedesche e defin\u00ec la Germania nazista \"baluardo dell'Europa contro il bolscevismo\". L'atteggiamento occidentale cambier\u00e0 leggermente nell'aprile del 1939, quando i governi di Regno Unito e Francia avanzarono a Stalin la possibilit\u00e0 per un accordo di difesa militare in caso di aggressione nazista. Appariva infatti molto concreta la possibile invasione della Polonia da parte di Hitler e Stalin non voleva assolutamente correre il rischio di avere truppe naziste sul confine sovietico, anche perch\u00e9 l'esercito sovietico era nel frattempo impegnato in un conflitto segreto contro l'Impero Giapponese. Le trattative tra i ministeri inglese, francese e sovietico furono molto lunghe e farraginose, con i ministeri inglese e francese sempre poco disposti alla collaborazione e lenti nel fornire risposte, a differenza della controparte sovietica. Stalin fino alla terza settimana di agosto si era reso disponibile a inviare circa un milione di soldati sovietici al confine polacco-tedesco, ma Regno Unito e Francia non vollero concludere il negoziato.\nFu cos\u00ec che il ministero degli esteri sovietico, capeggiato da Molotov, si vide costretto a fare il \"patto col diavolo\" pur di salvare il confine e si rivolse direttamente alla Germania. L'accordo riusc\u00ec e si concluse il 22 agosto, con la conseguente Spartizione della Polonia e il ritorno dei Paesi Baltici sotto l'URSS. Grazie all'accordo i sovietici \"allontanarono\" il confine di circa 300 chilometri, il che si riveler\u00e0 di vitale importanza durante la resistenza all'Invasione nazifascista dell'Unione Sovietica del 1941.\nEssendo tutti questi retroscena segretati per quasi 70 anni, il Patto Molotov-Ribbentrop fu a lungo oggetto di strumentalizzazioni da parte della stampa occidentale, che fece del patto la prova portante della tesi per la quale, tutto sommato, non vi era poi troppa differenza tra Stalin e Hitler. Altri studiosi non concordano con questa tesi: lo storico Ennio Di Nolfo nota che nel '39 il pericolo di un attacco nazista non esisteva ancora perch\u00e9 Hitler, di fronte alla garanzie anglofrancesi a difesa dell'indipendenza della Polonia, era intenzionato ad evitare una guerra su due fronti; e inoltre, i negoziati economici in vista di una nuova \"base politica\" tra Germania e Unione Sovietica ebbero inizio nel maggio del '39, nello stesso periodo in cui l'URSS stava negoziando con Francia e Inghilterra per una possibile alleanza in funzione antitedesca: segno evidente che Stalin stava giocando su due tavoli.\nSeconda guerra mondiale.\nIl fronte orientale (indicato nella storiografia russo/sovietica come \"Grande guerra patriottica\") rappresent\u00f2 uno dei maggiori teatri bellici della Seconda guerra mondiale, che decise il conflitto in Europa. Le operazioni condotte su questo fronte videro contrapposte da una parte le forze armate della Germania nazista e dei suoi alleati e dall'altro quelle dell'Armata Rossa dell'Unione Sovietica, sostenuta pi\u00f9 avanti nel conflitto dalle varie resistenze partigiane delle nazioni occupate dalle forze nazifasciste.\nLa guerra ebbe inizio il 22 giugno 1941 con l'Invasione dell'Unione Sovietica da parte di Germania, Italia e i loro alleati, che schierarono un esercito di oltre 3 milioni di uomini. L'avanzata tedesca inizialmente travolse le forze armate sovietiche, poco dopo l'attacco Stalin fece fucilare il comandante del Fronte Occidentale generale D. G. Pavlov e il comandante della 4\u00aa Armata A. A. Korobkov., eman\u00f2 l'ordine numero 227 noto come: \"Non un passo indietro!\". L'avanzata tedesca arriv\u00f2 fino alle porte di Mosca, dove Stalin riusc\u00ec a organizzare una tenace resistenza e l'Armata Rossa pass\u00f2 al contrattacco a partire dal 5 dicembre 1941, vincendo la battaglia di Mosca.\nMalgrado l'attacco della Wehrmacht tedesca, l'esercito sovietico riusc\u00ec a stabilire una linea difensiva e mantenne il possesso delle tre citt\u00e0 di Leningrado (oggi San Pietroburgo), Mosca e Stalingrado (oggi Volgograd). Sotto la direzione di Stalin, l'Unione Sovietica riusc\u00ec lentamente a riorganizzare e potenziare le sue forze ad est degli Urali.\nSi apr\u00ec cos\u00ec un periodo di collaborazione con le potenze occidentali, e l'URSS fu inclusa tra le nazioni che beneficiavano della legge Lend-Lease statunitense.\nLa svolta avvenne con la vittoria nella decisiva Battaglia di Stalingrado; che si prolung\u00f2 per oltre sei mesi, dal 17 luglio 1942 al 2 febbraio 1943.\nNel 1944-1945 infine le truppe sovietiche avanzarono in Europa orientale e in Germania, concludendo vittoriosamente la guerra entrando a Berlino, Vienna e liberando il Campo di concentramento di Auschwitz.\nNel complesso si stima che la guerra e la durissima occupazione nazista sia costata la vita di circa 10,6 milioni di militari e 15,7 milioni di civili, facendo dell'Unione Sovietica lo stato che pi\u00f9 pat\u00ec la furia nazifascista sia in termini militari che civili.\nOltre al suo apporto\u00a0\u2013 notevole e decisivo\u00a0\u2013 alla conduzione della guerra, fu anche estremamente significativo il ruolo di Stalin come grande diplomatico, evidenziato dalle conferenze al vertice. Fu assai stimato da Franklin Delano Roosevelt, meno da Winston Churchill, cui fece velo la vecchia ruggine (rinforzata dai fatti del 1939) anticomunista. Stalin fu infatti candidato al Premio Nobel per la Pace due volte. La prima volta nel 1945, dallo storico e politico norvegese Halvdan Koht. La candidatura fu riproposta da Wladislav Rieger, professore della Universit\u00e0 Carolina di Praga, nel 1948.\nDurante i vari incontri il primo ministro britannico Winston Churchill descrisse cos\u00ec Stalin:\nIl dibattito sulle uccisioni.\nPrima della dissoluzione dell'Unione Sovietica i ricercatori che hanno tentato di determinare il numero di persone uccise sotto il regime di Stalin hanno prodotto stime che vanno dai 3 ai 60 milioni di individui. Dopo la fine dell'Unione Sovietica la disponibilit\u00e0 di accesso agli archivi sovietici, prima segreti, ha permesso di reperire la documentazione ufficiale di 799,455 esecuzioni tra il 1921 e il 1953, di circa 1,7 milioni di morti nei \"gulag\" e di morti nei lavori forzati, con un totale di circa 2,9 milioni di vittime ufficialmente registrate in queste categorie.\nI documenti ufficiali d'archivio sovietici non contengono dati completi per altre categorie di vittime, come quelle conseguenti alle deportazioni etniche o all'emigrazione dei tedeschi alla fine della seconda guerra mondiale. Eric Weitz ha scritto: \"Nel 1948, secondo Nicolas Werth, il tasso di mortalit\u00e0 dei deportati dal Caucaso tra il 1943 e il 1944 aveva raggiunto il 25%\". Altre rilevanti esclusioni includono il massacro di Katyn', ulteriori omicidi nelle aree occupate e le fucilazioni di massa da parte dell'Armata Rossa. Durante la guerra i sovietici videro circa disertori tra le file del loro esercito. Le statistiche ufficiali sulla mortalit\u00e0 nei \"gulag\" escludono inoltre le morti dei prigionieri avvenute subito dopo il loro rilascio, ma che furono diretta conseguenza del duro trattamento subito nei campi. Tuttavia alcuni storici ritengono che le cifre contenute negli archivi ufficiali registrate dalle autorit\u00e0 sovietiche siano inaffidabili e incomplete.\nGli storici che affrontarono il problema dopo la dissoluzione dell'Unione Sovietica hanno stimato un numero totale di vittime che varia tra i circa 4 milioni a i quasi 10 milioni di individui, senza contare coloro che non sono sopravvissuti alle carestie. Lo scrittore russo Vadim Erlikman, per esempio, ha formulato le seguenti stime: esecuzioni: 1,5 milioni; \"gulag\": 5 milioni; deportazioni: 1,7 milioni su 7,5 milioni di deportati; prigionieri di guerra e civili tedeschi: 1 milione; per un totale di circa 9 milioni di vittime conseguenti alla repressione.\nAlcuni studiosi hanno incluso anche la morte di 6-8 milioni di persone per fame, tra il 1932-1933, tra le vittime della repressione di Stalin. Tuttavia questa categorizzazione \u00e8 controversa: infatti gli storici non sono unanimemente concordi sul fatto che la carestia fosse una parte deliberata della campagna di repressione contro i \"kulaki\" e altri oppositori, o semplicemente una conseguenza involontaria della collettivizzazione forzata.\nSecondo Aleksandr Jakovlev, che diresse la commissione per la riabilitazione delle vittime delle repressioni, creata dal presidente El'cin nel 1992, i morti causati dal regime di Stalin furono oltre 20 milioni. In una conversazione con Winston Churchill nel 1942, lo stesso Stalin ammise di aver dovuto combattere, durante la collettivizzazione forzata degli anni '30, contro dieci milioni di contadini, affermando che fu una lotta pi\u00f9 terribile di quella che stava combattendo contro i tedeschi.\nSecondo quanto affermato invece da Robert Conquest nel suo libro \"Il Grande Terrore\" i morti nei Gulag e nei campi di lavoro sarebbero stimabili tra i 13 e i 15 milioni, su una popolazione di 30 milioni di internati. Conquest aveva affermato che i dati di archivio che sarebbero stati pubblicati dopo la dissoluzione dell'Unione Sovietica avrebbero corroborato le sue analisi, ma Viktor N. Zemskov, uno degli storici che hanno potuto accedere agli archivi desecretati del NKVD/MVD, ha pubblicato dati fortemente contrastanti con le supposizioni di Conquest:\nLa discrepanza tra le stime di Conquest e i dati di archivio ha portato lo storico Stephen G. Wheatcroft a sostenere un'aspra diatriba con il collega: mentre Conquest sostiene che gli archivi del NKVD sono inaffidabili e presentano dati palesemente contraffatti, Wheatcroft afferma che l'analisi di Conquest abbia esagerato il numero di prigionieri e di morti nei campi di lavoro e sia in contraddizione con le analisi demografiche, gli studi condotti sull'uso dei lavori forzati in Unione Sovietica e i dati di archivio desecretati. Lo storico Marcello Flores sostiene che, sulla base della documentazione attualmente disponibile dagli archivi sovietici, tra il 1930 e il 1952, un milione di persone vennero condannate alla fucilazione, 19 milioni a pene detentive in campi e prigioni, 30 ai lavori forzati e ad altre misure repressive.\nViolazioni dei diritti umani.\nIl 5 marzo 1940 Stalin e altri alti funzionari sovietici, tra cui Berija, firmarono l'ordine di esecuzione di cittadini polacchi, di cui prigionieri di guerra. Questo episodio \u00e8 noto come massacro di Katyn'. Mentre lo stesso Stalin disse ad un generale polacco che avevano \"perso le tracce\" degli ufficiali in Manciuria, alcuni lavoratori delle ferrovie polacche trovarono la fossa comune dopo l'invasione nazista del 1941. Il massacro divenne fonte di scontro politico, con i sovietici che, dopo aver riconquistato la Polonia nel 1944, accusarono i tedeschi di essere stati gli artefici del massacro. I sovietici non ammisero la loro responsabilit\u00e0 fino al 1990.\nStalin introdusse regolamenti militari controversi, come ad esempio l'ordine numero 270 dell'agosto 1941 in cui si richiedeva ai superiori di sparare ai disertori sul posto, mentre i loro familiari fossero oggetto di arresto. Da allora in poi Stalin condusse una purga di diversi comandanti militari che furono giustiziati per \"codardia\" senza un processo. Stalin emise, nel luglio del 1942, l'ordine numero 227, con cui i comandanti che si ritiravano senza un permesso erano soggetti a un tribunale militare e i soldati colpevoli di infrazioni disciplinari erano costretti a servire nei \"battaglioni penali\", particolari gruppi schierati nei settori pi\u00f9 pericolosi della prima linea. Dal 1942 al 1945, soldati furono assegnati a questi battaglioni.\nNel giugno 1941, settimane dopo l'inizio dell'invasione tedesca, Stalin adott\u00f2 la strategia della \"terra bruciata\" con lo scopo di distruggere le infrastrutture e le forniture alimentari in varie zone del Paese prima che i tedeschi potessero usufruirne. Ordin\u00f2 inoltre alla NKVD di uccidere circa un centinaio di migliaia di prigionieri politici nelle zone dove la \"Wehrmacht\" si avvicinava.\nDopo la cattura di Berlino le truppe sovietiche violentarono decine di migliaia di donne (fino a due milioni secondo alcune fonti) mentre furono oggetto di stupri durante e dopo l'occupazione di Budapest. Molte di queste donne morirono o si suicidarono in seguito a queste violenze. Nei Paesi facente parti dell'Asse, come la Germania, la Romania e l'Ungheria, gli ufficiali dell'Armata Rossa generalmente considerarono le citt\u00e0, i villaggi e le fattorie come disponibili per saccheggi.\nNella zona di occupazione sovietica della Germania del dopoguerra i sovietici realizzarono dieci \"campi speciali\" subordinati ai \"gulag\". Questi erano ex \"stalag\", prigioni o campi di concentramento nazisti, come Sachsenhausen (campo speciale numero 7) e Buchenwald (speciale numero campo 2). Secondo le stime del governo tedesco \" persone sono morte in quei campi sovietici o mentre venivano trasferite in essi\".\nSecondo dati recenti dei circa quattro milioni di prigionieri di guerra presi dai sovietici, tra cui tedeschi, giapponesi, ungheresi, rumeni e altri, non fecero mai ritorno a casa e presumibilmente furono vittime della malnutrizione o della vita nei \"gulag\". Prigionieri di guerra sovietici e lavoratori forzati che sopravvissero alla prigionia tedesca furono inviati al \"transito\" speciale (o \"filtrazione\") per determinare quali fossero dei potenziali traditori.\nControversie sulle vittime provocate.\nAlcuni studiosi di correnti minoritarie spesso avvicinati al revisionismo storiografico, sia marxista-leninista sia neutrale, tra cui Giorgio Galli, Domenico Losurdo, Ludo Martens (di area neostalinista/antirevisionista), Grover Furr, Robert W. Thurston, J. Arch Getty, Gabor Rittersporn e Douglas Tottle, ridimensionano invece i morti e la responsabilit\u00e0 dello stalinismo, affermando inoltre che molti furono dovuti alla seconda guerra mondiale e a carestie non volute dal governo sovietico: Galli abbassa la cifra, contando tra vittime dirette e no, tra e di morti durante il periodo 1924-1953 mentre Martens e altri sostengono che ci furono morti tra la guerra civile russa e la morte di Stalin, ma gran parte dovuti agli scontri armati (ultima parte della guerra civile russa e grande guerra patriottica/seconda guerra mondiale) e alla carenza di cibo, anzich\u00e9 a esecuzioni di condanne capitali; Martens attribuisce inoltre, con una posizione controversa e poco condivisa, ai nazisti\u00a0\u2013 e non ai sovietici\u00a0\u2013 il massacro di Katy\u0144. Questi studiosi hanno anche attaccato i redattori del \"Libro nero del comunismo\", in cui si attribuiscono a Stalin i 20 milioni di morti sovietici nella guerra contro la Germania nazista in cui l'URSS fu parte lesa, essendo stato attaccato per primo e a sorpresa dalle Potenze dell'Asse, nonostante il patto di non aggressione.\nColoro che negano che le vittime del periodo staliniano siano statisticamente rilevanti si basano soprattutto sul confronto tra i censimenti della popolazione. Infatti in base ai dati del censimento russo, se si confronta la popolazione dell'Unione Sovietica nel gennaio del 1959 che \u00e8 di , mentre nel 1913 negli stessi confini era di , si pu\u00f2 stabilire che l'incremento annuale della popolazione \u00e8 dello 0,60%. Se confrontiamo questi dati con altri Paesi otteniamo:\nA differenza degli altri Stati la popolazione dell'Unione Sovietica, nonostante nel calcolo sia compreso il periodo della prima guerra mondiale e della guerra civile e nonostante i 26 milioni di morti nella seconda guerra mondiale, ha registrato un incremento demografico corrispondente a un tasso medio di aumento annuale del 50% superiore agli altri Stati menzionati nella tabella. Angus Maddison, nel suo libro \"Economic growth in Japan and the USSR\", presenta risultati simili, citando un incremento di popolazione tra il 1913 e il 1953, aggiustato alle variazioni territoriali, del 23% per l'Unione Sovietica, del 19% per la Gran Bretagna e del 2% per la Francia.\nAnche considerando che l'Unione Sovietica, tra il 1939 e il 1945, estese i propri confini nazionali inglobando la Carelia, i Paesi Baltici, parte della Polonia e della Prussia orientale, la Bessarabia e l'isola di Sachalin, l'incremento della popolazione non pu\u00f2 aver alterato in modo radicale il tasso di crescita, trattandosi di territori che hanno tutt'oggi una densit\u00e0 demografica molto bassa e che all'epoca furono percorsi da emigrazioni conseguenti all'annessione sovietica, riducendo ulteriormente una popolazione locale gi\u00e0 decimata dalla guerra. In base a questi dati gli studiosi citati hanno ridimensionato il numero di vittime di Stalin, suscitando spesso ampie polemiche e venendo talvolta accusati di negazionismo, a loro parere gonfiato dalla propaganda filo-occidentale e anticomunista e usato per screditare l'Unione Sovietica e il socialismo nel loro insieme, tramite la creazione di una \"leggenda nera di Stalin\". Diversi storici hanno, tuttavia, messo in dubbio i dati riguardanti il numero della popolazione russa a causa delle repressioni effettuate dal regime staliniano: un censimento effettuato nel 1937 venne annullato (e i responsabili che vi avevano lavorato, giustiziati) perch\u00e9 indicava una cifra inferiore rispetto a quella annunciata dai dirigenti sovietici. I responsabili del censimento successivo furono perci\u00f2 incentivati a gonfiare i numeri per evitare la condanna a morte. La storica Anne Applebaum riporta che il censimento del 1939 venne manipolato in modo da farlo coincidere con la cifra di 170 milioni di abitanti, annunciata da Stalin al XVIII Congresso del partito, nel marzo del '39, ancora prima che i conteggi fossero definitivi.\nPersonalit\u00e0 e vita privata.\nPersonalit\u00e0.\nIl carattere di Stalin \u00e8 stato variamente descritto, da freddo (raramente lo si vedeva ridere o arrabbiarsi) a paranoico (specie in tarda et\u00e0), a normale e perfino gradevole. William Bland, nella sua opera \"Il culto della personalit\u00e0\", riporta le memorie personali del leader albanese Enver Hoxha secondo cui \"Stalin era molto modesto e gentile con le persone\"; l'ambasciatore statunitense in Unione Sovietica, Joseph Davies, disse che Stalin era \"un uomo semplice, dagli atteggiamenti piacevoli\". Secondo molti, usava una \"maschera di bonariet\u00e0\" nei rapporti interpersonali, che nascondeva un carattere aspro, aggressivo e talvolta vendicativo. Tra i suoi hobby vi erano la musica, la letteratura e il giardinaggio mentre non amava la caccia e la pesca.\nL'infanzia di \"Soso\" (diminutivo georgiano di Iosif) non fu inoltre priva di momenti critici per la sua salute fisica, dapprima per una forma acuta di varicella (o forse di vaiolo, del quale si ammal\u00f2, sempre nell'infanzia, all'et\u00e0 di cinque anni: l'epidemia colp\u00ec pesantemente soprattutto i bambini e morirono molti suoi vicini di casa), poi quando, a dieci anni, davanti alla scuola ecclesiastica da lui frequentata, fu investito e travolto da un cavallo che trainava un calesse, nel corso di una festa di Paese: rimase gravemente ferito al braccio sinistro, perdendone parte della capacit\u00e0 di articolazione ( anche se poteva muovere e usare la mano, oltre che usarlo per sollevare qualcosa, la mobilit\u00e0 rimase compromessa). Nel 1894, a 16 anni, pot\u00e9 frequentare, grazie a una borsa di studio, il seminario teologico ortodosso di Tbilisi: fu scelto per le doti canore e l'eccezionale memoria. L'istruzione in seminario era un desiderio della madre, . Ebbe ancora un incidente all'et\u00e0 di dodici anni, sempre con un calesse che gli pass\u00f2 sulle gambe danneggiandole, rendendone la camminata incerta anche dopo anni e che gli procur\u00f2 l'epiteto di \"claudicante\".\nA causa di questi handicap venne scartato alla visita di leva per la prima guerra mondiale dalla commissione zarista; per vergogna di questi problemi fisici e per la sua altezza non elevata rispetto alla media degli uomini russi (sebbene le fotografie e i manifesti di propaganda gli conferissero un aspetto di imponenza, era alto solo 164\u00a0cm) avrebbe sempre avuto una certa ritrosia a farsi riprendere nei filmati o fotografare se non era prima avvertito e si era messo in posa; in numerose immagini e filmati reali e non propagandistici (come quelli della conferenza di Jalta) lo si nota infatti tenersi il braccio con la mano destra o nasconderlo, ad esempio nella manica lunga del cappotto o nelle tasche."}
{"id": "2406059", "revid": "363629", "url": "https://it.wikipedia.org/wiki?curid=2406059", "title": "Test di tolleranza", "text": ""}
{"id": "2406060", "revid": "247222", "url": "https://it.wikipedia.org/wiki?curid=2406060", "title": "This Time We Mean It", "text": "This Time We Mean It \u00e8 il quinto album discografico della rock band statunitense REO Speedwagon, pubblicato dalla casa discografica Epic Records nell'agosto del 1975.\nMusicisti.\nReelin'\nHeaded for a Fall\nRiver of Life\nOut of Control\nYou Better Realize\nGambler\nCandalera\nLies\nDance\nDream Weaver\nNote aggiuntive"}
{"id": "2406064", "revid": "180202", "url": "https://it.wikipedia.org/wiki?curid=2406064", "title": "Movie tours", "text": ""}
{"id": "2406069", "revid": "33689", "url": "https://it.wikipedia.org/wiki?curid=2406069", "title": "Editore di testo", "text": ""}
{"id": "2406071", "revid": "11959", "url": "https://it.wikipedia.org/wiki?curid=2406071", "title": "Toghril Bey", "text": ""}
{"id": "2406072", "revid": "11959", "url": "https://it.wikipedia.org/wiki?curid=2406072", "title": "Tughril Bey", "text": ""}
{"id": "2406073", "revid": "11959", "url": "https://it.wikipedia.org/wiki?curid=2406073", "title": "Toghril", "text": ""}
{"id": "2406074", "revid": "11959", "url": "https://it.wikipedia.org/wiki?curid=2406074", "title": "Tughril", "text": ""}
{"id": "2406076", "revid": "287204", "url": "https://it.wikipedia.org/wiki?curid=2406076", "title": "Tschammerpokal 1936", "text": "La Tschammerpokal del 1936 fu la seconda edizione della coppa del Terzo Reich. Furono 5.291 le squadre che si sfidarono nelle 4 selezioni iniziali. La finale, dopo l'ultima parte della competizione, fu giocata il 3 gennaio 1937 allo Stadio Olimpico di Berlino. Il Lipsia sconfisse 2-1 lo gi\u00e0 perdente in finale nella passata competizione.\nFinale.\nVfB Leipzig(1\u00ba successo)"}
{"id": "2406077", "revid": "729019", "url": "https://it.wikipedia.org/wiki?curid=2406077", "title": "Australian Open 2009 - Doppio misto", "text": "Tiantian Sun e Nenad Zimonji\u0107 erano i detentori del titolo, ma Tiantian Sun non ha partecipato,\nSolo Zimonjic ha partecipato facendo coppia con Anna-Lena Gr\u00f6nefeld, ma ha perso al 1\u00ba turno contro Cara Black e Leander Paes.\nSania Mirza e Mahesh Bhupathi hanno vinto in finale 6\u20133, 6\u20131, contro Nathalie Dechy e Andy Ram."}
{"id": "2406078", "revid": "767487", "url": "https://it.wikipedia.org/wiki?curid=2406078", "title": "T'amo e t'amer\u00f2", "text": "T'amo e t'amer\u00f2 \"(I love you and I always will)\" \u00e8 un film drammatico e sentimentale del 1999, diretto dal regista Nin\u00ec Grassia che ha curato anche il soggetto, la sceneggiatura e le musiche originali.\nTrama.\nPaolo Di Leo \u00e8 orfano di madre e non ha mai conosciuto suo padre: vive insieme alla zia ed alloggia nell'albergo di cui sono i proprietari i coniugi baresi Manuel e Kikka. Il ricco ragazzo \u00e8 un cantante dilettante ed a scuola \u00e8 ben voluto dalle sue compagne, tranne che da Daniela, che - infatti - gli passa una copia sbagliata del compito: da qui ad innamorarsi il passo \u00e8 breve. Il nuovo autista dell'albergo, Rodolfo, sventa un tentativo di rapimento di Paolo, mentre la zia riesce a riconoscere in lui proprio il padre del ragazzo. Ma, quando Rodolfo decide di imbarcarsi come marinaio, Paolo scopre alcune fotografie dell'infanzia e anche lui lo riconosce.\nProduzione.\nIl film \u00e8 girato a Sant'Antonio Abate (nel Grand Hotel La Sonrisa dove era stato girato il film precedente di Grassia \"Cient'anne\"), ad Eboli, Paestum, Capaccio in Provincia di Salerno, Maratea, Lagonegro in Provincia di Potenza e Pescara. Alla produzione (casting ed organizzazione) del film collabora Michele Lunella.\nIl film esce nelle sale di tutta Italia il 19 ottobre 1999. \u00c8 l'ultimo dei nove film musicali diversi diretti e prodotti da Nin\u00ec Grassia.\nMolte foto del set si trovano nel web."}
{"id": "2406088", "revid": "57054382", "url": "https://it.wikipedia.org/wiki?curid=2406088", "title": "Ministra", "text": ""}
{"id": "2406089", "revid": "1442080", "url": "https://it.wikipedia.org/wiki?curid=2406089", "title": "Jos\u00e9 Meza", "text": " \nCarriera.\nIdolo della tifoseria nazionale che lo vide nel Club Sport Cartagin\u00e9s e nel calcio internazionale con squadre del calibro di Estudiantes de La Plata in Argentina, Universidad de Bogot\u00e1 in Colombia e Moctezuma e Atlante in Messico.\nNel 1937 inizi\u00f2 col Cartagin\u00e9s; pass\u00f2 poi al Moctezuma di Orizaba, dove ebbe la sua prima esperienza internazionale, e dopo arriv\u00f2 l'offerta dell'Atlante.\nNel 1942 si trasferisce in Argentina a difendere i colori del Estudiantes de La Plata; pi\u00f9 tardi viaggi\u00f2 in Colombia dove chiuse la sua esperienza internazionale. Al suo ritorno in Costa Rica ritorn\u00f2 al Cartagin\u00e9s per fungere come giocatore e tecnico.\nAnni pi\u00f9 tardi e con 20 anni di carriera alle spalle gioc\u00f2 per il Club Sport Herediano, squadra con la quale diede il suo addio al calcio in una partita tra i florenses ed il Rapid Vienna, squadra austriaca, vinta dai centroamericani.\nIl 2 agosto 1973 il Cartagin\u00e9s battezz\u00f2 il suo stadio con il nome di Jos\u00e9 Rafael \u201cFello\u201d Meza Ivancovich."}
{"id": "2406095", "revid": "24470887", "url": "https://it.wikipedia.org/wiki?curid=2406095", "title": "Sindaca", "text": ""}
{"id": "2406099", "revid": "169529", "url": "https://it.wikipedia.org/wiki?curid=2406099", "title": "Emilio Casa", "text": "Biografia.\nRicopr\u00ec alte cariche amministrative per il Comune e per la Provincia di Parma, e fu membro della \"Regia Deputazione di Storia Patria\" per le Province Parmensi. Di forte orientamento liberale, scrisse un libro di storia che lo rese celebre ai posteri: \"Parma da Maria Luigia Imperiale a Vittorio Emanuele II (1847-1860)\", stampato per la prima volta nel 1901 dalla Tipografia Rossi-Ubaldi di Parma. Con tale libro il Casa fece un nobile dono ai suoi concittadini: infatti, nessun altro autore contemporaneo ha tracciato un quadro cos\u00ec reale degli eventi storici di quegli anni cruciali del Risorgimento nel Ducato di Parma e Piacenza; anzi, quello del Casa \u00e8 l'unico testo narrativo che descriva le vicende che condussero il Ducato Parmense all'unificazione con l'Italia.\nIl Casa, consapevole della sua formazione di storico autodidatta, nella prefazione al libro afferma:\nNel libro del Casa ai fatti storici che si sono svolti sotto i suoi propri occhi, o che egli ha appreso da \u00abbuone fonti\u00bb, si mescolano vicende personali e dei suoi familiari: del padre Antonio, per esempio, il quale, conseguita sotto i francesi una formazione amministrativa e acquisita una forte fede politica liberale, fu coinvolto in varie vicende: schedato come carbonaro nel 1823, fu membro del governo provvisorio nel 1831, e infine fu costretto all'esilio in Toscana e in Corsica quando le truppe austriache ripristinarono la duchessa sul trono. Emilio Casa, liberale come il padre, accolse con entusiasmo l'annessione del Ducato di Parma e Piacenza al Regno di Sardegna, preludio della sua unione all'Italia.\nA Parma gli \u00e8 intitolata una via, che collega strada Aurelio Saffi a via del Prato. "}
{"id": "2406100", "revid": "782150", "url": "https://it.wikipedia.org/wiki?curid=2406100", "title": "Battere la Diana", "text": "Battere la Diana \u00e8 un'espressione usata nel linguaggio militare, fino agli inizi del XX secolo, con il significato di suonare la sveglia.\nDurante le operazioni militari, generalmente, le colonne di fanteria si mettevano in marcia all'alba, non appena vi fosse luce sufficiente per muoversi con sicurezza, in modo da raggiungere il prima possibile gli obiettivi assegnati, evitando di marciare nelle ore di grande calura. \nA tale scopo era necessario svegliare i soldati mezz'ora prima, per consentire loro il consumo della prima colazione e la preparazione alla marcia. \nIn tempo di pace il segnale della sveglia veniva dato con squilli di tromba, ma durante le operazioni belliche si preferiva sostituirlo con il battere dei tamburi, in quanto il suono prodotto era meno avvertibile a lunghe distanze ed avrebbe evitato di fornire informazioni al nemico. \nIl rullo dei tamburi per la sveglia aveva inizio poco prima dell'aurora, all'apparire della luce solare riflessa dal pianeta Venere, detto stella Diana, da cui l'espressione \"battere la Diana\". "}
{"id": "2406101", "revid": "330183", "url": "https://it.wikipedia.org/wiki?curid=2406101", "title": "Prima colazione", "text": ""}
{"id": "2406107", "revid": "307923", "url": "https://it.wikipedia.org/wiki?curid=2406107", "title": "Operazione chirurgica", "text": ""}
{"id": "2406110", "revid": "24471232", "url": "https://it.wikipedia.org/wiki?curid=2406110", "title": "Sharp Test", "text": ""}
{"id": "2406111", "revid": "352448", "url": "https://it.wikipedia.org/wiki?curid=2406111", "title": "Lago di Onega", "text": ""}
{"id": "2406112", "revid": "767487", "url": "https://it.wikipedia.org/wiki?curid=2406112", "title": "Locomotiva FS 120", "text": "Il Gruppo 120 FS era una famiglia di locomotive a vapore, a vapore saturo e semplice espansione, entrate in servizio a partire dal 1864 sulle varie reti italiane e confluite tra 1905 e 1906 nelle Ferrovie dello Stato italiane.\nStoria.\nLa famiglia di locomotive, poi definita come \"Gruppo 120 FS\", appartiene ad un gruppo di locomotive di semplice impostazione e facile manutenzione costruite per le esigenze di esercizio delle varie compagnie ferroviarie italiane del periodo successivo all'Unit\u00e0 d'Italia. Vennero costruite in centinaia di esemplari e consegnate, nel periodo 1864-1885 alle societ\u00e0 esercenti le varie linee passando poi, dal 1885, nel parco macchine della Societ\u00e0 per le Strade Ferrate del Mediterraneo, della Societ\u00e0 per le Strade Ferrate Meridionali e della Societ\u00e0 per le Strade Ferrate della Sicilia. Vennero ripartite assumendo le classificazioni di gruppo \"RA 42\" (o \"SFM 42\") per quelle assegnate alla Rete Adriatica, di \"RM 2053-2100\" per quelle della Rete Mediterranea e di \"RS 1-50\" per le unit\u00e0 della Rete Sicula.\nLe locomotive vennero costruite da vari costruttori diversi di Francia, Inghilterra e Italia; le unit\u00e0 pi\u00f9 antiche sono quelle \"francesi\" costruite dalla \"Societ\u00e0 Parent &amp; Schaken\" e dalla \"Cail\", ambedue di Parigi costruite tutte entro gli anni 60 del XIX secolo. Le successive locomotive vennero costruite nel grande Opificio di Pietrarsa a partire dal 1868 e dalla \"Neilson\" di Glasgow.\nLe radiazioni iniziarono abbastanza presto dato che ormai la tecnica aveva rese obsolete sia la tecnologia a \"vapore saturo\" che il rodiggio 1-2-0. \"L'album delle locomotive ed automotrici a scartamento ordinario delle Ferrovie dello Stato\" enumerava come facenti parte del proprio parco rotabili, al 30 giugno 1914, 12 unit\u00e0 dell'ex gruppo 42 di RA ed SFM; 5 unit\u00e0 della Rete Sicula (le inglesi) e 19 unit\u00e0 dei due sottogruppi provenienti dalla Rete Mediterranea delle quali le ultime 9 erano le meno veloci dell'intera serie 120 ma quelle con maggiori scorte d'acqua nel tender. Le migliori macchine acquisite furono proprio quelle della ex Sicula che avevano la potenza pi\u00f9 alta (410\u00a0CV) e il pi\u00f9 alto sforzo di trazione all'avviamento (3.750\u00a0kg). La locomotiva FS 1236 (ex RS 18 di costruzione Neilson, del 1869) venne demolita nel 1913.\nCaratteristiche.\nLe locomotive essendo state prodotte entro un lungo arco di tempo e da costruttori diversi presentavano un buon numero di differenze sia nelle dimensioni che nelle prestazioni. La caldaia era di almeno quattro tipi diversi e cos\u00ec anche il forno. Le accomunava soltanto il rodiggio e la concezione tecnica di base, cos\u00ec all'atto dell'acquisizione nel parco rotabili FS vennero inquadrate in quattro sottogruppi di servizio ma con la stessa numerazione progressiva dei quali curiosamente il meno veloce fu costituito proprio dalle locomotive di costruzione pi\u00f9 recente.\nLe \"120\" erano macchine per traino misto della potenza di 380/410\u00a0CV e bassa velocit\u00e0 massima tra 55 e 65\u00a0km/h.\nIl rodiggio era a due assi motori accoppiati tra loro con ruota portante anteriore (1-2-0) ed erano seguite da un tender a due assi in grado di contenere, a seconda della versione, 6,5 o 7,6 tonnellate d'acqua e 3/4 tonnellate di carbone.\nIl motore era a due cilindri esterni a vapore saturo e semplice espansione, con distribuzione Stephenson a cassetto piano e pressione massima in caldaia di 9 o 10 kg per centimetro quadrato a seconda della versione.\nLa locomotiva era sprovvista di freno, come in uso al tempo e frenava con l'uso del controvapore."}
{"id": "2406115", "revid": "76963", "url": "https://it.wikipedia.org/wiki?curid=2406115", "title": "Koko Taylor", "text": "Biografia.\nNasce con il nome di Cora Walton nella contea di Shelby, Tennessee, il 28 settembre 1928. Figlia di un mezzadro. Nel 1952 in compagnia del marito, (il camionista Robert \"Pops\" Taylor) lascia Memphis per Chicago. Alla fine del 1950 inizia a cantare nei blues clubs di Chicago. Willie Dixon la scopre nel 1962, resosi conto dell'enorme talento della Taylor, le procura contatti, ingaggi e il suo primo contratto discografico con Chess Records. La Taylor firma con la storica etichetta blues nel 1965. Per chi non lo sapesse, la Chess Records produceva gente come Muddy Waters, Howling Wolf, lo stesso Willie Dixon, Little Walter ed Etta James (solo per citarne alcuni). Ed \u00e8 per La Chess che Koko registr\u00f2 il suo maggiore successo: \"Wang Dang Doodle\". La canzone era stata scritta da Dixon e registrata da Howlin'Wolf cinque anni prima. La versione della Taylor riscosse un enorme successo, raggiunse il numero quattro sulle classifiche R &amp; B nel 1966, e vendette la bellezza di un milione di copie. Successivamente la Taylor registr\u00f2 diverse versioni di \"Wang Doodle Dang\" nel corso degli anni, compresa una versione dal vivo al Festival Blues Folk americano del 1967 accompagnata dall'armonica di Little Walter e dal chitarrista Hound Dog Taylor.\nNel 1968 registr\u00f2 uno dei duetti pi\u00f9 penetranti della storia della musica, \"Insane Asylum\" con Willie Dixon, autore della canzone. Successivamente registr\u00f2 molto altro materiale, comprendente sia brani originali che cover, ma purtroppo, nessun altro brano ebbe mai il successo di \"Wang Dang Doodle\".\nTuttavia, i tour nazionali a cavallo tra fine '60 e primi settanta, contribuirono ad accrescere la sua fama e la sua schiera di fan.\nNel 1975 firm\u00f2 con la Alligator Records per la quale incise nove album, per 8 dei quali le venne data la nomination al Grammy.\nQuesta meritata notoriet\u00e0 la consacrer\u00e0 come vera e propria leggenda del blues, nonostante fosse donna.\nVinse in tutto venticinque WC Handy Awards, pi\u00f9 di qualsiasi altro artista avesse mai vinto.\nNel 1981-1982 partecipa alla tourn\u00e9e internazionale \"Blues with the Girls\" con Zora Young e Big Time Sarah. Nel 1989 quasi muore in seguito un grave incidente d'auto, ma si riprende.\nNel 1990 fa parte del cast di due film: \"Blues Brothers 2000\" e \"Wild at Heart\". Nel sequel dei \"Blues Brothers\" canta in una band inventata appositamente per il film, \"The Louisiana Gator Boys\", fra i componenti ci troviamo: B.B.King, Gary U.S.Bonds, Bo Diddley, Eric Clapton (e molti altri).\nNel 1994 apre a Chicago un club blues chiamato: \"Division Street\", ora il club non esiste pi\u00f9.\nKoko Taylor ha influenzato musicisti come Bonnie Raitt, Shemekia Copeland, Janis Joplin, Shannon Curfman, Susan Tedeschi e molti altri.\nNegli anni precedenti alla sua morte, aveva una media di oltre 70 concerti all'anno. La potenza della sua voce era direttamente proporzionale alla sua grandissima attitudine e al suo immenso amore per la musica.\nLa sua ultima apparizione live \u00e8 stata al Blues Music Awards, il 7 maggio 2009.\nKoko Taylor muore il 3 giugno 2009 a causa di un'emorragia gastrointestinale dovuta alle complicazioni causate da un intervento chirurgico avvenuto il 19 maggio dello stesso anno."}
{"id": "2406125", "revid": "729019", "url": "https://it.wikipedia.org/wiki?curid=2406125", "title": "Paroressia", "text": "La paroressia \u00e8 un'anomalia dell'alimentazione caratterizzata dal particolare desiderio di ingerire determinate sostanze.\nEtimologia.\nIl termine deriva dal greco \"para\", al di l\u00e0, oltre e \"orexis\", appetito.\nEziologia.\nLa causa del fenomeno \u00e8 sconosciuta.\nPu\u00f2 sottintendere una malattia, come nel caso della necessit\u00e0 di assumere sale in corso di malattia di Addison o gesso in caso di deficit di calcio, ma pu\u00f2 essere del tutto fisiologica durante la gravidanza, quando le donne iniziano a volere cibi mai ricercati prima.\nCaso particolare di paroressia \u00e8 il picacismo, un disturbo del comportamento alimentare caratterizzato dall'ingestione continuata nel tempo di sostanze non nutritive."}
{"id": "2406128", "revid": "547034", "url": "https://it.wikipedia.org/wiki?curid=2406128", "title": "Sara De Vito", "text": ""}
{"id": "2406133", "revid": "767487", "url": "https://it.wikipedia.org/wiki?curid=2406133", "title": "Ichi (film)", "text": "Ichi \u00e8 un film del 2008 diretto da Fumihiko Sori.\n\u00c8 una rivisitazione al femminile del celebre personaggio letterario e cinematografico Zat\u014dichi. Per la sua interpretazione, Haruka Ayase vinse il premio come miglior attrice ai Nikkan Sports Film Awards.\nTrama.\nIchi \u00e8 una \"goze\", ossia una cantante cieca che viaggia da citt\u00e0 in citt\u00e0 suonando lo shamisen. All'apparenza indifesa, la ragazza nasconde dentro il suo bastone da passeggio una piccola wakizashi.\nQuando una sua amica prostituta, anch'essa cieca, viene pestata da tre uomini appartenenti al clan Banki, Ichi viene molestata. In suo aiuto accorre Touma Fujihira, un samurai, che per\u00f2 non trova il coraggio di sfoderare la sua katana. Ichi passa quindi all'azione, uccidendo i tre uomini del clan Banki. Touma inizia a seguire Ichi, che \u00e8 accompagnata da un bambino. I tre arrivano in un villaggio, dove Touma riesce a vincere molti soldi al gioco dei dadi, grazie all'udito di Ichi. Una volta allontanatosi con i soldi, Touma viene inseguito dagli altri giocatori, che lo accusano di aver barato e lo aggrediscono. Ancora una volta, Touma non riesce a sfoderare la katana e viene nuovamente salvato da Ichi, che uccide gli aggressori. Touma viene raggiunto da Toraji Shirakawa, appartenente al clan yakuza Shirakawa. Credendo sia stato Touma a uccidere gli uomini del clan Banki, Toraji lo ingaggia come guardia del corpo.\nIchi, Touma e il bambino arrivano in un villaggio governato da Banki, folle leader del clan che porta il suo nome, che ha una benda sull'occhio destro. A fronteggiare il clan Banki c'\u00e8 solo il clan Shirakawa. Mentre passeggia con Ichi, Touma decide di sfidare la ragazza con un bastone, e riesce a ferirla al polso, quindi le racconta che non pu\u00f2 pi\u00f9 usare la katana poich\u00e9 quando era bambino rese inavvertitamente la madre cieca.\nIchi viene catturata dal clan Banki. Due uomini la sfidano e vengono uccisi, quindi Banki decide di fronteggiare la ragazza, e la pesta a sangue, rinchiudendola insieme ad alcuni teschi umani. Ichi viene liberata da Touma, che la nasconde al villaggio dei Banki. Durante una rappresentazione kabuki, il clan Banki assale il clan Shirakawa. Il padre di Toraji muore davanti agli occhi del figlio, che giura vendetta e decide di iniziare una battaglia contro il clan Banki.\nTouma prende parte alla battaglia, ma anche questa volta non trova il coraggio di sfoderare la sua katana. Trovatosi di fronte a Banki, finalmente l'uomo sfodera la katana e ingaggia una battaglia che lo vede vincitore, ma gravemente ferito. Touma muore tra le braccia di Ichi, accorsa in suo aiuto. Banki per\u00f2 non \u00e8 morto e si rialza in piedi, sfidando Ichi, che riconosce in lui l'uomo che l'aveva stuprata anni prima, quindi lo uccide e lascia il villaggio."}
{"id": "2406136", "revid": "305330", "url": "https://it.wikipedia.org/wiki?curid=2406136", "title": "John Reid (manager musicale)", "text": "Biografia.\nInizi\u00f2 subito a lavorare per la britannica \"EMI\", dove selezionava il materiale della \"Motown Records\" da pubblicare. Nel 1972 fond\u00f2 la \"John Reid Enterprises\". Dopo una breve parentesi con Ray Williams, Reid divenne il manager di Elton John, che dovette necessariamente procurarsene uno, essendo diventato una famosissima rockstar (i due fondarono la \"Rocket Records\" insieme ad altri membri della compagnia, ed ebbero inoltre una relazione della durata di circa 5 anni). La loro lunghissima partnership lavorativa fu molto salda (tra l'altro, a Reid spettava il 20% delle entrate) e dur\u00f2 per 26 anni, prima di finire burrascosamente nel 1998: il manager venne infatti accusato di frodi e truffe. Oggi John Reid (che \u00e8 stato anche il manager dei Queen e di Kevin Ayers) vive e lavora in Australia, dove \u00e8 famoso anche per essere uno dei giudici della versione locale di \"X-Factor\"."}
{"id": "2406143", "revid": "22356", "url": "https://it.wikipedia.org/wiki?curid=2406143", "title": "Platirrini", "text": ""}
{"id": "2406148", "revid": "36426", "url": "https://it.wikipedia.org/wiki?curid=2406148", "title": "Carlo VIII di Valois", "text": ""}
{"id": "2406149", "revid": "36426", "url": "https://it.wikipedia.org/wiki?curid=2406149", "title": "Pioppo bianco", "text": ""}
{"id": "2406151", "revid": "22356", "url": "https://it.wikipedia.org/wiki?curid=2406151", "title": "Caipora", "text": ""}
{"id": "2406152", "revid": "729019", "url": "https://it.wikipedia.org/wiki?curid=2406152", "title": "Kawanishi E15K", "text": "Il , identificato anche come , al quale venne assegnato dagli alleati il nome in codice Norm fu un idroricognitore a scarpone centrale, monomotore ad ala bassa sviluppato dall'azienda aeronautica giapponese Kawanishi K\u014dk\u016bki KK negli anni quaranta.\nProdotto in piccola serie ed impiegato dalla Dai-Nippon Teikoku Kaigun K\u014dk\u016b Hombu, l'aviazione navale della Marina imperiale giapponese, durante le fasi della seconda guerra mondiale, era caratterizzato da alcune avanzate particolarit\u00e0 tecniche tra cui l'adozione di una coppia di eliche controrotanti, i galleggianti equilibratori retraibili nelle semiali e quello centrale che poteva essere sganciato in emergenza. In tal modo il velivolo poteva guadagnare circa 95 km/h sulla sua velocit\u00e0 massima di 468 km/h."}
{"id": "2406153", "revid": "486946", "url": "https://it.wikipedia.org/wiki?curid=2406153", "title": "Museo della Collegiata di Empoli", "text": ""}
{"id": "2406155", "revid": "729019", "url": "https://it.wikipedia.org/wiki?curid=2406155", "title": "Muscolo ciliare", "text": "Il muscolo ciliare \u00e8 il muscolo intrinseco dell'occhio all'interno del corpo ciliare che controlla l'accomodazione a distanza.\nAnatomia.\nFa parte della tonaca vascolare del bulbo oculare, si ritrova adeso al corpo ciliare, da esso alcune fibre partono finendo sulla capsula del cristallino.\nAzione.\nLa sua funzione \u00e8 quella di regolare la vista, diminuendo il potere diottrico del cristallino per vedere a fuoco gli oggetti posti pi\u00f9 lontano e aumentandolo per vedere a fuoco quelli pi\u00f9 vicini; tale funzione \u00e8 maggiore nei bambini, e minore negli anziani."}
{"id": "2406156", "revid": "83834772", "url": "https://it.wikipedia.org/wiki?curid=2406156", "title": "Grabber", "text": "Un grabber \u00e8 un crawler con funzioni avanzate.\nIl suo scopo \u00e8 quello di raccogliere informazioni dai siti web, per renderle disponibili in un archivio od un'interfaccia utente.\nEsistono software che effettuano le funzioni pi\u00f9 svariate come scaricare interi siti, ricercare sottotitoli di film, scaricare video da YouTube o recuperare tutte le favicon dei siti web."}
{"id": "2406158", "revid": "1982", "url": "https://it.wikipedia.org/wiki?curid=2406158", "title": "Taurus (fabbrica d'armi)", "text": ""}
{"id": "2406160", "revid": "287204", "url": "https://it.wikipedia.org/wiki?curid=2406160", "title": "Torneo Sudamericano de Clubes de Futsal 2002", "text": "Il Torneo Sudamericano de Clubes de Futsal 2002 \u00e8 la 3\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla CONMEBOL. La competizione si \u00e8 giocata dal 9 aprile all'11 ottobre 2002.\nSquadre partecipanti.\nTutte le nazioni schierano una o pi\u00f9 squadre, per un totale di 15 squadre.\nFormula.\nLe 15 squadre si affrontano in due tornei separati. Le vincitrici accedono alla finale."}
{"id": "2406161", "revid": "74801", "url": "https://it.wikipedia.org/wiki?curid=2406161", "title": "Ivan Sutherland", "text": ""}
{"id": "2406173", "revid": "119203664", "url": "https://it.wikipedia.org/wiki?curid=2406173", "title": "SISA (azienda)", "text": " \nSISA, acronimo di Societ\u00e0 Italiana Supermercati Associati, \u00e8 un'azienda della grande distribuzione organizzata fondata nel 1975.\nStoria.\nLa societ\u00e0 nacque dall'idea di un gruppo di piccoli commercianti che trasformarono i propri negozi in superette o supermercati e che volevano costituire un gruppo per fare acquisti. Il numero dei Soci crebbe rapidamente con il maggior potere contrattuale. Venne poi adottata una insegna comune seguito dal lancio sul mercato dei primi prodotti a marchio SISA. Successivamente venne aggiunta la dizione \"I Supermercati Italiani\".\nLa societ\u00e0 Cedi SISA Centro Sud S.p.A., ha costituito una societ\u00e0 controllata chiamata Gestioni commerciali s.r.l. o anche detta GE.COM. s.r.l. Nel 2011 i punti vendita di Nuoro sono diventati Nonna ISA mentre nel 2014 il centro distributivo della Sardegna \u00e8 stato chiuso e tutti i supermercati della regione, compreso lo stesso centro distributivo, sono passati alla Sigma. Nell'anno 2015 ha raddoppiato il suo patrimonio societario passando da 5.000.000.00 \u20ac a 10.000.000.00 \u20ac.\nNel luglio 2015, Cedi Sisa Centro Nord ha presentato, insieme a Sigma Sardegna, istanza di ammissione alle procedure di concordato preventivo di bilancio nel tribunale fallimentare di Vicenza.\nLa compagnia Ernst&amp;Young ha provato a rimettere in sesto il bilancio ma purtroppo non ha permesso a Sisa di rimettersi in piedi. Il buco di bilancio e i debiti verso creditori, fornitori e banche, ammontano a oltre 18 milioni.\nSISA conta oltre 1.000 soci ed \u00e8 attiva sul mercato con insegne che abbracciano ogni tipologia di negozio: IperSISA, SISA Superstore, SISA, Issimo, Negozio Italia e Quick. Attraverso una rete di 1558 punti di vendita.\nA fine 2014 la rete di vendita era composta da:\nNel giugno 2017 nasce la Distribuzione SISA centro sud S.r.l., che prende il posto della Cedi SISA Centro Sud S.p.A. e forma, insieme a Sigma e COAL, l'alleanza D.IT. (Distribuzione Italiana)."}
{"id": "2406174", "revid": "1856513", "url": "https://it.wikipedia.org/wiki?curid=2406174", "title": "Pret a Manger", "text": "Pret a Manger (; \"pronto da mangiare\" in francese, un richiamo al \"pr\u00eat-\u00e0-porter\", \"pronto da indossare\"), comunemente chiamata Pret, \u00e8 una catena di fast food britannica con 530 ristoranti nel mondo. Nel 2018 \u00e8 acquisita dal gruppo tedesco Jab Holding della famiglia Reimann.\nStoria.\nLa societ\u00e0 \u00e8 fondata a Londra nel 1984 da Jeffrey Hyman: apre il locale, che ha una propria cucina, proprio di fronte alla stazione della metropolitana di Hampstead offrendo cibo appena fatto, pronto da mangiare, come baguette ripiene, croque-monsieur e altri cibi da asporto. Il nome \u00e8 inventato dalla sorella di Jeffrey, Valerie Tomalin. Dopo un anno si ritrova in difficolt\u00e0 finanziarie, la societ\u00e0 \u00e8 messa in liquidazione e il nome acquisito nel 1986 da due amici, Sinclair Beecham e Julian Metcalfe (che pi\u00f9 tardi fonderanno anche la catena di sushi bar Itsu), che si conoscono da quando erano studenti al Polytechnic of Central London (attuale University of Westminster).\nUtilizzando quindi il nome di Pret a Manger rilevato dall'ex liquidatore della societ\u00e0, Metcalfe e Beecham iniziano una nuova avventura aprendo il loro primo locale nel luglio 1986 al numero 75b di Victoria Street, sempre a Londra. Offrono panini, insalate, zuppe, sushi, caff\u00e8, snack. Il logo sar\u00e0 creato negli anni novanta da Adrian Kilby, fondatore di The Formation Creative Consultants Europe Ltd. Sono aperti altri locali con la caratteristica (contrariamente ad altre catene del settore) di non fare ricorso al franchising, il primo inaugurato al di fuori di Londra \u00e8 a Broad Street, New York, nel 2000. Suscitando subito l'interesse di McDonald's che nel 2001 rileva una partecipazione del 33% nella societ\u00e0 che nel 2006 conta 155 punti vendita nel solo Regno Unito, di cui 118 a Londra che generano l'85% degli affari. Altri locali sono aperti a New York e Hong Kong, nel 2008 il fondo di private equity Bridgepoint Capital, proprietario del rivenditore di abbigliamento Fat Face, rileva il 50% di Pret a Manger e contemporaneamente anche la partecipazione detenuta da McDonald's con un impegno finanziario di circa 350 milioni di sterline (poco pi\u00f9 di 400 milioni di euro).\nNel 2008 sono gi\u00e0 10 i punti vendita a Hong Kong) mentre viene chiuso quello di Singapore, aperto solo nel 2006 e situato nell'Ogilvy Centre di Robinson Road nel Central Business District. Negli Stati Uniti sono 20 i punti vendita (di cui 19 a New York e uno a Washington, DC) per poi diventare 74 nel 2016. Nel 2012 apre il primo ristorante in Francia, quattro anni pi\u00f9 tardi saranno 19. Nel 2016 le vendite del gruppo sono state di 776 milioni di sterline.\nIl 19 marzo 2018 la societ\u00e0 apre il primo negozio nei Paesi Bassi situato nella stazione ferroviaria centrale di Utrecht. In maggio Bridgepoint cede per 1,5 miliardi di sterline (circa 1,7 miliardi di euro) il controllo di Pret a Manger a Jab Holding, il colosso dei cosmetici, del lusso e del food di propriet\u00e0 della famiglia tedesca Reimann, la pi\u00f9 ricca della Germania con un patrimonio stimato di 33 miliardi di euro. Ai 12.000 dipendenti 12.000 euro di bonus al perfezionamento della vendita entro l'estate.\nIl Pret Foundation Trust.\nNel 1995 Metcalfe e Beecham, che hanno sempre dichiarato come tutti i panini siano fatti il giorno stesso in cui vengono messi in vendita, fondano il Pret Foundation Trust con lo scopo di aiutare i poveri: tutti i panini rimasti invenduti al termine della giornata vengono raccolti e consegnati con i furgoni \"Charity Run\" di Pret ad associazioni di beneficenza per sfamare i senzatetto. I prodotti vengono impacchettati con il cartone, invece che con la plastica, per rafforzare il concetto che si tratta di alimenti freschi e che non possono essere conservati per il giorno successivo."}
{"id": "2406175", "revid": "26244", "url": "https://it.wikipedia.org/wiki?curid=2406175", "title": "Pret", "text": ""}
{"id": "2406177", "revid": "26244", "url": "https://it.wikipedia.org/wiki?curid=2406177", "title": "Pret a manger", "text": ""}
{"id": "2406179", "revid": "474175", "url": "https://it.wikipedia.org/wiki?curid=2406179", "title": "Caprile (Alleghe)", "text": "Caprile (\"Ciaur\u00ec\" in ladino) \u00e8 una frazione di Alleghe, in provincia di Belluno.\nGeografia e trasporti.\nSi trova all'estremit\u00e0 settentrionale del territorio comunale, in continuit\u00e0 con la frazione Saviner di Laste di Rocca Pietore. \u00c8 composta da una serie di nuclei minori: Sot Crepaz, Sac, Pian de Sala, Bestenart e Caprile stessa.\nIl centro sorge all'imboccatura delle valli Pettorina e Fiorentina, quindi alla confluenza degli omonimi torrenti nel Cordevole. \u00c8 dunque un punto cruciale per quanto riguarda i collegamenti stradali, con la confluenza della Strada statale 641 del Passo Fedaia nella ex Strada statale 203 \"Agordina\".\nStoria.\nCaprile fu a lungo autonoma da Alleghe, costituendo un comune a s\u00e9 stante. Le parti pi\u00f9 antiche degli statuti della comunit\u00e0, che ci sono pervenuti, risalirebbero al XII-XIII secolo. Una copia cinquecentesca dello statuto, o meglio del laudo, della Comunit\u00e0 di Caprile \u00e8 stato recentemente ritrovato presso la British Library di Londra . Nel 1807, sotto Napoleone, cess\u00f2 l'autogoverno del centro, che divenne frazione di Alleghe.\nLa vocazione turistica di Caprile inizia nell'Ottocento con l'apertura degli alberghi \"Alle Marmolade\" e \"Alle Alpi\".\nSi dice che Giosu\u00e8 Carducci soggiorn\u00f2 a Caprile nell\u2019estate del 1886 per un periodo di riposo da trascorrere in montagna e dove ebbe modo di percorrere i pi\u00f9 bei sentieri che contornano l\u2019abitato.\nMonumenti e luoghi d'interesse.\nLa parrocchiale, intitolata a San Bartolomeo, fu edificata nel 1181 e ricostruita nel XV secolo. Tra le opere ivi conservate, alcuni dipinti di Karl Henrici (1737-1823) e l'organo del 1660."}
{"id": "2406181", "revid": "712828", "url": "https://it.wikipedia.org/wiki?curid=2406181", "title": "Eustass &quot;Captain&quot; Kidd", "text": ""}
{"id": "2406185", "revid": "712828", "url": "https://it.wikipedia.org/wiki?curid=2406185", "title": "Scratchmen Apoo", "text": ""}
{"id": "2406187", "revid": "466539", "url": "https://it.wikipedia.org/wiki?curid=2406187", "title": "Joey Fatone", "text": "\u00c8 stato un membro del gruppo pop NSYNC. Nel 2001 passa al cinema prendendo parte a \"On the line\", \"Il mio grosso grasso matrimonio greco\" e \"The Cooler\". Ha preso parte all'edizione del 2007 di \"Dancing with the Stars\", classificandosi secondo. In seguito ha presentato il gioco a premi \"The Singing Bee\" sia nella versione statunitense che australiana.\nVita e carriera.\nFatone \u00e8 nato a Brooklyn da una famiglia italo-americana e ha vissuto a Bensonhurst durante la sua infanzia. \u00c8 figlio di Phyllis e Joseph Anthony Fatone, attore e musicista. Ha anche una sorella maggiore, Janine, e un fratello, Steven. Quando aveva tredici anni lui e la sua famiglia si sono trasferiti a Orlando, Florida, dove ha frequentato la Dr. Phillips High School. \nDopo la scuola superiore, Fatone ha cominciato a lavorare agli Universal Studios di Orlando, dove ha recitato nella parte \u201cWolfie\u201d in \"Beetlejuice\". Nell'estate del 1995 \u00e8 diventato il quarto membro di un gruppo vocale composto da Justin Timberlake, JC Chasez e Chris Kirkpatrick. Successivamente Lance Bass \u00e8 stato aggiunto al gruppo che \u00e8 diventato poi noto come NSYNC.\nNel 2001 Fatone ha preso parte, a fianco del suo compagno di gruppo Lance Bass, al film \"On the Line\" della Miramax. Nello stesso anno ha partecipato come \"guest star\", insieme agli NSYNC, ad un episodio de I Simpson, \"New Kids on the Blecch\", e anche ad un episodio di \"Kim Possible\". Nel 2002 ha recitato nel film \"Il mio grosso grasso matrimonio greco\" nel ruolo di Angelo, il cugino di Toula. Ha inoltre recitato in \"The Cooler\" ed ha interpretato ruoli marginali in film come \"Red Riding Hood\" e \"Homie Spumoni\". \nFatone ha presentato per due anni un programma TV della NBC, \"The Singing Bee\". Il 21 agosto 2007 \u00e8 stato annunciato che Fatone, insieme a Lisa Rinna, avrebbe preso il posto di Joan Rivers e Melissa Rivers per presentate la stagione 2007-2008 di \"TV Guide\" per i pre-show sul red carpet. Fatone ha anche partecipato ad un episodio della serie TV \"Hannah Montana\". Nel 2011 \u00e8 diventato presentatore della serie \"My Family Recipe Rocks\". Nello stesso anno ha recitato in un film horror, \"Inkbus\". Fatone si esibisce regolarmente a fianco di Steel Panther al \"West Hollywood House of Blues\". \n\"Ballando con le stelle\".\nNel febbraio 2007 la rete TV ABC ha annunciato che Joey Fatone avrebbe partecipato alla quarta stagione della versione americana di \"Ballando con le stelle\", andata in onda il 19 marzo 2007. La ballerina professionista Kym Johnson \u00e8 stata la sua partner durante il programma. La coppia ha conquistato il secondo posto, dietro ad Apolo Anton Ohno e Julianne Hough. Fatone ha partecipato nuovamente al programma nel 2012, sempre a fianco di Kym Johnson. Sono stati la seconda coppia ad essere eliminata.\nPerformance con gli NSYNC.\nIl 25 agosto 2013 i membri del gruppo N'Sync si sono riuniti per una performance agli MTV Video Music Awards. Hanno cantato \"Girlfriend\" e \"Bye Bye Bye\". Dopo la performance, Lance Bass ha affermato che gli NSYNC non hanno in programma di andare in Tour n\u00e9 di produrre nuova musica.\nVita privata.\nNel 2004 Fatone ha sposato Kelly Baldwin. La cerimonia, a cui hanno partecipato tutti i membri degli NSYNC, \u00e8 avvenuta a Oheka Castle a Long Island, New York. Fatone e sua moglie hanno due figlie, Briahna Joely, nata il 21 marzo 2001, e Kloey Alexandra, nata l'11 gennaio 2010. Il migliore amico di Fatone, Lance Bass, \u00e8 il padrino di Briahna."}
{"id": "2406189", "revid": "83531", "url": "https://it.wikipedia.org/wiki?curid=2406189", "title": "Suite espa\u00f1ola", "text": "La Suite espa\u00f1ola op. 47 \u00e8 una composizione per pianoforte di Isaac Alb\u00e9niz. Pubblicata postuma nel 1912, \u00e8 costituita da otto brani, quattro soltanto dei quali le furono effettivamente assegnati dall'autore.\nStoria.\nLa \"Suite espa\u00f1ola\" consiste principalmente in lavori composti nel 1886 e riuniti l'anno seguente in onore della regina spagna, Maria Cristina d'Asburgo-Teschen. Come tipico della produzione di Alb\u00e9niz, tali brani descrivono le diverse regioni spagnole e i rispettivi stili musicali, collocandosi nel solco della corrente musicale nazionalista e virtuosistica del romanticismo.\nLa suite si componeva in origine di quattro sole composizioni: \"Granada\", \"Catalu\u00f1a\", \"Sevilla\" e \"Cuba\". Ma l'editore Hofmeister, pubblicandola dopo la morte di Alb\u00e9niz, ne aggiunse altri quattro, scegliendone i titoli non senza incertezze, tanto che variano da edizione a edizione. Inoltre le aggiunte non rispecchiano esattamente lo stile musicale delle regioni cui si riferiscono.\nNe \u00e8 un chiaro esempio la celebre \"Asturias\", un tipico flamenco andaluso che poco ha a che vedere con la regione atlantica delle Asturie. Neppure il numero d'opera 47 \u00e8 in relazione cronologica con gli altri lavori di Alb\u00e9niz, poich\u00e9 il catalogo fu formato a casaccio dagli editori e da Alb\u00e9niz stesso. Alcuni brani appaiono in pi\u00f9 d'una raccolta.\nNonostante il suo carattere artificioso, la raccolta \u00e8 divenuta una delle opere pianistiche pi\u00f9 eseguite di Alb\u00e9niz, riscuotendo lo stesso successo presso gli interpreti professionisti e il pubblico. Ha ricevuto anche varie orchestrazioni, fra cui la nota versione di Rafael Fr\u00fchbeck de Burgos.\nStruttura.\nIl titolo di ciascun brano si riferisce alla regione rappresentata (\"Asturias\" e \"C\u00e1diz\" sono per\u00f2 denominazioni improprie), mentre il sottotitolo indica in genere la forma musicale adottata e la danza tipica della regione. Il notturno di \"Cuba\" \u00e8 nello stile dell'habanera, la fantasia di \"Arag\u00f3n\" in quello della jota."}
{"id": "2406190", "revid": "287204", "url": "https://it.wikipedia.org/wiki?curid=2406190", "title": "Suite espanola", "text": ""}
{"id": "2406191", "revid": "1411945", "url": "https://it.wikipedia.org/wiki?curid=2406191", "title": "Episodi di Doug", "text": "Questa voce contiene la lista degli episodi della serie televisiva animata Doug."}
{"id": "2406194", "revid": "1793900", "url": "https://it.wikipedia.org/wiki?curid=2406194", "title": "Territorio dell'Oklahoma", "text": "Il Territorio dell'Oklahoma (in inglese: \"Oklahoma Territory\") fu un territorio degli Stati Uniti d'America istituito il 2 maggio 1890. Cess\u00f2 di esistere il 16 novembre 1907, quando l'Oklahoma divenne il 46\u00ba stato degli Stati Uniti. Il territorio comprendeva la parte occidentale dello Stato attuale. La parte orientale era occupata dal Territorio indiano."}
{"id": "2406197", "revid": "110157", "url": "https://it.wikipedia.org/wiki?curid=2406197", "title": "Universidad Aut\u00f3noma de Asunci\u00f3n", "text": "La Universidad Aut\u00f3noma de Asunci\u00f3n \u00e8 un'universit\u00e0 privata paraguaiana, fondata nel 1978 come \"Escuela Superior de Administraci\u00f3n de Empresas\"\n(\"Scuola superiore di amministrazione d'impresa\"). Ha ottenuto il titolo di universit\u00e0 nel 1991. Nel 2006 contava approssimativamente 5.000 studenti e 350 professori.\nL'universit\u00e0 conta attualmente cinque dipartimenti: \nSport.\nL'universit\u00e0 \u00e8 conosciuta anche per la propria sezione sportiva che comprende basket, pallavolo e calcio a 5 (FIFA). In quest'ultimo sport l'UAA (cos\u00ec abbreviata) \u00e8 una delle squadre pi\u00f9 titolate con due vittorie nel Campionato paraguaiano di calcio a 5 ed una \"Copa de Campeones\", oltre che una finale del Sudamericano de Clubes de Futsal nel 2005."}
{"id": "2406205", "revid": "599013", "url": "https://it.wikipedia.org/wiki?curid=2406205", "title": "Universidad Autonoma de Asunci\u00f3n", "text": ""}
{"id": "2406206", "revid": "287204", "url": "https://it.wikipedia.org/wiki?curid=2406206", "title": "Universidad Autonoma de Asuncion", "text": ""}
{"id": "2406212", "revid": "729019", "url": "https://it.wikipedia.org/wiki?curid=2406212", "title": "Fizir FN", "text": "Il Fizir FN (Fizir da istruzione) (in cirillico \u0424\u0438\u0437\u0438\u0440 \u0424\u041d (\u0424\u0438\u0437\u0438\u0440 \u043d\u0430\u0441\u0442\u0430\u0432\u043d\u0438)) era un monomotore biplano da turismo ed addestramento progettato nel 1929 dal \"\u043c\u0430\u0458\u0441\u0442\u043e\u0440\u0441\u043a\u043e\u0458 \u0440\u0430\u0434\u0438\u043e\u043d\u0438\u0446\u0438\" (\"seminario majstorskoj\") diretto dall'ingegner Rudolf Fizir di Petrovaradin e prodotto dalle aziende Zmaj, Rogo\u017earski ed Albatros negli anni trenta.\nL'FN era la versione del Fizir equipaggiata con il motore radiale Walter NZ-120 da 120 CV (88 kW).\nStoria.\nAlla fine degli anni venti Rudolf Fizir, capo progettista e direttore del \"seminario majstorskoj\", l'equivalente iugoslavo dell'OKB sovietico, progett\u00f2 un biplano ad uso civile destinato agli aeroclub. Il prototipo, al quale venne assegnata la designazione FN, venne portato in volo per la prima volta nel 1929 motorizzato con il radiale di produzione cecoslovacca Walter NZ-120. Le eccellenti caratteristiche riscontrate durante le prove di volo convinsero ad iniziare la produzione del velivolo in una piccola serie prodotta dalla Fabrika aeroplana i hidroaviona Zmaj.\nDopo essere stato esaminato da una commissione militare del comando aereo venne deciso di sostituire tutti gli addestratori assegnati alle scuole di volo militari allora in uso con il nuovo modello.\nA partire dal 1931 venne prodotta una prima serie di velivoli dotati di motorizzazione Walter e 10 equipaggiati con un Mercedes da 120 CV alla quale segu\u00ec una piccola produzione annua che alla fine del 1939 si attest\u00f2 a 170 esemplari ai quali si aggiunsero altri 20 esemplari prodotti dallo stabilimento Albatros di Sremska Mitrovica nel 1940.\nImpiego operativo.\nPrima del coinvolgimento del Regno di Iugoslavia nella seconda guerra mondiale l'componente navale dell'aviazione militare iugoslava, oper\u00f2 con diversi Fizir FN convertiti in versione idrovolante ed equipaggiati con i radiali Walter Mars da 145 CV.\nGli ultimi 10 esemplari di Fizir FN vennero definitivamente messi a terra nel 1943.\nDescrizione tecnica.\nIl Fizir FN era un velivolo di impostazione classica per l'epoca; biplano monomotore a carrello fisso.\nLa fusoliera, realizzata con struttura in legno ricoperta di tela, presentava i due abitacoli posti in tandem, per il pilota e l'istruttore o passeggero, protetti da due parabrezza. Posteriormente terminava in un impennaggio classico monoderiva caratterizzato da piani orizzontali controventati.\nLa configurazione alare era biplana, con l'ala inferiore leggermente traslata verso la parte posteriore, collegate tra loro da una serie di montanti tubolari integrati da tiranti in filo d'acciaio, mentre la superiore era collegata alla fusoliera tramite un castello in tubi d'acciaio posto davanti all'abitacolo anteriore.\nIl carrello d'atterraggio era fisso, anteriormente ammortizzato, integrato posteriormente da un pattino d'appoggio posto sotto la coda.\nLa propulsione era affidata ad un motore radiale posto sul muso senza alcuna protezione abbinato ad un'elica bipala a passo fisso.\nEsemplari attualmente esistenti.\nAttualmente esiste un esemplare esposto presso il Museo dell'aeronautica iugoslava di Belgrado. Si tratta di un FN prima serie prodotto dalla Zmaj, ex matricola YU-CAY.\nUn esemplare idro, matricola YU-CGO, \u00e8 esposto presso il Tehni\u010dki muzej (museo della tecnica) di Zagabria."}
{"id": "2406213", "revid": "599013", "url": "https://it.wikipedia.org/wiki?curid=2406213", "title": "Neuromodulazione sacrale", "text": " \nLa neuromodulazione sacrale \u00e8 una terapia proposta per le disfunzioni vescicali ed i problemi di controllo dell'intestino.\nStoria.\nSviluppata all'inizio degli anni Ottanta negli Stati Uniti da Medtronic con il nome di InterStim, \u00e8 stata approvata in Europa nel 1994. \nComposizione.\nSi tratta di un sistema costituito da un piccolo neurostimolatore impiantabile molto simile a un pacemaker, un elettrodo e un telecomando. Il neurostimolatore viene inserito in una tasca sottocutanea appositamente creata nella parte superiore della natica. L'elettrodo, invece, \u00e8 un sottile filo metallico che conduce deboli impulsi elettrici ai nervi che controllano gli organi e i muscoli deputati alla minzione o alla defecazione. Il telecomando, infine, serve al paziente per regolare il livello della stimolazione e accendere o spegnere il neurostimolatore. L'impianto del neurostimolatore e dell'elettrodo avviene con un intervento mininvasivo effettuato in anestesia locale.\nPrima dell'impianto definitivo, viene effettuato un test di stimolazione. Se durante questo periodo di prova il paziente ottiene i benefici sperati, si procede con l'impianto definitivo."}
{"id": "2406216", "revid": "287204", "url": "https://it.wikipedia.org/wiki?curid=2406216", "title": "Ullal", "text": " \nUllal (o Ullai, Ulaul) \u00e8 una suddivisione dell'India, classificata come \"town panchayat\", di 49.862 abitanti, situata nel distretto del Kannada Meridionale, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 48' 0 N e 74\u00b0 50' 60 E e ha un'altitudine di 4 .\nSociet\u00e0.\nEvoluzione demografica.\nAl censimento del 2001 la popolazione di Ullal assommava a 49.862 persone, delle quali 24.532 maschi e 25.330 femmine. I bambini di et\u00e0 inferiore o uguale ai sei anni assommavano a 6.672, dei quali 3.446 maschi e 3.226 femmine. Infine, coloro che erano in grado di saper almeno leggere e scrivere erano 36.470, dei quali 19.008 maschi e 17.462 femmine."}
{"id": "2406218", "revid": "287204", "url": "https://it.wikipedia.org/wiki?curid=2406218", "title": "Venkatapura", "text": " \nVenkatapura \u00e8 una suddivisione dell'India, classificata come \"census town\", di 5.968 abitanti, situata nel distretto del Kannada Settentrionale, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 16\u00b0 16' 0 N e 77\u00b0 15' 0 E e ha un'altitudine di 367 .\nSociet\u00e0.\nEvoluzione demografica.\nAl censimento del 2001 la popolazione di Venkatapura assommava a 5.968 persone, delle quali 2.892 maschi e 3.076 femmine. I bambini di et\u00e0 inferiore o uguale ai sei anni assommavano a 883, dei quali 450 maschi e 433 femmine. Infine, coloro che erano in grado di saper almeno leggere e scrivere erano 4.345, dei quali 2.201 maschi e 2.144 femmine."}
{"id": "2406220", "revid": "287204", "url": "https://it.wikipedia.org/wiki?curid=2406220", "title": "Vijayapura", "text": " \nVijayapura \u00e8 una citt\u00e0 dell'India di 29.458 abitanti, situata nel distretto di Bangalore Rurale, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 17' 37 N e 77\u00b0 48' 6 E e ha un'altitudine di 882 .\nSociet\u00e0.\nEvoluzione demografica.\nAl censimento del 2001 la popolazione di Vijayapura assommava a 29.458 persone, delle quali 15.177 maschi e 14.281 femmine. I bambini di et\u00e0 inferiore o uguale ai sei anni assommavano a 3.803, dei quali 1.992 maschi e 1.811 femmine. Infine, coloro che erano in grado di saper almeno leggere e scrivere erano 18.883, dei quali 10.511 maschi e 8.372 femmine."}
{"id": "2406222", "revid": "287204", "url": "https://it.wikipedia.org/wiki?curid=2406222", "title": "Yelahanka", "text": " \nYelahanka \u00e8 una citt\u00e0 dell'India di 93.263 abitanti, situata nel distretto di Bangalore Urbana, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 13\u00b0 6' 27 N e 77\u00b0 36' 1 E e ha un'altitudine di 886 .\nSociet\u00e0.\nEvoluzione demografica.\nAl censimento del 2001 la popolazione di Yelahanka assommava a 93.263 persone, delle quali 50.070 maschi e 43.193 femmine. I bambini di et\u00e0 inferiore o uguale ai sei anni assommavano a 10.657, dei quali 5.508 maschi e 5.149 femmine. Infine, coloro che erano in grado di saper almeno leggere e scrivere erano 69.501, dei quali 40.076 maschi e 29.425 femmine."}
{"id": "2406226", "revid": "287204", "url": "https://it.wikipedia.org/wiki?curid=2406226", "title": "Wadi ACC", "text": " \nWadi ACC \u00e8 una citt\u00e0 dell'India di 4.706 abitanti, situata nel distretto di Gulbarga, nello stato federato del Karnataka. In base al numero di abitanti la citt\u00e0 rientra nella classe VI (meno di 5.000 persone). ACC \u00e8 la sigla di Associated Cements Company, azienda cementificia che ha qui uno dei suoi impianti. \nSociet\u00e0.\nEvoluzione demografica.\nAl censimento del 2001 la popolazione di Wadi ACC assommava a 4.706 persone, delle quali 3.072 maschi e 1.634 femmine. I bambini di et\u00e0 inferiore o uguale ai sei anni assommavano a 266, dei quali 139 maschi e 127 femmine. Infine, coloro che erano in grado di saper almeno leggere e scrivere erano 3.690, dei quali 2.531 maschi e 1.159 femmine."}
{"id": "2406228", "revid": "174925", "url": "https://it.wikipedia.org/wiki?curid=2406228", "title": "Costruzione di Specht", "text": "La rettificazione approssimata della circonferenza, o costruzione di Specht, \u00e8 un metodo geometrico che consente di ottenere la lunghezza approssimativa di una circonferenza con un dato raggio. Con essa si pu\u00f2 ottenere una buona approssimazione del valore di pi greco.\nIl metodo fu sviluppato nel 1828 dal matematico tedesco C.G. Specht di Berlino.\nProcedimento.\nDalla circonferenza di centro O si fa partire la tangente in A. Su di essa si staccano i segmenti AB = 2r, BC = 1/5r, CD = 2/5r.\nSi congiunge O con C e D e si porta, a partire da A, sulla retta AO il segmento AE = OC.\nLa parallela condotta da E alla OD interseca la retta AC in F; il segmento AF \u00e8 la rettificazione approssimata della circonferenza.\nLa costruzione di Specht equivale ad assumere per \u03c0 il valore di 13 x ((\u221a 146) / 50), cio\u00e8 3,14159195 ...,con un errore per difetto minore di 2 milionesimi del raggio."}
{"id": "2406229", "revid": "666668", "url": "https://it.wikipedia.org/wiki?curid=2406229", "title": "Torneo Sudamericano de Clubes de Futsal 2003", "text": "Il Torneo Sudamericano de Clubes de Futsal 2003 \u00e8 la 4\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla CONMEBOL. La competizione si \u00e8 giocata dal 7 giugno al 26 ottobre 2003.\nSquadre partecipanti.\nTutte le nazioni schierano una o pi\u00f9 squadre, per un totale di 14 squadre.\nFormula.\nLe 14 squadre si affrontano in due tornei separati. Le vincitrici accedono alla finale."}
{"id": "2406231", "revid": "1543377", "url": "https://it.wikipedia.org/wiki?curid=2406231", "title": "Namskij ulus", "text": "Il Namskij ulus \u00e8 un \"ulus\" (\"distretto\") della Repubblica Autonoma della Jacuzia-Sacha, nella Russia siberiana orientale; il capoluogo \u00e8 il villaggio (\"selo\") di \"Namcy\".\nConfina con gli \"ulus\" Kobjajskij a nord, Gornyj ad ovest, Ust'-Aldanskij ad est, Megino-Kangalasskij a sudest; a sud confina con il territorio della capitale Jakutsk.\nIl territorio si estende nella parte centro-meridionale della Repubblica, nella media valle della Lena (quella relativamente pi\u00f9 popolata dell'intera Jacuzia), al margine sudorientale del bassopiano della Jacuzia centrale."}
{"id": "2406232", "revid": "80339", "url": "https://it.wikipedia.org/wiki?curid=2406232", "title": "Namsky ulus", "text": ""}
{"id": "2406233", "revid": "80339", "url": "https://it.wikipedia.org/wiki?curid=2406233", "title": "Namski ulus", "text": ""}
{"id": "2406234", "revid": "287204", "url": "https://it.wikipedia.org/wiki?curid=2406234", "title": "Yenagudde", "text": " \nYenagudde \u00e8 una suddivisione dell'India, classificata come \"census town\", di 4.537 abitanti, situata nel distretto di Udupi, nello stato federato del Karnataka. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 13\u00b0 19' 41 N e 74\u00b0 43' 44 E.\nSociet\u00e0.\nEvoluzione demografica.\nAl censimento del 2001 la popolazione di Yenagudde assommava a 4.537 persone, delle quali 2.148 maschi e 2.389 femmine. I bambini di et\u00e0 inferiore o uguale ai sei anni assommavano a 411, dei quali 216 maschi e 195 femmine. Infine, coloro che erano in grado di saper almeno leggere e scrivere erano 3.653, dei quali 1.835 maschi e 1.818 femmine."}
{"id": "2406237", "revid": "110521500", "url": "https://it.wikipedia.org/wiki?curid=2406237", "title": "Mike MacDowel", "text": " \nIn Formula 1 partecip\u00f2 al solo Gran Premio di Francia 1957, condividendo una Cooper con Jack Brabham e terminando la gara settimo.\nDal 1968 agli anni novanta corse in competizioni di cronoscalata automobilistica, diventando campione nazionale nel 1973 e 1974."}
{"id": "2406238", "revid": "287204", "url": "https://it.wikipedia.org/wiki?curid=2406238", "title": "Virajpet", "text": " \nVirajpet \u00e8 una suddivisione dell'India, classificata come \"town panchayat\", di 15.206 abitanti, situata nel distretto di Kodagu, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 11' 30 N e 75\u00b0 48' 17 E.\nSociet\u00e0.\nEvoluzione demografica.\nAl censimento del 2001 la popolazione di Virajpet assommava a 15.206 persone, delle quali 7.741 maschi e 7.465 femmine. I bambini di et\u00e0 inferiore o uguale ai sei anni assommavano a 1.742, dei quali 865 maschi e 877 femmine. Infine, coloro che erano in grado di saper almeno leggere e scrivere erano 12.323, dei quali 6.463 maschi e 5.860 femmine."}
{"id": "2406239", "revid": "6923", "url": "https://it.wikipedia.org/wiki?curid=2406239", "title": "Campionato degli affiliati 2007", "text": "Il campionato degli affiliati 2007 italiano di tennis ha visto trionfare per la seconda volta consecutiva tra gli uomini il Capri Sports Academy e tra le donne il TC Viterbo."}
{"id": "2406242", "revid": "287204", "url": "https://it.wikipedia.org/wiki?curid=2406242", "title": "Uttarahalli", "text": " \nUttarahalli \u00e8 una suddivisione dell'India, classificata come \"census town\", di 10.467 abitanti, situata nel distretto di Bangalore Urbana, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 54' 24 N e 77\u00b0 32' 46 E.\nSociet\u00e0.\nEvoluzione demografica.\nAl censimento del 2001 la popolazione di Uttarahalli assommava a 10.467 persone, delle quali 5.488 maschi e 4.979 femmine. I bambini di et\u00e0 inferiore o uguale ai sei anni assommavano a 1.339, dei quali 695 maschi e 644 femmine. Infine, coloro che erano in grado di saper almeno leggere e scrivere erano 7.057, dei quali 4.018 maschi e 3.039 femmine."}
{"id": "2406246", "revid": "103448368", "url": "https://it.wikipedia.org/wiki?curid=2406246", "title": "Crocifissione (Donatello)", "text": "La Crocifissione \u00e8 un pannello bronzeo con dorature di Donatello, conservato al Museo del Bargello di Firenze. Misura 97x73 cm e risale al 1455 circa, cio\u00e8 alla fase della vecchiaia del maestro.\nStoria.\nDell'opera non si conoscono documenti precisi che attestino la data precisa di esecuzione e la destinazione originaria. Vasari e Borghini la citano nelle collezioni granducali ed \u00e8 documentato negli inventari medicei dal 1560. Nel 1769 venne esposta agli Uffizi e dal 1870 al Bargello.\nLa presenza nel gruppo delle Marie di sentimenti di disperazione rende possibile un'attribuzione alle opere inquiete della vecchiaia, come i pulpiti di San Lorenzo e il \"Compianto di Cristo\". Forse \u00e8 l'opera citata come \"Historia Domini nostri Jesu Christi\" nel testamento di Francesco di Roberto Martelli del 1529.\nL'attribuzione nel tempo non \u00e8 stata univoca, anzi si sono avuti numerosi pareri discordi: chi la riferiva come opera tedesca (Milanesi), chi di Bertoldo (Schmarsow e Venturi), chi di aiuti (Colasanti), chi di bottega (Schottm\u00fcller, Cruttwell e Conti), chi di un seguace (Grassi e Castelfranco). Janson escluse del tutto la paternit\u00e0 donatelliana.\nRossi fu il primo a ricollegare l'opera a Donatello seguendo il ricordo di Vasari, come hanno confermato anche Planiscig, Pope-Hennessy e Rosenauer.\nDescrizione e stile.\nLa cornice di palmette dorate, come tipico in Donatello, taglia fuori alcune figure a met\u00e0, dando l'idea di uno spazio infinito oltre la scena.\nAl centro del pannello campeggia il Cristo sull'alta croce, che appare isolato nel suo dolore della morte. La sua figura, dolente ma composta, ricorda l'atteggiamento del Crocifisso di Padova. Lo circonda un gruppo di angeli, apparentemente non visti dal resto dei personaggi, che raccolgono il suo sangue con i calici della Passione, che simboleggiano anche l'eucaristia e quindi la remissione dei peccati.\nAccanto al Cristo si trovano le due croci del ladroni, tra i quali quello di destra sta subendo l'inchiodatura dei piedi e si contorce spaventosamente per il dolore. Il registro inferiore \u00e8 occupato dalla folla dove si registrano i pi\u00f9 diversi atteggiamenti: dai soldati che continuano a occuparsi delle proprio faccende, alle donne straziate dal dolore. La gamma dei sentimenti di sofferenza poi varia dal pianto muto e dall'isolamento, allo sfogo disperato tra urla e gesti concitati, fino all'annichilimento dei soldati in primo piano, che sono piegati a terra dallo sgomento, con il volto coperto tra le mani.\nIl rilievo \u00e8 composto in maniera quasi pittorica, con la ricca doratura di numerosi dettagli (aureole, vesti, armature), che crea un insieme vibrante e complicato come nell'Adorazione dei Magi di Gentile da Fabriano, dove l'occhio dello spettatore vaga senza sosta da un dettaglio all'altro. Ma la doratura, oltre che ornamentale, provoca effetti di luce, come nei profili degli alberi e nelle lumeggiature sulle nubi.\nLa composizione \u00e8 affollata e lo stile stiacciato del rilievo gradua raffinatamente lo spazio, amplificando gli effetti di luce."}
{"id": "2406247", "revid": "767487", "url": "https://it.wikipedia.org/wiki?curid=2406247", "title": "Szatm\u00e1rcseke", "text": "Szatm\u00e1rcseke \u00e8 un comune dell'Ungheria di 1558 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2406251", "revid": "767487", "url": "https://it.wikipedia.org/wiki?curid=2406251", "title": "Sz\u00e9kely (Ungheria)", "text": "Sz\u00e9kely \u00e8 un comune dell'Ungheria di 1116 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2406252", "revid": "767487", "url": "https://it.wikipedia.org/wiki?curid=2406252", "title": "Szorgalmatos", "text": "Szorgalmatos \u00e8 un comune dell'Ungheria di 926 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2406255", "revid": "729019", "url": "https://it.wikipedia.org/wiki?curid=2406255", "title": "Muscolo dilatatore dell'iride", "text": "Il muscolo dilatatore dell'iride (o della pupilla) \u00e8 un muscolo dell'iride a fibre raggiate posto all'interno dello strato esterno dell'epitelio dell'iride.\nInnervazione.\nInnervato dal sistema simpatico attraverso i nervi ciliari che portano fibre simpatiche postgangliari del ganglio cervicale superiore.\nDerivazione embriologica.\nIl muscolo dilatatore dell'iride \u00e8 l'unico muscolo nel nostro organismo, assieme a quello del corpo ciliare, di derivazione ectodermica\nFunzioni.\nLa sua funzione \u00e8 quella di regolare l'apertura della pupilla (midriasi) in risposta a stimoli emotivi e dolorosi e non alla luce.\nPatologia.\nPu\u00f2 essere interessato da siderosi (accumulo di ferro)."}
{"id": "2406256", "revid": "110157", "url": "https://it.wikipedia.org/wiki?curid=2406256", "title": "Simply Market", "text": "Simply Market \u00e8 un'insegna della grande distribuzione alimentare, presente in alcuni stati europei, che fa capo al gruppo Auchan; \u00e8 anche l'insegna dei supermercati del gruppo.\nStoria.\nL\u2019insegna Sma, una piccola societ\u00e0 di supermercati, si sviluppa in Italia nel 1961, appena rilevata dal gruppo Rinascente, insediandosi inizialmente nei centri urbani di Roma e Milano.\nDal 2004, Sma spa diviene la societ\u00e0 di \"Auchan Super\", divisione supermercati francesi del Groupe Auchan che dal 1989 opera nel settore della grande distribuzione italiana, con cinque formule commerciali: i piccoli supermercati di vicinato a insegna \"Punto\", i supermercati di prossimit\u00e0 a insegna \"Simply\" o \"Sma\", i grandi supermercati d'attrazione a insegna \"Ipersimply\" o \"Cityper\". Si sviluppa sul territorio nazionale con oltre 1.700 punti vendita, di cui 273 diretti e i restanti gestiti con la formula dell'affiliazione.\nIl marchio internazionale lanciato nel 2005 si abbinava al progetto di soft discount, maturato dalle esperienze di Italia e Francia. Inizialmente era un canale in pi\u00f9 rispetto ai supermercati (SMA in Italia e Atac in Francia) e successivamente il marchio \u00e8 diventato quello unico nell'Unione europea dei supermercati del gruppo Auchan i quali, in Italia (Sma), Francia (Atac), Spagna (Sabeco) e Polonia (ELEA) passano tutti sotto l'insegna \"Simply Market\".\nNel 2016 in Francia nasce il marchio \"MyAuchan\" che progressivamente sostituisce tutte le insegne a marchio Simply in Francia e all'estero.\nIn Italia, a partire dalla met\u00e0 del 2017 \u00e8 partito il cambio di insegna da \"MyAuchan\" per le superettes e i supermercati di prossimit\u00e0 e \"Auchan supermercato\" per gli altri punti vendita.\nPassaggio Auchan-Conad.\nNel mese di maggio 2019, a seguito dell'acquisto di tutti i supermercati situati in Italia, del gruppo Auchan da parte di Conad, l'insegna di tali punti vendita viene gradualmente sostituita a favore di quest'ultima. Diversamente, in Sicilia, i 33 punti vendita passano al gruppo Arena (insegna Dec\u00f2), che a loro volta cedono 14 store a New Fdm srl - Gruppo Radenza (insegna Crai).\nInvece, i punti vendita franchising delle societ\u00e0 3A, Etruria ed Apulia passano, la prima a Despar e, le seconde sotto le insegne Carrefour."}
{"id": "2406258", "revid": "125972404", "url": "https://it.wikipedia.org/wiki?curid=2406258", "title": "Riserva militare", "text": "La riserva militare \u00e8 un'organizzazione composta di cittadini di uno Stato che prestano servizio in determinati casi all'interno delle forze armate, conciliando un ruolo o carriera militare con un'occupazione lavorativa civile.\nStoria.\nStoricamente, i riservisti giocarono un ruolo importante a partire dalla sconfitta prussiana alla battaglia di Jena. L'8 luglio 1807 con la pace di Tilsit, Napoleone costrinse la Prussia a ridurre drasticamente la propria forza militare, oltre a cedere importanti territori. Da quel momento, La Prussia non avrebbe potuto mettere in campo pi\u00f9 di 42 000 uomini (almeno senza violare i patti di suddetta pace). \nIl \"Krumpersystem,\" introdotto nell'esercito prussiano dal riformatore Gerhard von Scharnhorst, stabiliva di impartire alle reclute un breve periodo di addestramento, che in caso di guerra si sarebbe considerevolmente esteso. Con questo espediente, l'accennata riduzione della dimensione organica imposta ai prussiani non sort\u00ec l'effetto desiderato e nelle guerre successive la Prussia fu, in ogni caso, in grado di mettere in campo una moltitudine di soldati preparati al loro compito. Il metodo fu mantenuto dall'esercito imperiale tedesco, quanto meno fino alla Prima guerra mondiale. Al tempo del Secondo Reich, terminato il servizio di leva, ai riservisti erano gi\u00e0 consegnati i cosiddetti \"piani di guerra\", contenenti precise istruzioni sulla condotta dei riservisti in caso di guerra.\nNel Regno d'Italia queste funzioni furono svolte dal 1861 dalla Guardia nazionale italiana e dal 1876 dalla milizia mobile e territoriale.\nCaratteristiche.\nDescrizione.\nUn'organizzazione di riservisti non va confusa con una formazione di riserva\",\" cui pure ci si riferisce con l'ambigua denominazione di riserva militare o anche pi\u00f9 semplicemente come riserva. Quest'ultima \u00e8 un insieme di personale militare (o un complesso di unit\u00e0 organiche) non impegnato sin dal principio in battaglia dal relativo comandante, in modo tale da essere impiegabile per fronteggiare sopravvenute situazioni imprevedibili, puntellare difese o sfruttare opportunit\u00e0 che si presentino inopinatamente.\nModalit\u00e0 di reclutamento.\nI meccanismi di reclutamento variano negli Stati del mondo, generalmente dove vige il servizio militare obbligatorio la compongono i cittadini con et\u00e0 pi\u00f9 vicine a quella per il servizio, tra quelle che hanno gi\u00e0 svolto il servizio militare.\nI riservisti possono tuttavia essere normali cittadini che si sottopongono ad addestramento di base e/o specialistico pur mantenendo ad ogni effetto il loro (esclusivo) \"status\" di civili. Possono inoltre essere effettivamente impiegati indipendentemente oppure in conseguenza di carenze organiche nelle forze regolari di riferimento.\nLo stato giuridico.\nGli appartenenti non sono normalmente mantenuti materialmente dalle forze armate, ma il loro ruolo \u00e8 essere disposti a combattere qualora la loro madrepatria dovesse mobilitarsi per una guerra totale, oppure per difendersi da un'invasione. I riservisti non sono generalmente considerati quali parte integrante di un esercito permanente. L'esistenza di un corpo (sempre in senso ampio) di riservisti permette allo stato di risparmiare sulle spese militari in tempo di pace, pur conservando una ragionevole capacit\u00e0 di approntamento nel caso di guerra. Il fenomeno trova analogia nel modello storico di reclutamento che precedette l'era degli eserciti permanenti.\nCasistica di impiego.\nI riservisti sono usati in diversi modi. In tempo di guerra, possono fornire rincalzi alle unit\u00e0 impegnate nei combattimenti: sostituendo i caduti o comunque gli elementi non pi\u00f9 in grado di partecipare all'azione bellica, i riservisti svolgono il vitale compito di mantenere realmente operativi tali reparti.\nPossono essere utilizzati per costituire nuove formazioni, incrementando cos\u00ec l'assetto organico generale del proprio schieramento. Inoltre, possono essere adibiti a servizi di guarnigione, di contraerea, di quella che nella dottrina militare italiana si suol chiamare \"difesa interna del territorio\", di vigilanza di obiettivi sensibili quali depositi, campi di prigionieri di guerra, punti nodali di sistemi di comunicazione, basi navali ed aeree, in tal guisa rendendo disponibili per il fronte risorse umane pi\u00f9 adatte. Tutte queste modalit\u00e0 d'impiego possono essere ovviamente combinate in varia misura.\nIn tempo di pace i riservisti possono essere chiamati a funzioni di sicurezza interna, al soccorso per pubbliche calamit\u00e0, anche qui alleggerendo la richiesta che diversamente graverebbe sulle forze regolari. Vi sono poi molti paesi in cui l'impiego di militari al di fuori della guerra incontra svariate restrizioni legali, che tuttavia non riguardano l'attivit\u00e0 dei riservisti.\nAspetti dibattuti.\nVantaggi.\nUno dei vantaggi principali dell'avere riservisti \u00e8 che essi sono in grado di aumentare la forza effettiva considerevolmente ed in un tempo breve, a differenza di quanto avverrebbe se si volessero formare da zero nuove reclute, dal momento che \u2014 come pi\u00f9 volte si \u00e8 detto \u2014 i riservisti sono gi\u00e0 addestrati. Non di rado i riservisti sono veterani muniti di concreta esperienza di combattimento, sicch\u00e9 il loro lavoro pu\u00f2 comportare non solo un incremento quantitativo, ma anche della qualit\u00e0 complessiva delle forze. Disporre di un nutrito nucleo di riservisti permette al governo di evitare i costi politico-finanziari di ulteriori arruolamenti e/o della coscrizione.\nDi solito i riservisti sono pi\u00f9 convenienti delle truppe regolari, poich\u00e9 sono richiamati proprio quando ce n'\u00e8 vera necessit\u00e0. D'altro canto, i preparativi richiesti per un tal richiamo (che sono percepiti con evidenza dal potenziale \"nemico di una guerra eventuale\") sono senz'altro un buon sistema per manifestare all'opinione pubblica internazionale la propria determinazione ad un virtuale uso della forza.\nSvantaggi.\nDi solito i riservisti sono muniti di equipaggiamento da \"seconda schiera\", che non \u00e8 pi\u00f9 adottato dalle forze regolari, o che costituisce una versione pi\u00f9 vecchia di quello attualmente prescritto per il servizio.\nI riservisti avranno poca esperienza con i sistemi d'arma pi\u00f9 recenti. Quella frangia di riservisti costituita da personale in congedo talora \u00e8 ritenuta essere meno motivata dei \"regolari\". D'altro canto, gli \"altri\" riservisti (civili che scelgono di far convivere la loro \"sistemazione borghese\" con sporadiche \"collaborazioni in divisa\") \u2014 quali i pi\u00f9 volte menzionati volontari del \"Territorial Army\" (UK) \u2014 sono condizionati da un'inevitabile limitazione del tempo che potranno \"consacrare alla patria\", fornendo perci\u00f2 una prestazione in qualche modo inferiore rispetto alla disponibilit\u00e0 (formalmente infinita) di tempo che pu\u00f2 essere richiesta ai loro commilitoni in servizio permanente effettivo. Organizzare esercitazioni che coinvolgano riservisti \u00e8 costoso, deve mettere a bilancio delle indennit\u00e0 per il lucro cessante, ed \u00e8 difficile richiamare e smobilitare pi\u00f9 volte i riservisti, ragion per cui una nazione che li ha richiamati in servizio sar\u00e0 restia a rimetterli in libert\u00e0 sino a conclusione del conflitto. Tale rilievo \u00e8 vieppi\u00f9 fondato nel caso degli ex-militari, mentre pu\u00f2 non esserlo per i volontari \"a chiamata\", stile \"Territorial Army.\"\nNelle fasi prodromiche della prima guerra mondiale, la riluttanza dei vari antagonisti a smobilitare i riservisti richiamati (temevano infatti di non riuscire a farli rientrare tempestivamente disponibili alle operazioni, ove necessario) \u00e8 stata additata fra le cause della rapida degenerazione della situazione, dalla diplomazia ai cannoni.\nNel mondo.\nIn alcuni paesi, quali Stati Uniti, Spagna e Regno Unito, i riservisti sono civili che mantengono un certo grado di attitudine militare mediante l'addestramento, che tipicamente li impegna un fine settimana al mese. Questa attivit\u00e0 pu\u00f2 essere a titolo individuale, oppure come componenti di specifiche unit\u00e0 militari stabili di riservisti, di cui \u00e8 esempio il Territorial Army britannico. In alcuni casi, una milizia potrebbe costituire parte di un'organizzazione riservistica, come nel caso della guardia nazionale USA \"(National Guard of the United States)\". Una \"home guard\" \u00e8 un particolare tipo di riservista attivabile solo in caso di invasione.\nIn altri paesi, quali Repubblica Popolare Cinese, Repubblica di Corea e Israele, il servizio da riservista \u00e8 obbligatorio per alcuni anni dopo che si \u00e8 terminato il servizio militare (ovviamente altrettanto obbligatorio) propriamente detto.\nItalia.\n\u00c8 costituita per lo pi\u00f9 da tutti i militari in congedo illimitato, nonch\u00e9 dal 2005 sono state istituite le forze di completamento volontarie.\nInoltre ogni arma delle forze armate italiane ha una propria componente denominata \"riserva selezionata\" composta essenzialmente da ufficiali, in congedo o provenienti dalla vita civile, laureati e dotati di particolari professionalit\u00e0.\nSpagna.\nLa legge sulla Difesa 39/2007 rinforza specificamente il ruolo dei riservista volontario, che \u2014 acquisito il parere del Ministro della Difesa \u2014 pu\u00f2 essere autorizzato al servizio all'estero. Il riservista volontario \u00e8 una risorsa che la societ\u00e0 spagnola mette a disposizione della difesa nazionale, e la relativa partecipazione attiva nelle missioni internazionali di peacekeeping contribuisce a migliorare il livello di consapevolezza sociale verso le forze armate.\nIl contributo materiale dei riservisti volontari alle operazioni a cui partecipa la Spagna \u00e8 basato su un paradigma simile a quello che prevale negli altri paesi europei: quello di trarre vantaggio dalla qualificazione professionale dei volontari, ed anche della loro capacit\u00e0 di comunicare e di integrarsi nelle unit\u00e0 militari nel corso della collaborazione attiva nelle varie operazioni. Ci\u00f2 nonostante, il grosso della riserva spagnola \u00e8 costituito da elementi in congedo, o per raggiunti limiti d'et\u00e0, o per aver rassegnato le dimissioni.\nModalit\u00e0 di reclutamento.\nNegli USA, i riservisti sono spesso gli ex militari, previa dichiarazione di disponibilit\u00e0 ad entrare successivamente al compimento di una ferma. minima prevista. I corpi principali sono:\nUnione Sovietica.\nL'URSS fece vastissimo uso di riservisti (in entrambe le note accezioni durante la Seconda guerra mondiale, disponendo di separate e distinte formazioni della riserva, che comprendevano non solo aliquote di coscritti \"rivedibili\" (di ridotta attitudine militare), ma pure di richiamati in senso tradizionale: si parlava di \"eserciti di riserva\", ed anche di un \"fronte di riserva\", costituenti la riserva del Comando Supremo."}
{"id": "2406259", "revid": "767487", "url": "https://it.wikipedia.org/wiki?curid=2406259", "title": "Tarpa", "text": "Tarpa \u00e8 un comune dell'Ungheria di 2278 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2406262", "revid": "599013", "url": "https://it.wikipedia.org/wiki?curid=2406262", "title": "Andr\u00e9 Milhoux", "text": " \nIn Formula 1 partecip\u00f2 al solo Gran Premio di Germania 1956 su una Gordini, non terminando la gara a causa di un problema al motore della sua monoposto. Ha completato 15 giri dei 22 previsti. Il belga sostitu\u00ec il connazionale Andr\u00e9 Pilette, che ha avuto un incidente nelle prove. Era solito costruire macchine ma non rinunci\u00f2 a guidare dopo l'indisponibilit\u00e0 di Pilette."}
{"id": "2406263", "revid": "729019", "url": "https://it.wikipedia.org/wiki?curid=2406263", "title": "T\u00e1kos", "text": "T\u00e1kos \u00e8 un comune dell'Ungheria di 411 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2406265", "revid": "2023463", "url": "https://it.wikipedia.org/wiki?curid=2406265", "title": "Tschammerpokal 1937", "text": "La Tschammerpokal del 1937 fu terza edizione della coppa nazionale di calcio organizzata dal Terzo Reich. La finale giocata il 9 gennaio 1938 al M\u00fcngersdorfer Stadion di Colonia vide vincitore per la prima volta nella sua storia lo Schalke 04, che sconfisse il Fortuna D\u00fcsseldorf per 2-1. Lo Schalke era alla sua terza finale consecutiva."}
{"id": "2406266", "revid": "729019", "url": "https://it.wikipedia.org/wiki?curid=2406266", "title": "Terem", "text": "Terem \u00e8 un comune dell'Ungheria di 698 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2406268", "revid": "14691", "url": "https://it.wikipedia.org/wiki?curid=2406268", "title": "Federalista", "text": ""}
{"id": "2406269", "revid": "122590670", "url": "https://it.wikipedia.org/wiki?curid=2406269", "title": "Tiborsz\u00e1ll\u00e1s", "text": "Tiborsz\u00e1ll\u00e1s \u00e8 un comune dell'Ungheria di 1023 abitanti (dati 2015). \u00c8 situato nella provincia di Szabolcs-Szatm\u00e1r-Bereg."}
{"id": "2406270", "revid": "22475", "url": "https://it.wikipedia.org/wiki?curid=2406270", "title": "Compianto di Cristo", "text": ""}
{"id": "2406271", "revid": "767487", "url": "https://it.wikipedia.org/wiki?curid=2406271", "title": "Brian McMahan", "text": "Biografia.\n\u00c8 stato chitarrista degli Squirrel Bait ed in seguito \u00e8 stato fondatore degli Slint, band seminale nel post-rock, nella quale cantava, oltre a suonare la chitarra. Dopo che gli Slint si sciolsero, cominci\u00f2 a suonare con Will Oldham per il suo progetto Palace Brothers.\nNel 1994 Brian ha formato The For Carnation ed \u00e8 l'unico membro permanente di questa band. \u00c8 stato inoltre membro dei King Kong."}
{"id": "2406272", "revid": "339392", "url": "https://it.wikipedia.org/wiki?curid=2406272", "title": "TERIYAKI BOYZ\u00ae", "text": ""}
{"id": "2406273", "revid": "729019", "url": "https://it.wikipedia.org/wiki?curid=2406273", "title": "Muscolo sfintere dell'iride", "text": "Il muscolo sfintere dell'iride (o costrittore della pupilla) \u00e8 un muscolo dell'iride, posto intorno alla pupilla. \u00c8 costituito da fascetti di miocellule.\nInnervazione.\nInnervato dal sistema parasimpatico tramite fibre originanti nel nucleo accessorio (di Edinger e Westphal) del III paio di nervi cranici: queste fibre decorrono nel contesto del III nervo come pre gangliari, quindi fanno sinapsi a livello del ganglio ciliare e si portano di qui con fibre post sinaptiche (nervi ciliari brevi) al muscolo sfintere ed ai vasi sanguigni forando la sclera.\nFunzioni.\nLa sua funzione \u00e8 quella di regolare l'apertura della pupilla insieme al muscolo dilatatore. In particolare provoca miosi (chiusura) della pupilla, che pu\u00f2 avvenire in seguito a diversi stimoli, tra cui la luce (riflesso pupillare) e l'accomodazione (riflesso sincinetico), entrambi controllati dal medico durante la visita clinica di un paziente."}
{"id": "2406274", "revid": "1442080", "url": "https://it.wikipedia.org/wiki?curid=2406274", "title": "Copa Telmex 2009 - Doppio", "text": "Il doppio del Copa Telmex 2009 \u00e8 stato un torneo di tennis facente parte dell'ATP World Tour 2009.\nAgust\u00edn Calleri e Luis Horna erano i detentori del titolo ma quest'anno non hanno partecipato insieme.\nAgust\u00edn Calleri ha fatto coppia con Potito Starace, ma ha perso in semifinale contro Marcel Granollers e Alberto Mart\u00edn.\nLuis Horna non ha partecipato."}
{"id": "2406275", "revid": "124341461", "url": "https://it.wikipedia.org/wiki?curid=2406275", "title": "Curb Your Enthusiasm", "text": "Curb Your Enthusiasm \u00e8 una serie televisiva comica statunitense prodotta dal 2000.\nLa serie \u00e8 creata ed interpretata da Larry David (gi\u00e0 co-creatore, sceneggiatore e produttore esecutivo di \"Seinfeld\").\nLa serie \u00e8 stata trasmessa in prima visione negli Stati Uniti da HBO, mentre in Italia le prime cinque stagioni sono state trasmesse dal canale satellitare Jimmy.\nIspirata da un falso documentario di un'ora, realizzato nel 1999 intitolato \"Larry David: Curb Your Enthusiasm\", che sia David e la stazione originariamente prevista come un progetto di solo un singolo episodio.\nLa serie \u00e8 stata nominata per pi\u00f9 di venti premi Emmy e cinque Golden Globe, vincendo un Emmy e un Golden Globe.\nA giugno 2016, a 5 anni di distanza dalla messa in onda dell'ottava stagione, \u00e8 stato annunciato il rinnovo per una nona, andata in onda sulla HBO dal 1\u00ba ottobre al 3 dicembre 2017. La serie \u00e8 stata rinnovata anche per una decima stagione, andata in onda dal 19 gennaio al 22 marzo 2020. Nel giugno 2020 la serie viene rinnovata per un'undicesima stagione.\nTrama.\nLarry David, autore e co-creatore di Seinfeld, interpreta una versione fittizia di s\u00e9 stesso: benestante sceneggiatore televisivo, vive a Los Angeles con la moglie Cheryl. Il carattere pignolo e testardo di Larry \u00e8 causa di situazioni imbarazzanti per s\u00e9 stesso e per quelli che lo circondano, amici ed estranei, spesso altrettanto caparbi e meschini.\nAccoglienza.\nCurb your enthusiasm \u00e8 stata un successo di critica. Su Rotten Tomatoes la serie registra il 92% di recensioni positive, mentre su IMDb il punteggio degli utenti \u00e8 di 8,7/10.\nLa serie ha vinto un Golden Globe nel 2003 come Miglior serie commedia o musicale. \u00c8 stata nominata nella medesima categoria anche nell'edizione del 2006, senza vincere.\nNel 2019, la serie figura al 66\u00ba posto nella lista delle migliori 100 serie televisive di sempre, secondo il sito Empireonline."}
{"id": "2406276", "revid": "76963", "url": "https://it.wikipedia.org/wiki?curid=2406276", "title": "Ruby Rose", "text": "Biografia.\nConosciuta dal pubblico australiano semplicemente come Ruby Rose, ha intrapreso la strada verso il successo nel 2002 partecipando ad un concorso per modelle, il Girlfriend Model Search, e arrivando in seconda posizione, preceduta dalla top model Catherine McNeil. Ha in seguito partecipato a Melbourne ad una competizione per la ricerca di un MTV VJ, alla quale prendono parte oltre duemila concorrenti per conquistare il posto lasciato libero da Lyndsey Rodrigues, trasferitasi negli Stati Uniti per co-condurre Total Request Live da New York. Grazie a questo concorso, che ha visto la giovane Ruby bere cento bicchierini di birra in cento minuti e baciare estranei in strada, Langenheim approda alla famosa rete musicale che le dar\u00e0 una grande spinta verso la popolarit\u00e0 nella sua Australia. Per l'emittente musicale partecipa a \"MTV's The Lair\" e \"MTV News\", dove si occupa principalmente delle interviste ai personaggi musicali del momento.\nNel 2009 affronta un viaggio in Kenya per insegnare la lingua inglese ai bambini del posto, durante il quale sar\u00e0 costretta al ricovero in ospedale per disidratazione. Nello stesso anno vince un ASTRA Award, assegnato ai personaggi della pay tv australiana, scelta dal pubblico come miglior personaggio femminile dell'anno. A giugno 2009 giunge la notizia di un nuovo accordo tra Langenheim e l'emittente via cavo Foxtel per la conduzione di un nuovo show sul canale tv FOX8. Partecipa nel ruolo di giudice all'episodio \"Media Virgins\" della quinta stagione di Australia's Next Top Model e verr\u00e0 in seguito chiamata per prendere parte alla serata finale nelle vesti di inviata dietro le quinte. Compare nella campagna pubblicitaria di \"Bonds\".\nDal 20 luglio 2009 partecipa a The 7PM Project su Network Ten; si tratta del primo lavoro di Ruby Rose sulla tv in chiaro e in prime time. Partecipa come dj ad una raccolta di remix, \"Neon Essential\", della Neon Records e affronta un tour australiano per la promozione dello stesso. A settembre, in occasione degli \"MTV Video Music Awards\", Ruby Rose vola nella Grande Mela per registrare lo speciale \"Ruby Rocks New York\", trasmesso da MTV prima della cerimonia che si tiene annualmente nella metropoli americana.\nNel 2010 partecipa nel ruolo di commentatrice ai programmi dell'emittente televisiva Foxtel dedicati alle Olimpiadi invernali di Vancouver. Insieme a lei \u00e8 presente Michael Bubl\u00e9. Nello stesso anno comincia a collaborare con il marchio di moda australiano Milk and Honey per il design di una nuova linea di abbigliamento. Il 14 luglio 2014 esce il singolo \"Break Free\" con relativo videoclip su YouTube. Grazie al singolo \"Break Free\", nel 2014-2015 entra a far parte della serie televisiva \"Orange Is the New Black\", interpretando il ruolo di Stella. La Rose da questa esperienza ha attirato a s\u00e9 l'attenzione di molti pi\u00f9 fan.. Nel 2015 prende parte agli MTV EMA di Milano come co-presentatrice con Ed Sheeran. Nel 2016 scrive e dirige il video \"On Your Side\" delle The Veronicas. Nel 2019 interpreta Kate Kane / Batwoman nella serie televisiva dell'omonimo personaggio della DC Comics, per poi lasciare la serie dopo una sola stagione.\nVita privata.\nNasce il 20 marzo del 1986 in Australia. Figlia di una ragazza madre, Katia Langenheim, che sar\u00e0 costretta a crescerla da sola. Ruby Rose viaggia molto durante l'infanzia trasferendosi prima in Tasmania e Surfers Paradise, poi a Melbourne dove vive stabilmente fino al suo arrivo ad MTV, che ha sede a Sydney.\nRuby Rose ha avuto una relazione con la fashion designer Phoebe Dahl dal 2014 a dicembre 2015. Da novembre 2016, girando il video \"On Your Side\", ha iniziato una relazione con la cantante Jessica Origliasso del duo australiano \"The Veronicas\". Ruby e Jess erano state assieme anche nel 2008. La coppia si \u00e8 per\u00f2 in seguito separata.\nDoppiatrici italiane.\nNelle versioni in italiano delle opere in cui ha recitato, Ruby Rose \u00e8 stata doppiata da:"}
{"id": "2406277", "revid": "599013", "url": "https://it.wikipedia.org/wiki?curid=2406277", "title": "Desmond Titterington", "text": "In Formula 1 partecip\u00f2 al solo Gran Premio di Gran Bretagna 1956 su una Connaught, non terminando la gara.\nCarriera.\nGli inizi.\nDesmond Titterington nacque in una famiglia di mercanti di tessuti, vicino a Belfast, in Irlanda del Nord. Nel 1942 venne mandato dalla famiglia in Scozia per terminare gli studi e, successivamente, ebbe modo di frequentare l'Universit\u00e0 di St. Andrews, dove strinse amicizia con Archie Scott Brown. Tornato a Belfast nel 1950 cominci\u00f2 a sviluppare la sua passione per l'automobilismo comprando una MG J2, con cui prese parte alle sue prime corse.\nCompr\u00f2 poi una Fiat Balilla da Pat Melville, personaggio che lo avrebbe in seguito aiutato nel corso della sua carriera, e cominci\u00f2 ad ottenere i primi risultati. Ottenne poi la prima vittoria nel 1952 a bordo di una Allard J2X nel Trofeo di Leinster, contornato da altri successi su gare in salita negli anni successivi. Visti i buoni risultati decise dunque di partecipare a competizioni pi\u00f9 impegnative e, nel 1953, venne assunto dall'Ecurie Ecosse, con cui ottenne subito un quarto posto al debutto in una corsa a Snetterton. L'anno seguente partecip\u00f2 al Rally di Montecarlo cogliendo un sesto posto e si impose in varie gare di livello nazionale in Gran Bretagna. La Jaguar decise quindi di affidargli una vettura sport prototipo, vedendo il proprio pilota imporsi all'Ulster Trophy e sfiorare un successo al Tourist Trophy in coppia con Mike Hawthorn. Quest'ultimo rimase stupito dalle capacit\u00e0 di Titterington e consigli\u00f2 ad Enzo Ferrari di assumerlo, anche se il nordirlandese declin\u00f2 l'offerta preferendo correre per la Mercedes. Nel 1955, poi, continu\u00f2 ad ottenere altri successi in gare disputate soprattutto in Inghilterra, ma prese parte ad eventi come la 12 Ore di Sebring, la 1000 km del N\u00fcrburgring e la 24 Ore di Le Mans.\nFormula 1.\nA fine anno Titterington decise di debuttare in Formula 1 in una gara non ufficiale, la Gold Cup, giungendo al terzo posto a bordo di una Vanwall. Il passaggio a vetture della Connaught gli imped\u00ec di ottenere risultati altrettanto brillanti, se si esclude un altro podio al BRDC International Trophy, seppur attardato di tre giri. Infine prese parte al Gran Premio di Gran Bretagna 1956, gara valida per il mondiale, ma una brutta partenza gli fece perdere diverse posizioni, costringendolo a combattere nelle retrovie. Una lunga rimonta e diversi ritiri lo avevano portato all'undicesima posizione, ma fu costretto al ritiro.\nIl ritiro.\nA fine anno, per\u00f2, decise di annunciare il ritiro per dedicarsi alla propria famiglia e per gestire i suoi affari, anche se successivamente prese parte ad alcune competizioni a ruote coperte. Nel 1972 si ritir\u00f2 poi a vita privata, vendendo le sue aziende e trasferendosi in Scozia. Negli ultimi anni di vita fu afflitto da problemi di salute e mor\u00ec il 13 aprile del 2002."}
{"id": "2406282", "revid": "1543377", "url": "https://it.wikipedia.org/wiki?curid=2406282", "title": "Willis Lee", "text": "Biografia.\nHa combattuto per la United States Navy durante la seconda guerra mondiale. Suo \u00e8 stato il comando delle navi americane durante la seconda notte della battaglia navale di Guadalcanal (tra il 14 ed il 15 novembre 1942) e riusc\u00ec a bloccare il tentativo delle forze giapponesi di raggiungere l'isola. La vittoria port\u00f2 alla rinuncia da parte nipponica della possibilit\u00e0 di rinforzare le loro truppe a Guadalcanal, e ci\u00f2 fu fondamentale per l'esito della Campagna di Guadalcanal e dell'intera guerra del Pacifico.\nLee \u00e8 stato anche un abile tiratore, e si aggiudic\u00f2 7 medaglie olimpiche durante i Giochi del 1920 in coppia con Lloyd Spooner, stabilendo un record battuto soltanto 60 anni dopo da Alexander Dityatin.\nLa vita prima della guerra.\nWillis Lee nacque in campagna nella cittadina di Natlee nella Contea di Owen, nel Kentucky, l'11 maggio 1888. Nel 1904 entr\u00f2 all'Accademia navale di Annapolis, dove, a causa del cognome all'apparenza cinese, si guadagn\u00f2 il soprannome di \"Ching\" Lee. Era membro della famiglia Lee e imparentato col famoso generale confederato Robert E. Lee.\nDopo il diploma, Lee si un\u00ec al team di tiratori dell'accademia per 2 volte. Fu poi assegnato alla USS Idaho dall'ottobre 1908 al maggio 1909, quando fece ritorno in accademia e rientr\u00f2 nel team sportivo della scuola. Dal novembre 1909 al maggio 1910, serv\u00ec sulla USS New Orleans, poi fu trasferito alla USS Helena. Non appena ritornato negli Stati Uniti, si dedic\u00f2 ancora una volta al suo talento sportivo. Nel luglio 1913, risal\u00ec sulla \"Idaho\", e pi\u00f9 tardi sulla USS New Hampshire per supportare l'occupazione di Veracruz.\nNel corso della prima guerra mondiale poi, serv\u00ec sui cacciatorpediniere USS O'Brien e USS Lea.\nI Giochi olimpici del 1920.\nLee riusc\u00ec ad aggiudicarsi 5 medaglie d'oro una d'argento e due di bronzo ai Giochi olimpici di Anversa. Prese parte a 14 eventi, ma tutte le sue medaglie le conquist\u00f2 in gare a squadre. Per i vari eventi i suoi compagni sono stati Dennis Fenton, Lawrence Nuesslein, Arthur Rothrock, Oliver Schriver, Morris Fisher, Carl Osburn, Lloyd Spooner, e Joseph Jackson.\nLee e Spooner conclusero entrambi i Giochi con 7 medaglie vinte, e per allora stabilirono un record che fu prima eguagliato da Boris Shakhlin nel 1960 e dal celebre Mark Spitz (che per\u00f2 ottenne 7 ori) nel 1972, ed infine battuto da Alexander Dityatin nel 1980.\nTra le guerre.\nLee frequent\u00f2 il Naval War College di Newport (Rhode Island) nei tardi anni '20, e fu promosso capitano nel 1936\nNegli anni '30 e '40, fu molte volte assegnato alla Fleet Training Division, comand\u00f2 l'incrociatore leggero \"Concord\" (CL-10), e fece parte degli staff di comando di squadre, incrociatori ed anche \"Battle Forces\". Verso la fine del 1942, in seguito alla promozione a contrammiraglio, divenne assistente capo all'interno dello Stato Maggiore della marina americana.\nL'inizio della seconda guerra mondiale.\nNell'agosto del 1942, il contrammiraglio Lee fu inviato nel Pacifico per comandare la sesta divisione corazzate, composta dalla USS Washington e dalla USS South Dakota.\nLo scontro di Guadalcanal.\nAl comando della \"Washington\" (BB-56), Lee affront\u00f2 i Giapponesi nella battaglia navale di Guadalcanal la notte tra il 14 ed il 15 novembre 1942.\nIl comandante Lee, che \"conosceva i radar meglio dei tecnici\", sfrutt\u00f2 a dovere le apparecchiature di tipo SG a bordo per orientarsi nell'oscurit\u00e0.\nPer i suoi meriti in battaglia, Lee \u00e8 stato insignito di una Navy Cross.\nDopo Guadalcanal.\nLee fu promosso vice ammiraglio nel 1944 e posto alla guida del gruppo di navi da battaglia veloci, demandato alla protezione delle Task force di portaerei della Quinta Flotta/Terza Flotta, braccio operativo della Pacific Fleet.\nNel maggio del 1945 fu inviato nel pi\u00f9 tranquillo teatro dell'Atlantico, per comandare una unit\u00e0 speciale che sperimentava nuove difese contro la minaccia dei kamikaze. Durante questa missione, mor\u00ec il 25 agosto 1945 per un attacco di cuore.\nIl cacciatorpediniere di classe Mitscher USS \"Willis A. Lee\" ha ricevuto il suo nome per onorarne la memoria.\nFamiglia.\nWillis Lee Jr. era un parente lontano del generale Robert Edward Lee, nonch\u00e9 il trisnipote del terzo procuratore generale degli Stati Uniti della storia, Charles Lee. Il 14 luglio 1919 si spos\u00f2 con Mabelle Allen Elspeth (1894-1949), che non gli diede figli."}
{"id": "2406284", "revid": "47767", "url": "https://it.wikipedia.org/wiki?curid=2406284", "title": "Willis A. Lee", "text": ""}
{"id": "2406287", "revid": "339392", "url": "https://it.wikipedia.org/wiki?curid=2406287", "title": "Michele Dokeianos", "text": ""}
{"id": "2406289", "revid": "47767", "url": "https://it.wikipedia.org/wiki?curid=2406289", "title": "Willis A. Lee Jr", "text": ""}
{"id": "2406290", "revid": "38120", "url": "https://it.wikipedia.org/wiki?curid=2406290", "title": "Merce in conto deposito", "text": "La merce in conto deposito (in inglese: \"consignment stock\") \u00e8 una tecnica di gestione delle scorte da parte del fornitore utilizzata soprattutto in una rete di vendita internazionale.\nCon questa tecnica il fornitore invia la merce presso il deposito del cliente (o presso un magazzino di un terzo ma con piena disponibilit\u00e0 da parte del cliente). Essa rimane comunque di propriet\u00e0 del fornitore finch\u00e9 questa non viene prelevata dal cliente. \u00c8 un tipo di contratto definito come contratto di fornitura con effetti reali differiti.\nLe fasi del conto deposito sono:\nI vantaggi per il cliente sono di avere minori costi di gestione e di immobilizzo finanziario (le scorte non sono di sua propriet\u00e0 finch\u00e9 non le preleva) e di avere un lead-time di rifornimento annullato (la merce \u00e8 sempre presente).\nPer il fornitore \u00e8 vantaggioso perch\u00e9 ha bisogno di minor spazio per le scorte (sono difatti immagazzinate dai clienti), ha maggiori informazioni sullo stato effettivo delle vendite (diminuzione cos\u00ec dell'effetto Forrester) ed ha la sicurezza di un ordine a lungo termine. \nLo svantaggio per il cliente \u00e8 che per implementare questo tipo di rapporto, generalmente \u00e8 necessario stipulare ordini di esclusiva con un fornitore per un arco temporale di 2-3 anni. Inoltre si rende necessario l'utilizzo di sistemi telematici per il tempestivo trasferimento delle informazioni."}
{"id": "2406295", "revid": "110157", "url": "https://it.wikipedia.org/wiki?curid=2406295", "title": "Petersen Automotive Museum", "text": "Il Petersen Automotive Museum \u00e8 un museo sito sulla Wilshire Boulevard, nel Miracle Mile di Los Angeles. Uno dei pi\u00f9 grandi musei di auto al mondo, il Petersen, gestito da una associazione non-profit, \u00e8 specializzato nell'educazione alla storia dell'automobile.\nStoria.\nFondato l'11 giugno 1994 da Robert E. Petersen (fondatore delle riviste \"Hot Rod\" e \"Motor Trend\") insieme alla moglie, Margie, il Petersen Automotive Museum \u00e8 gestito dalla Petersen Automotive Museum Foundation. Situato in precedenza all'interno del Natural History Museum of Los Angeles County, il museo al giorno d'oggi ha la sua sede permanente all'interno dell'ex centro commerciale Ohrbach's. In origine il centro commerciale, costruito nel 1962, era occupato dal brand giapponese Seibu.\nCollezione.\nIl museo contiene al suo interno oltre cento veicoli di interesse storico e ne possiede circa il doppio. Il piano terra mostra una storia virtuale dell'automobile a Los Angeles, completa di ricostruzioni di edifici ed auto d'epoca. Il secondo piano ospita sia esposizioni permanenti che mostre temporanee. Il terzo piano ospita il May Family Children's Discovery Center, una mostra che permette ai bambini di imparare la scienza utilizzando le macchine come strumento didattico. Il quarto piano \u00e8 occupato da un centro conferenza, dalla Founder's lounge e da una cucina per uso privato.\nIl museo nella cultura pop.\nIl 9 marzo 1997, dopo una festa tenutasi al museo, il rapper newyorchese The Notorious B.I.G. lasci\u00f2 il luogo su un SUV, insieme all'entourage. Pochi metri dopo, fermo ad un semaforo, fu assassinato da mano ignota.\nNel film del 1997 \"Volcano\", il museo viene distrutto."}
{"id": "2406301", "revid": "339392", "url": "https://it.wikipedia.org/wiki?curid=2406301", "title": "Akashi Bridge", "text": ""}
{"id": "2406302", "revid": "729019", "url": "https://it.wikipedia.org/wiki?curid=2406302", "title": "Armstrong Whitworth A.W.16", "text": "L'Armstrong Whitworth A.W.16, citato anche come A.W.XVI, era un caccia biplano monomotore prodotto dall'azienda britannica Armstrong Whitworth Aircraft negli anni trenta ed utilizzato prevalentemente dalla forza aerea della regione cinese del Guangxi.\nStoria del progetto.\nL'A.W.16 venne sviluppato dall'Armstrong Whitworth Aircraft per rispondere alla specifica F9/26 emessa nel 1926 dall'Air Ministry britannico. Complicazioni in fase di progettazione e sviluppo non riuscirono a realizzare il prototipo in tempo utile nei confronti della richiesta. Portato in volo per la prima volta nel 1930 venne comunque proposto ad una successiva specifica, la N21/26 per la fornitura di un caccia imbarcato da destinare alla Fleet Air Arm.\nAlcuni problemi occorsi alla motorizzazione adottata, il radiale Armstrong Siddeley Panther, causarono dei ritardi nell'ultimazione del velivolo. Questi determinarono la concessione del contratto al concorrente Hawker Nimrod anche prima di un loro diretto confronto dinanzi alla commissione proposta alla valutazione. Quando successivamente venne valutato dimostr\u00f2 comunque di possedere sia delle prestazioni inferiori al Nimrod sia di avere delle difficolt\u00e0 di manovra sul ponte della portaerei..\nLa Armstrong Whitworth decise comunque di investire nuovamente nel modello approntando un secondo prototipo, immatricolato G-ACCD, che equipaggiato con un pi\u00f9 affidabile Panther IIA venne nuovamente proposto per rispondere alla specifica F7/30 per una fornitura alla Royal Air Force. Tuttavia oramai per l'A.W.16 la competizione si fece sempre pi\u00f9 ardua in virt\u00f9 della sua impostazione che di fronte al Gloster Gladiator, suo nuovo concorrente e vincitore del concorso, rendeva palese le differenze in favore di un progetto pi\u00f9 moderno. Nonostante ci\u00f2 venne comunque avviata una piccola produzione con l'evasione di un ordine di 17 esemplari emesso dalla provincia cinese di Kwangsi con i quali equipaggi\u00f2 la propria forza aerea.\nNel 1933, il primo prototipo dell'AW16 venne successivamente rimotorizzato ed usato per i test di un nuovo motore, l'Armstrong Siddeley Hyena, un radiale sperimentale a tripla stella caratterizzato da 15 cilindri disposti su 3 file. La particolare configurazione creava per\u00f2 problemi di raffreddamento dei cilindri posteriori i quali investiti da un flusso d'aria notevolmente inferiore tendevano a surriscaldarsi con un notevole rischio di grippaggio a causa della dilatazione termica. I problemi parvero irrisolvibili e lo sviluppo del motore venne abbandonato.\nIl secondo prototipo venne profondamente ricondizionato e ricostruito come il derivativo caccia Armstrong Whitworth Scimitar.\nTecnica.\nL'A.W.16 era un velivolo dall'aspetto tradizionale per il periodo; biplano monomotore monoposto a carrello fisso.\nLa fusoliera, realizzata in tecnica mista, presentava un singolo abitacolo aperto per il pilota e terminava posteriormente in un impennaggio tradizionale monoderiva caratterizzato dai piani orizzontali controventati.\nLa configurazione alare era biplana, con l'ala inferiore translata verso la parte posteriore, collegata alla superiore tramite montanti ad \"N\", una soluzione che era similare a quella adottata nella famiglia A.W.XIV Starling Mk.I, bench\u00e9 con una fusoliera con una protuberanza meno somigliante allo stile dello Siskin. Il carrello d'atterraggio era semplice, fisso e con ruote carenate, integrato posteriormente da un pattino d'appoggio.\nLa propulsione era affidata ad un motore radiale Armstrong Siddeley Panther, in precedenza conosciuto come Jaguar Major, racchiuso in un anello Townend ed abbinato ad un'elica bipala a passo fisso.\nL'armamento era affidato a due mitragliatrici Vickers calibro .303 in (7,7\u00a0mm) posizionate ai lati della fusoliera e capaci di 500 rpg.\nImpiego operativo.\nI 16 esemplari di caccia A.W.16 destinati alla forza aerea del Kwangsi vennero prodotti nel tardo 1931, e consegnati ai reparti via Hong Kong. Inizialmente in servizio nella forza aerea dei signori della guerra locali, nel 1937 gli A.W.16 furono incorporati, assieme al resto dei velivoli della Kwangsi Air Force, nell'aviazione militare cinese nazionalista."}
{"id": "2406303", "revid": "339392", "url": "https://it.wikipedia.org/wiki?curid=2406303", "title": "Grande terremoto di Kobe", "text": ""}
{"id": "2406305", "revid": "1226", "url": "https://it.wikipedia.org/wiki?curid=2406305", "title": "Francesco Freda", "text": "Biografia.\nStudente di architettura alla Sapienza, inizia negli anni quaranta a lavorare nel cinema divenendo in pochi anni uno dei truccatori pi\u00f9 apprezzati e richiesti del cinema italiano e internazionale.\nHa lavorato tra gli altri con Michelangelo Antonioni (\"La notte\", \"L'eclisse\",\"Il deserto rosso\", \"\"), Francesco Rosi (\"Lucky Luciano\", \"Cadaveri eccellenti\", \"Cristo si \u00e8 fermato ad Eboli\", \"Carmen\", \"La tregua\"), Ettore Scola (\"Brutti, sporchi e cattivi\", \"Una giornata particolare\", \"La terrazza\", \"La cena\"), Pietro Germi (\"L'uomo di paglia\", \"Il ferroviere\", \"Divorzio all'italiana\"), Billy Wilder (\"Che cosa \u00e8 successo tra mio padre e tua madre?\") e Mario Bava per i trucchi speciali di molti suoi film (\"I vampiri\", \"La maschera del demonio\"). \nHa curato il trucco di attori importanti quali Sophia Loren, Marcello Mastroianni, Audrey Hepburn, Jack Nicholson, Ava Gardner e molti altri."}
{"id": "2406307", "revid": "1869172", "url": "https://it.wikipedia.org/wiki?curid=2406307", "title": "Jia Ruskaja", "text": "Lo pseudonimo \"Jia Ruskaja\" (\u042f \u0420\u0443\u0441\u043a\u0430\u044f), che significa \"Io sono Russa\", fu usato per la prima volta da Anton Giulio Bragaglia.\nBiografia.\nFugg\u00ec dalla Russia appena dopo la rivoluzione d'ottobre, in compagnia del padre, un ufficiale dell'esercito imperiale russo. Dopo gli studi di danza intrapresi in Crimea, pass\u00f2 alla facolt\u00e0 di medicina a Ginevra. Spos\u00f2 nel 1920 Evans Daniel Pole, da cui ebbe un figlio. Arriv\u00f2 in Italia nel 1921, dove si un\u00ec in matrimonio con Aldo Borelli, direttore del \"Corriere della Sera\", ottenendo poi la cittadinanza italiana nel 1935.\nInizi\u00f2 il lavoro artistico con un recital di \"azioni mimiche e danze\", e in seguito, al Teatro dell'Esposizione di Milano, interpret\u00f2 \"Sumitra\" di Carlo Clausetti: apparve poi nel film \"Giuditta e Oloferne\" di Baldassarre Negroni. Ma non smise di danzare e negli anni 30 apr\u00ec alcune scuole a Milano. Alla fine potr\u00e0 contare su un teatro all'aperto di oltre 2000 posti. Si dedic\u00f2 anche alla coreografia, creando la \"Danza del sacrificio\", dall\"'Ifigenia in Aulide\" su musica di Ildebrando Pizzetti (1935), e \"Il Ratto di Persefone\", su musica di Ennio Porrino (1937). Una sua scuola vinse il \"lauro\" d'argento alle Olimpiadi di Berlino del 1936.\nNel 1940 fond\u00f2 la Regia Scuola di danza, riservata alle donne - inizialmente annessa all'Accademia d'arte drammatica e divenuta autonoma nel 1948 con la denominazione di Accademia Nazionale di Danza - che diriger\u00e0 sino al 1970.\nLa sua tomba si trova nel Cimitero Acattolico di Testaccio a Roma.\nRiconoscimenti.\nFra i vari:"}
{"id": "2406308", "revid": "110157", "url": "https://it.wikipedia.org/wiki?curid=2406308", "title": "De-Kastri", "text": "De-Kastri \u00e8 una citt\u00e0 della Russia, situata nel Kraj di Chabarovsk. \u00c8 collocata sulla riva del Golfo di \u010cicha\u010d\u00ebv (ex Golfo De-Kastri) sul Mar del Giappone.\nStoria.\nDe-Kastri fu cos\u00ec chiamata secondo l'antico nome del Golfo di \u010cicha\u010d\u00ebv sul quale sorge la cittadina. Il golfo fu scoperto da Jean-Fran\u00e7ois de La P\u00e9rouse nel 1787 che gli diede questo nome in onore del finanziatore della spedizione, Charles Eug\u00e8ne Gabriel de la Croix, marchese di Castries, allora segretario di Stato della Marina. Il golfo rappresenta un comodo porto naturale, di grande valore dal punto di vista bellico."}
{"id": "2406309", "revid": "2198552", "url": "https://it.wikipedia.org/wiki?curid=2406309", "title": "Beilicati turchi d'Anatolia", "text": "I beilicati turchi d'Anatolia (in turco \"Anadolu Beylikleri\"; in turco ottomano \"Tev\u00e2if-i m\u00fcl\u00fbk\") erano piccoli emirati turchi musulmani. Il beilicato (in turco \"beylik\") indica il territorio sotto la giurisdizione di un \"bey\" (\"signore\"). I principati turchi d'Anatolia ebbero due periodi di sviluppo. Il primo, nell'XI secolo, caratterizzato dalla formazione di piccoli principati guidati da un \"bey\". A questo primo periodo fece seguito l'occupazione anatolica da parte dei Selgiuchidi, con la formazione del Sultanato di Rum. Il secondo periodo si svilupp\u00f2 invece a partire dagli inizi del XIV secolo, al declino del sultanato, e si prolung\u00f2 con i beilicati pi\u00f9 potenti fino alla fine del XV secolo, quando si impose definitivamente su tutti l'Impero ottomano.\nIl termine \u00e8 usato anche con riferimento alle istituzioni governative ottomane del XVI secolo nelle reggenze ampiamente autonome lungo la costa delle odierne Tunisia ed Algeria.\nStoria.\nPrimo periodo: dopo la battaglia di Manzicerta (26 agosto 1071).\nDopo la vittoria dei Selgiuchidi su Bisanzio nella battaglia di Manzicerta nel 1071, i turchi Oghuz occuparono l'Anatolia. Stabilirono un sultanato a Konya, chiamato \"di Rum\". Ebbe come capitale Nicea dal 1081 al 1097 poi Iconio fino al 1302. Questo sultanato visse sulla base di un accordo tra Bisanzio e il signore selgiuchide Suleyman ibn Qutulmish. Il sultanato favor\u00ec il fiorire di principati diretti da bey, detti U\u00e7bey (\"U\u00e7\" in turco significa \"estremit\u00e0\", \"frontiera\", per cui \"U\u00e7bey\" \u00e8 simile al margravio d'Europa). Essi fecero da tampone tra le due grandi potenze. I beilicati ricevevano sostegno militare e finanziario dal sultano in cambio della loro completa sottomissione. Nel 1176 il sultano K\u0131l\u0131\u00e7 Arslan II sconfisse l'Impero bizantino, che fu costretto a cedergli altro territorio. Nel 1207, il sultano Kaykhusraw I conquist\u00f2 Antalia, strappandola alla Serenissima.\nSecondo periodo: dopo la battaglia di K\u00f6se Da\u011f (26 giugno 1243).\nNel 1242, Bayju, di nuovo nominato comandante delle orde mongole dal Gran Khan \u00d6g\u00f6dei, mosse rapidamente contro il sultanato di Rum che era al suo apogeo sotto la guida del sultano Kay Khusraw II.\nBayju dapprima prese Erzurum (1242) e, nella battaglia di K\u00f6se Da\u011f, nel giugno del 1243 sconfisse il sultano. Dopo questa disfatta il sultano cerc\u00f2 aiuto presso il nemico di sempre, Bisanzio, stringendo un'alleanza con l'Imperatore Giovanni III Vatatze.\nBayju occup\u00f2 in seguito Sivas, che si arrese senza opporre resistenza e che pertanto fu soltanto sottoposta a saccheggio.\nI villaggi di Tokat e di Kayseri, che cercarono di opporre resistenza, furono devastati. Questa campagna militare amplia i confini dell'Impero mongolo, portandolo a confinare direttamente con l'impero di Nicea. Al momento dei primi rovesci militari, il suo alleato e vassallo - l'imperatore di Trebisonda prefer\u00ec dichiararsi vassallo dei Mongoli e di pagar loro un tributo.\nKay Khusraw \u00e8 a quel punto costretto ad agire in modo similare. Il re della Piccola Armenia Aitone I si sottomette a sua volta all'Ilkhanato mongolo fondato da Hulegu in Iran, assicurando in tal modo la salvezza degli Armeni che vivevano fuori della Cilicia. Questa politica \u00e8 perseguita dai suoi successori e ci\u00f2 protegger\u00e0 la Cilicia anche dai Selgiuchidi e dai Mamelucchi. I bey approfittarono di questo complessivo quadro politico-istituzionale per dichiararsi a loro volta indipendenti dai Selgiuchidi. Nondimeno, il Sultanato di Rum sopravvisse sotto tutela mongola fino al 1307.\nL'indebolimento della potenza bizantina permette ai bey e ai loro guerrieri, in fuga dai Mongoli, di penetrare sempre di pi\u00f9 a ovest dell'Anatolia.\nVerso il 1300, i Turchi raggiungono le sponde del mar Egeo. Per mantenere il controllo dei nuovi territori, gli emiri impiegarono guerrieri Ghazi della Persia e del Turkestan a loro volta fuggiti dai Mongoli. I Ghazi combattevano sotto l'ispirazione di un mull\u0101 o di un generale, cercando di far valere il potere islamico, e i loro assalti contro l'Impero Bizantino espansero notevolmente la sfera di potere dei beilicati. Quando l'Impero bizantino si indebol\u00ec, le loro citt\u00e0 in Asia Minore poterono resistere agli attacchi dei beilicati sempre meno, ed infine molti Turchi colonizzarono l'Anatolia occidentale. Molti beilicati furono fondati in queste nuove regioni, ed entrarono in lotte per il potere contro i Bizantini, i Genovesi, i Cavalieri templari e tra di loro.\nVerso il 1300, i turchi avevano raggiunto la costa del Mar Egeo, gi\u00e0 occupata temporaneamente un secolo prima. All'inizio di tale occupazione, gli Stati pi\u00f9 potenti sono quelli dei Karamanidi e dei Germiyanidi. Gli Ottomani possedevano un piccolo beilicato a nord-ovest dell'Anatolia, presso S\u00f6\u011f\u00fct, a contatto con l'Impero bizantino, ma senza una reale potenza. Lungo il mar Egeo, da nord a sud vi sono i beilicati dei Karasidi, dei Saruhanidi, degli Ayd\u0131nidi, dei Mentesheidi e dei bey di Tekke. Lungo il mar Nero, gli Ottomani, dei \u00c7obano\u011fullar\u0131 a Kastamonu, che sono assorbiti nel 1309 dai Jandaridi (Isfendiyaridi), il cui territorio si estende fino alla frontiera con l'Impero di Trebisonda.\nL'ascesa dell'Impero ottomano.\nSotto il fondatore eponimo, Osman I, gli Ottomani cominciano ad estendersi a spese dei Bizantini, a sud e ad est del Mar di Marmara, nei primi decenni del XIV secolo. Continuano annettendosi il vicino beilicato di Karesi ed avanzando nella Rumelia dei Bizantini. Nel 1354, giungono ad avere una potenza sufficiente ad affrontare i loro principali concorrenti: i Karamanidi, che all'epoca erano considerati il beilicato pi\u00f9 forte. Verso la fine del XIV secolo, gli Ottomani proseguono nella loro espansione in Anatolia comperando citt\u00e0 o acquistandole per il tramite di opportuni matrimoni. I Karamanidi attaccano gli Ottomani stringendo alleanza con altri beilicati, coi Mamelucchi, con gli Aq Qoyunlu (Montoni Bianchi turcomanni), coi Bizantini stessi, con gli Imperatori di Trebisonda o con i Magiari, fallendo e perdendo potere ogni volta. Alla fine del secolo, gli Ottomani hanno conquistato una buona parte del territorio dei Karamanidi e di altri beilicati meno importanti. Conoscono un improvviso crollo a seguito della grave sconfitta inflitta da Tamerlano al loro Sultano Bayezid I nella battaglia di Ankara del 1402.\nGli Ottomani riescono straordinariamente a risorgere, dopo un lungo periodo di interregno e di lotte intestine alla famiglia ottomana, durante i regni di Mehmet I \u00c7elebi e di suo figlio Murad II. Nel corso dei lunghi anni dei loro regni, essi inglobano nel dominio ottomano la maggioranza dei beilicati. In seguito, Mehmed II conquista l'Emirato di Karaman nel maggio-giugno 1451. Selim I Yavuz conquista il territorio dei Ramazanidi e dei Dulqadiridi nel 1515, in occasione della sua vittoriosa campagna militare contro i Mamelucchi di Siria ed Egitto. Suo figlio Solimano il Magnifico realizza l'unit\u00e0 completa dell'Anatolia e dei territori vicini nel 1534.\nUn buon numero di beilicati servirono da base alle divisioni amministrative dell'Impero ottomano.\nRegioni dell'Anatolia rimaste non-turche (e non-musulmane) fino all'egemonia ottomana.\nQueste regioni sono rimaste cristiane fino alla loro conquista da parte degli Ottomani.\nLingua ed eredit\u00e0.\nCon l'arrivo dei Selgiuchidi e l'immigrazione dei Turchi in terra anatolica, i beilicati diffusero l'influenza turca e islamica in Anatolia. Diversamente dai Selgiuchidi, la cui lingua amministrativa era persiana, gli emirati anatolici adottarono la lingua turca come lingua formale. Il turco si diffuse molto in questi principati, e raggiunse la massima raffinatezza nell'era ottomana.\nArte.\nNonostante le risorse limitate ed il clima politico dell'era, durante il periodo dei beilicati fior\u00ec l'arte, probabilmente gettando le basi dell'arte ottomana. Sebbene lo stile artistico dei beilicati anatolici possa essere considerato rappresentativo di un periodo di transizione tra Selgiuchidi ed Ottomani, ci furono anche tendenze innovative. Gli artisti di corporazioni e gli architetti, viaggiando diffusero queste nuove tendenze e stili locali a molti beilicati dell'Anatolia. Nell'architettura, il legno, la pietra intagliata, piastrelle d'argilla ed altre simili arti decorative dei Selgiuchidi erano ancora usate, unite alla ricerca di nuovi spazi.\nAlcuni esempi rappresentativi dell'architettura dei beilicati anatolici sono la moschea \"\u0130lyas\" a Balat (Mileto) del 1404, la moschea \u0130sabey a Sel\u00e7uk del 1375 e la \"moschea Ulucami\" a Birgi del 1312, costruita dal beilicato Ayd\u0131n. Le moschee citate, sebbene successori dell'arte selgiuchide, se ne differenziano molto per le maggiori decorazioni sia negli interni che all'esterno ed il differente posizionamento delle corti e minareti. Il beilicato di Karaman lasci\u00f2 lavori architettonici degni di nota come la \"moschea Ulucami\" di Ermenek (1302), la madrasa Hatuniye a Karaman (1382) e la \"madrasa Akmedrese\" a Ni\u011fde (1409), tutte le quali rispettano un nuovo stile che considera ed incorpora gli elementi circostanti. Uno dei primi esempi dell'architettura dei beilicati anatolici che accenna alla formazione dell'architettura ottomana, che mira ad unire gli spazi interni sotto una grande cupola formando una struttura architettonica monumentale \u00e8 la \"moschea Ulucami\" di Manisa (1374) costruita dal beilicato Saruhan. \u00c8 anche degno di nota l'aumento delle costruzioni di medrese che indica la grande importanza data dai beilicati alle scienze."}
{"id": "2406315", "revid": "287204", "url": "https://it.wikipedia.org/wiki?curid=2406315", "title": "Anders Lund", "text": ""}
{"id": "2406316", "revid": "339392", "url": "https://it.wikipedia.org/wiki?curid=2406316", "title": "Principati turchi d'Anatolia", "text": ""}
{"id": "2406317", "revid": "1543377", "url": "https://it.wikipedia.org/wiki?curid=2406317", "title": "Terremoto e maremoto dell'Oceano Indiano del 2004", "text": "Il maremoto dell'Oceano Indiano e della placca indo-asiatica del 26 dicembre 2004 \u00e8 stato uno dei pi\u00f9 catastrofici disastri naturali dell'epoca moderna e ha causato centinaia di migliaia di morti. Ha avuto la sua origine e il suo sviluppo nell'arco di poche ore in una vasta area della Terra: ha riguardato l'intero sud-est dell'Asia, giungendo a lambire le coste dell'Africa orientale, destando per questo, insieme all'ingente numero di vittime, notevole impressione tra i mezzi di comunicazione e in generale nell'opinione pubblica nel mondo.\nL'evento ha avuto inizio alle ore 07:58:53 UTC+7 (le 00:58:53 UTC) del 26 dicembre 2004 quando un violentissimo terremoto, con una magnitudo di 9,1, ha colpito l'Oceano Indiano al largo della costa nord-occidentale di Sumatra in Indonesia. Il sisma \u00e8 durato 8 minuti. Tale terremoto \u00e8 risultato il terzo pi\u00f9 violento degli ultimi sessant'anni, dopo il sisma che colp\u00ec Valdivia, in Cile, il 22 maggio del 1960 e quello dell'Alaska del 1964, rispettivamente con magnitudo 9,5 e 9,2. \nEsso ha provocato centinaia di migliaia di vittime, sia direttamente sia attraverso il conseguente maremoto manifestatosi attraverso una serie di onde alte fino a quindici metri, che hanno colpito vaste zone costiere dell'area asiatica tra i quindici minuti e le dieci ore successive al sisma. I maremoti hanno colpito e devastato parti delle regioni costiere dell'Indonesia, dello Sri Lanka, dell'India, della Thailandia, della Birmania, del Bangladesh e delle Maldive, giungendo a colpire le coste della Somalia e del Kenya (ad oltre 4.500 km dall'epicentro del sisma). Si stima che 230.000 persone siano morte per questi eventi, di cui circa il 25% bambini.\nCaratteristiche del terremoto.\nLa scossa principale, lunga 8 minuti, \u00e8 stata avvertita da buona parte dei sismografi in attivit\u00e0 su tutta la Terra. In un primo momento le era stata assegnata una magnitudo di 6,8, presto corretta a 8,1. Successivamente analisi pi\u00f9 approfondite hanno aumentato questa misura in un primo momento ad 8,5, poi ad 8,9, ed infine a 9,0 (un'energia equivalente a circa 52 miliardi di tonnellate di tritolo, 52.000 megatoni). \nPi\u00f9 tardi venne pubblicata una nuova stima della magnitudo momento del sisma, che venne stimata in un valore compreso tra 9,1 e 9,3. Nel 2012 la magnitudo \u00e8 stata ulteriormente ridefinita dall'USGS in 9,1. Per un confronto, le due bombe atomiche sganciate su Hiroshima e Nagasaki nel corso della seconda guerra mondiale avevano insieme una potenza complessiva di 0,038 megatoni: quindi l'energia sprigionata da questo terremoto \u00e8 stata un milione e mezzo di volte superiore.\nCome ulteriore raffronto, il pi\u00f9 violento terremoto mai registrato mediante sismografi \u00e8 stato il Grande Terremoto Cileno del 1960, al quale fu assegnata una magnitudo pari a 9,5.\nL'ipocentro del terremoto \u00e8 stato localizzato a 3,298\u00b0N, 95,779\u00b0E, a circa 160\u00a0km ad ovest di Sumatra, ad una profondit\u00e0 di 30\u00a0km sotto il livello del mare, all'interno della cosiddetta cintura di fuoco del Pacifico, una regione geografica di cui \u00e8 risaputa l'elevata sismicit\u00e0. Il terremoto \u00e8 stato talmente violento da poter essere avvertito (a prescindere dalle onde anomale), oltre che in Indonesia, anche in Bangladesh, India, Malaysia, Birmania, Singapore, Thailandia ed addirittura nelle Maldive.\nDal punto di vista tettonico, l'area di innesco del sisma sottomarino \u00e8 caratterizzata dalla placca indiana, che fa parte della pi\u00f9 vasta placca indo-australiana, comprendente l'Oceano Indiano ed il golfo del Bengala, che si sposta verso nord-est ad una velocit\u00e0 media di 6\u00a0cm annui (5 metri ogni secolo) verso la placca birmana. La placca birmana, di cui fanno parte sia le isole Nicobare sia le isole Andamane e la parte settentrionale di Sumatra, \u00e8 a sua volta spinta verso ovest dalla placca della Sonda (della quale fa parte la zona meridionale di Sumatra). Sia la placca birmana sia la placca della Sonda fanno parte della placca euroasiatica e le attivit\u00e0 tettoniche che risultano dalle loro interazioni e delle relative faglie hanno portato alla creazione della fossa della Sonda e dell'arco della Sonda, la cui orogenesi \u00e8 ancora \"attiva\".\nL'area investita direttamente dal terremoto \u00e8 stata insolitamente ampia: si \u00e8 stimato che, su circa 1.200\u00a0km di faglia, la placca indo-asiatica si sia incuneata sotto quella birmana, provocando l'innalzamento verticale del fondo oceanico dalla parte della placca birmana di circa 10 m e creando cos\u00ec le condizioni ideali per generare delle grandi onde anomale che, viaggiando a circa 800\u00a0km/h, hanno raggiunto in poco tempo le coste di buona parte dell'Oceano Indiano trasformandosi in enormi maremoti .\nScosse di assestamento ed altri terremoti.\nNelle ore e nei giorni seguenti numerose scosse di assestamento di magnitudo tra 5,7 e 6,3 sono state registrate al largo delle isole Andamane ed al largo delle Nicobare, dove sono stati anche registrati eventi sismici di grandezza pari a 7,1 e 6,6, che raramente vengono considerate come semplici scosse di assestamento. Altre scosse tra 5,0 e 6,3 sono avvenute nei dintorni dell'ipocentro del terremoto iniziale.\nIl terremoto \u00e8 avvenuto soltanto tre giorni dopo che un violento terremoto (magnitudo 8,1) aveva colpito una zona completamente disabitata ad ovest della Nuova Zelanda, a sud della Tasmania ed a nord dell'isola Macquarie (appartenente all'Australia). Dato che annualmente si verifica mediamente soltanto un terremoto di grandezza pari o maggiore ad 8,0, questo evento \u00e8 statisticamente piuttosto raro; alcuni sismologi hanno speculato circa una possibile connessione tra i due terremoti, affermando che il precedente abbia potuto essere stato un possibile catalizzatore del successivo, anche perch\u00e9 i due terremoti sono avvenuti giusto sui due lati opposti della grande placca indo-australiana. Tra le varie ipotesi circolate vi \u00e8 anche quella di una possibile reazione a catena tra placche vicine, dopo che lo stesso 26 dicembre una serie di scosse aveva colpito la provincia cinese dello Yunnan, raggiungendo magnitudo 5,0, uccidendo una persona e ferendone ventitr\u00e9. Per coincidenza, il terremoto \u00e8 avvenuto esattamente (a meno di un'ora) ad un anno di distanza dal terremoto di magnitudo 6,6 che ha colpito la citt\u00e0 di Bam in Iran il 26 dicembre del 2003, causando la morte di circa 30.000 persone.\nLista degli eventi sismici.\nNella tabella seguente sono riportati i principali eventi sismici registrati nell'Oceano Indiano nell'area compresa tra il Golfo del Bengala e l'isola di Sumatra a partire dal 26 dicembre 2004. Sono elencate le scosse telluriche di grandezza maggiore a 5,0 sulla scala Richter del giorno 26 dicembre, e quelle di grandezza maggiore a 6,0 a partire dal 27 dicembre.\nPotenza ed effetti secondari.\nStando ai dati sperimentali, l'evento sismico scatenante risulta essere il terzo terremoto pi\u00f9 potente al mondo nella storia della sismologia (cio\u00e8 da quando si possono misurare i terremoti con rigorosi metodi scientifici).\nL'energia totale rilasciata da un terremoto di magnitudo pari a 9,0 \u00e8 maggiore dell'energia consumata negli Stati Uniti d'America in un mese o dell'energia rilasciata dai venti di un uragano particolarmente violento in un periodo di settanta giorni. \nSi stima che il momento inerziale della Terra sia diminuito e, dato che il momento angolare si \u00e8 in ogni caso conservato, questo dovrebbe aver generato un aumento della velocit\u00e0 angolare della rotazione terrestre. In altre parole, il terremoto potrebbe aver leggermente diminuito la durata di un giorno di circa 3 \u00b5s. In ogni caso, per via degli effetti dovuti alle azioni tra la Terra e la Luna, la lunghezza di una giornata aumenta ogni anno di circa 15 \u00b5s, il che implica che la presunta velocizzazione rotazionale dovuta al terremoto verr\u00e0 velocemente azzerata. Similmente, l'enorme rilascio di energia e il grande spostamento di masse potrebbero anche aver causato un leggero spostamento dell'asse di rotazione terrestre tra i 2 ed i 6\u00a0cm; questo spostamento \u00e8 comunque piuttosto piccolo, e praticamente non significativo se comparato alla naturale nutazione dell'asse di 15 metri annui.\nAlcuni scienziati hanno anche ipotizzato, sulla base di alcuni modelli sismici, che le piccole isole a sudovest di Sumatra potrebbero essersi spostate di circa 20 m, mentre la punta nord dell'isola si sarebbe addirittura spostata di circa 36 m. Queste ipotesi devono ancora essere scientificamente provate tramite opportune rilevazioni in loco che utilizzino in modo incrociato i dati di GPS, immagini satellitari e delle tradizionali tecniche di rilevazione geofisica.\nQuesto \u00e8 stato il secondo terremoto pi\u00f9 potente nella storia moderna, dopo il grande terremoto cileno del 1960, sufficientemente potente da poter innescare le cosiddette oscillazioni libere della Terra e permetterne la loro misurazione con strumenti scientifici. Le oscillazioni libere della Terra erano state previste teoricamente, ma non era mai stato possibile studiarle direttamente prima del 1960, in quanto per poterle innescare \u00e8 necessario un terremoto talmente potente da far risuonare l'intero pianeta, facendolo letteralmente vibrare e pulsare come una campana.\nDanni e vittime.\nIl terremoto ha scatenato delle grandi onde anomale che hanno colpito sotto forma di immensi maremoti (con un impressionante picco massimo di 51 metri, registrato a Lhoknga, in Indonesia) le coste dell'oceano Indiano (sono anche state registrate lievi fluttuazioni di livello nell'oceano Pacifico). Il numero totale di vittime accertate causate da questa serie di cataclismi \u00e8 di circa 226.000 esseri umani, ma decine di migliaia di persone sono state date per disperse, mentre fra i tre ed i cinque milioni sarebbero gli sfollati.\nA fronte di stime iniziali molto pi\u00f9 conservative, il responsabile delle operazioni di soccorso dell'Unione europea, Guido Bertolaso, aveva fin dalle prime ore affermato che i morti avrebbero potuto essere alla fine ben pi\u00f9 di 100.000, mentre in seguito sono circolate stime che pongono tra i 150.000 ed i 400.000 il numero dei morti per conseguenza diretta del terremoto e del conseguente maremoto soltanto in Indonesia. Secondo le organizzazioni umanitarie, circa un terzo delle vittime potrebbe essere costituito da bambini, specie in considerazione del fatto che fra le popolazioni delle regioni interessate dalla sciagura vi \u00e8 un'alta proporzione di minori che hanno potuto opporre una minore resistenza alla forza straripante delle acque.\nOltre alle popolazioni residenti, vi sono state tra le vittime molti turisti stranieri che si trovavano in quelle zone nel pieno delle vacanze di Natale. Ad esempio, \u00e8 notevole il fatto che questo singolo evento abbia causato quasi lo stesso numero di vittime di nazionalit\u00e0 svedese (543, delle quali 542 nella sola localit\u00e0 thailandese di Khao Lak) di quante non ne avesse causate l'intera Seconda guerra mondiale (circa 600); la causa \u00e8 da ricercare nel fatto che la Thailandia \u00e8 ormai la meta tradizionale del turismo invernale svedese della terza et\u00e0.\nIl mancato avvertimento dell'imminente arrivo dell'onda mortale, soprattutto in India e Sri Lanka, ha provocato in queste regioni 55.000 morti. Se le popolazioni costiere fossero state avvertite da messaggi televisivi, o tramite i cellulari, o da veicoli muniti di altoparlanti, sarebbe bastato uno spostamento di cinquecento metri verso l'interno, o su alture vicine, per non cadere vittime del maremoto. L'onda ha impiegato circa tre ore ad attraversare il Golfo del Bengala prima di infrangersi violentemente contro le coste indiane e singalesi.\nI maremoti sono piuttosto frequenti nell'oceano Pacifico, dove le popolazioni ed i governi sono pi\u00f9 preparati a questo fenomeno e dove sono in funzione degli evoluti sistemi di allerta. Nell'oceano Indiano l'ultimo maremoto paragonabile a questo avvenne nel 1883, a seguito dell'eruzione e della conseguente esplosione del Krakatoa. Il numero elevato di vittime di questo maremoto potrebbe essere anche dovuto al fatto che i paesi colpiti erano del tutto impreparati all'evento e che le popolazioni stesse non si sono rese conto e non hanno compreso i segnali che avrebbero potuto far riconoscere loro l'arrivo di un maremoto.\nLo stato di emergenza venne dichiarato nello Sri Lanka, in Indonesia e nelle Maldive. Le Nazioni Unite hanno dichiarato che le operazioni umanitarie effettuate a seguito del cataclisma sono state le pi\u00f9 costose della storia. I governi e le ONG avevano lanciato l'allarme sul fatto che il numero di vittime finale sarebbe potuto aumentare a causa di eventuali epidemie.\nAlcuni storici hanno ipotizzato che questo potrebbe essere il pi\u00f9 costoso maremoto in termini di vite umane a memoria d'uomo.\n\"I fusi orari delle zone colpite dal cataclisma sono i seguenti: UTC+3: (Kenya, Somalia); UTC+4: (Mauritius, R\u00e9union, Seychelles); UTC+5: (Maldive); : (India); UTC+6: (Bangladesh, Sri Lanka); : (Isole Cocos, Birmania); UTC+7: (Indonesia (ovest), Thailandia); UTC+8: (Malesia, Singapore). Dato che il terremoto ha colpito alle 00:58:53 UTC, bisogna considerare i fusi orari precedentemente introdotti per ottenere gli orari locali a cui si sono svolti i vari avvenimenti. Una lista di fusi orari si pu\u00f2 trovare in neic.usgs.gov.\"\nLe vittime.\nIndia, Indonesia, e Sri Lanka hanno sofferto il maggior numero di vittime dal disastro naturale.\nAiuti umanitari.\nContributi pubblici.\nData la dimensione del disastro naturale l'ONU fece appello ai Paesi membri; dopo un'iniziale lentezza i governi dei principali Stati hanno provveduto a effettuare ingenti stanziamenti per l'emergenza. Allo stato attuale l'ONU stima che tra aiuti pubblici e privati siano stati raccolti quasi 2,6 miliardi di dollari statunitensi.\nNon sono mancati anche eventi di beneficenza, come concerti, manifestazioni sportive e similari, al fine di raccogliere fondi: si cita per esempio l'incontro di rugby IRB Rugby Aid Match tra giocatori contrapposti dei due Emisferi, che si tenne a Londra nel marzo 2005.\nLa seguente tabella \u00e8 una lista parziale dei principali aiuti stanziati da governi, privati e associazioni non governative suddivisi per nazione di appartenenza. La tabella \u00e8 stata ricavata dai dati ONU, BBC e da altre fonti:"}
{"id": "2406318", "revid": "339392", "url": "https://it.wikipedia.org/wiki?curid=2406318", "title": "Riserviste", "text": ""}
{"id": "2406319", "revid": "599013", "url": "https://it.wikipedia.org/wiki?curid=2406319", "title": "Chiesa di San Giovanni Battista (Vado Ligure)", "text": "La chiesa di San Giovanni Battista \u00e8 luogo di culto cattolico situato nel comune di Vado Ligure, in piazza San Giovanni Battista, in provincia di Savona. La chiesa \u00e8 sede della parrocchia omonima del vicariato di Vado Ligure della diocesi di Savona-Noli.\nStoria e descrizione.\nEdificata nel XVIII secolo, la struttura interna della chiesa si presenta ad unica navata. L'edificio conserva diverse opere pittoriche e scultoree quali, nella contro facciata, un dipinto della \"Crocifissione\" databile all'edificazione della chiesa.\nNella prima cappella della parte destra \u00e8 conservata la tela del \"Transito di san Giuseppe\" di scuola pittorica genovese del Settecento; all'altare del transetto destro vi \u00e8 posizionata una grande statua di gesso patinato in bronzo ritraente il \"Sacro Cuore di Ges\u00f9\" dello scultore Luigi Venzano.\nNella zona del presbiterio sono ubicati i due dipinti di Francesco Baracca ritraenti la \"Risurrezione di Lazzaro\" e \"Tobia che seppellisce i morti durante la cattivit\u00e0 di Babilonia\"; in fondo al coro la tela di Giannetto Fieschi del 1965 raffigurante \"Ges\u00f9 sulle rive del Giordano con san Giovanni Battista e i futuri discepoli Andrea e Giovanni\"; all'altare del transetto sinistro la \"Presentazione al Tempio\" di Domenico Bocciardo del 1720.\nNella parte sinistra della navata, nei pressi del battistero nella prima cappella, \u00e8 conservata l'opera dello scultore Anton Maria Maragliano del \"Battesimo di Ges\u00f9\" e una pala d'altare della \"Visitazione con i santi Pietro e Andrea\" di artista ligure sconosciuto."}
{"id": "2406322", "revid": "110157", "url": "https://it.wikipedia.org/wiki?curid=2406322", "title": "Giardino delle erbe Augusto Rinaldi Ceroni", "text": "Il giardino delle Erbe Augusto Rinaldi Ceroni si trova nel comune di Casola Valsenio ed \u00e8 di propriet\u00e0 della Regione Emilia-Romagna. La gestione, affidata al Comune di Casola Valsenio fino al 2015 e dal 2016 all'\"Ente di gestione per i Parchi e la Biodiversit\u00e0 - Romagna\", si svolge in collaborazione con la Cooperativa Montana Valle del Senio. Il Giardino delle Erbe occupa quattro ettari di terreno (\u00e8 uno dei pi\u00f9 grandi d'Italia e d'Europa per numero di piante) nella valle del Senio e ospita al suo interno oltre 400 specie botaniche, autoctone e non. La Cooperativa Montana Valle del Senio svolge un ruolo di ricerca, conservazione e divulgazione.\nStoria.\nIl Giardino \u00e8 intitolato al suo ideatore, il professor Augusto Rinaldi Ceroni (fotografia), che nel 1938 decise di integrare l'insegnamento nell'istituto professionale di Agraria con esperimenti sul campo, riuscendo a farsi concedere dal comune l'uso del campo adiacente alla scuola per le esercitazioni degli alunni, in un'ottica di didattica integrata che aveva dei precedenti nella pedagogia di inizio Novecento. Anche nel dopoguerra l'opera di conservazione del patrimonio storico e di salvaguardia delle specie prosegu\u00ec, rivelandosi fondamentale per il territorio del Comune di Casola Valsenio nel dare appoggio, dagli anni settanta in poi, alla valorizzazione delle risorse naturalistiche, ambientali e storiche locali. Il Giardino \u00e8 stato fondato a met\u00e0 degli anni ottanta a coronamento di quarant'anni di studi e ricerche.\nAttualmente, sono state realizzate alcune feste che si svolgono in stretta collaborazione con il Giardino delle Erbe, spesso al suo interno, come la Giornata della Lavanda e Erbe in fiore nell'ultimo fine settimana di giugno. La pi\u00f9 conosciuta \u00e8 la Festa dei Frutti Dimenticati e del Marrone di Casola, che si svolge la seconda e terza settimana di ottobre nel centro storico di Casola Valsenio. L'evento richiama pubblico da ogni parte d'Italia.\nDal 2003 il Giardino delle Erbe fa parte del Sistema museale della Provincia di Ravenna.\nFlora.\nNel Giardino delle Erbe si coltivano varie specie di piante aromatiche, officinali e per la produzione del miele, e nell'arboreto sono conservate alcune variet\u00e0 di frutti dimenticati.\nLe erbe.\nLe specie pi\u00f9 caratteristiche conservate nel giardino sono: l'angelica, la calendula, la camomilla romana, l'echinacea, il dragoncello, l'issopo, il finocchio, la lavanda e il lavandino, la melissa, la menta, l'origano, l'ortica, la passiflora, il rosmarino, la salvia, la santoreggia annua, la santoreggia montana,il tiglio, il timo. Quasi tutte le piante sono presenti in pi\u00f9 variet\u00e0.\nNel giardino sono ospitate sia piante officinali che aromatiche: piante che vengono usate in cucina, per esempio come l'erba cipollina, la pimpinella, il dragoncello, il rabarbaro, la borragine, lo zafferano, il levistico e la nepetella, e piante contenenti principi attivi associati da secoli a propriet\u00e0 curative: per esempio, la camomilla, il biancospino, le digitali, il giusquiamo, l'atropa belladonna, la salvia, la valeriana, l'echinacea.\nSono inoltre presenti esemplari di piante mellifere, ossia che favoriscano la raccolta di polline e nettare da parte delle api presenti negli alveari del giardino, e degli altri insetti pronubi: per esempio, il marrubio, la cardiaca, la nepeta, la sulla, la grindelia la cephalaria, la ruta e il coriandolo.\nL'arboreto.\nNell'arboreto, si recuperano piante e arbusti autoctoni e variet\u00e0 di frutti usati per l'alimentazione in passato e oggi dimenticati, come il sorbo, il nespolo, la rosa canina, il biancospino, l'olivello spinoso, il nocciolo. Inoltre, altre piante sono \"di servizio\" per l'ecosistema del giardino: ci sono piante utili al consolidamento del terreno e piante utili alla floricoltura officinale.\nCuriosit\u00e0.\nIl giardino contiene al suo interno un'olfattoteca, un'area attrezzata in cui \u00e8 possibile sentire le essenze che vengono preparate nei laboratori e riconoscere le piante aromatiche dai loro profumi."}
{"id": "2406328", "revid": "701660", "url": "https://it.wikipedia.org/wiki?curid=2406328", "title": "Cattedrale della Santa Croce (Telese)", "text": "La cattedrale della Santa Croce era l'antica chiesa episcopale della diocesi telesina, edificata nell'alto medioevo, abbandonata dopo il sisma del 1349 (che tra l'altro form\u00f2 anche il lago di Telese) e di cui oggi restano pochi ruderi lungo via Roma a Telese Terme.\nStoria.\nNel X secolo si ha notizia di una cattedrale costruita \"extra moenia\" rispetto a Telesia e riedificata in forme maestose intorno all'anno 1000 come si apprende da un diploma del 1068 quando un Roberto (forse Roberto il Guiscardo) don\u00f2 al vescovo Arnaldo Telesino il feudo di Sant'Agatella di 337 moggia perch\u00e9 aveva da poco riedificato la chiesa episcopale.\nQuesta chiesa venne nei secoli abbellita e restaurata dai vari vescovi che si susseguirono alla guida della diocesi.\nIl terremoto del 1349 danneggi\u00f2 la cattedrale e caus\u00f2, a seguito dello sconvolgimento del suolo e della fuoriuscita di vapori sulfurei, lo spopolamento della cittadina e l'inizio del continuo vagare dei vescovi che nel XVII secolo si stabilirono definitivamente in Cerreto Sannita.\nNel 1599 fu trovata dal vescovo Eugenio Savino in cattivo stato di conservazione essendo \"\u00ab[...] esposta per essere in campagna sola, abbandonata dall'altre case, e che da tutti i viandanti pu\u00f2 essere assassinata [...] e al presente vi entrano bovi e si sono rubati i catenacci delle porte [...] Vi sono a Telese solo cinque famiglie, una taverna per i viandanti che esige il pedaggio, un mulino ed una gualchiera, mentre un funebre lenzuolo stendesi per quella plaga divenuta dimora di morte\u00bb.\"\nNonostante ci\u00f2 i vescovi continuarono a farvi celebrare ogni settimana la messa e ad eseguire delle riparazioni provvisorie. Fino ai primi anni del XVII secolo, quando fu sancito il definitivo trasferimento della cattedra vescovile da Telese a Cerreto Sannita, vi si tenevano le cerimonie di insediamento dei nuovi vescovi ed i sinodi diocesani.\nMons. Giovanni Battista de Bellis vi fece un sopralluogo con alcuni tecnici al fine di ricostruirla bonificando anche i terreni vicini ma il terremoto del 5 giugno 1688 rase al suolo definitivamente i ruderi rimasti e questa idea sfum\u00f2 definitivamente.\nDescrizione.\nDella cattedrale restano alcuni ruderi riportati alla luce grazie a degli scavi archeologici condotti a partire dal 1992 e che hanno visto il ritrovamento della Torre Campanaria e basi di colonne e colonne circolari. La massiccia torre campanaria venne edificata in et\u00e0 tardo longobarda e possiede diversi materiali di riporto da edifici romani come un fregio in pietra e la riproposizione dell'opus reticulatum delle mura di Telesia. Successivamente la torre \u00e8 stata trasformata in colombaia.\nLa chiesa era in stile romanico con impianto basilicale a tre navate divise da archi poggianti su colonne circolari di pietra, forse provenienti da alcuni templi di Telesia. Il trono vescovile, circondato da pi\u00f9 colonne, era quadrangolare ed aveva nella parte anteriore due leoni scolpiti mentre sullo schienale era un'aquila.\nNell'abside era un affresco raffigurante il Cristo benedicente.\nAttualmente il parco archeologico della cattedrale risulta essere in stato di abbandono."}
{"id": "2406329", "revid": "433605", "url": "https://it.wikipedia.org/wiki?curid=2406329", "title": "Listra", "text": "Listra (in lat.: \"Lystra\", in greco: \"\u039b\u03cd\u03c3\u03c4\u03c1\u03b1\") fu una citt\u00e0 dell'Asia Minore nel territorio oggi facente parte della provincia di Konya in Turchia. Essa \u00e8 citata sei volte nel Nuovo Testamento e fu visitata alcune volte da San Paolo, insieme all'apostolo San Barnaba o a San Sila.\nPosizione.\nListra \u00e8 posta circa 30\u00a0km a sud della citt\u00e0 di Konya (l'antica \"Iconium\") ed a nord del villaggio di Hatunsaray, a circa 15\u00a0km a nord della piccola citt\u00e0 chiamata Ak\u00f6ren. L'identificazione di Listra con una collinetta situata a 500 m da Hatunsaray fu fatta nel 1860 in base al rinvenimento di una lapide oggi conservata al Museo di Konya. Un piccolo museo ad Hatunsaray espone prodotti artigianali dell'antica Listra.\nListra non va confusa con Kilistra, che fu fondata da cittadini di Listra ma \u00e8 una localit\u00e0 distinta bench\u00e9 vicina (presso il villaggio di G\u00f6kyurt).\nListra \u00e8 sita sull'antica via Reale di Persia.\nStoria.\nLa citt\u00e0 di Listra ha forse origini ittite sotto il nome di \"Lusna\"; ci sono comunque segni di insediamenti umani fin dall'et\u00e0 del rame.\nL'Impero romano fece di Listra una colonia nel 9 a.C. con il nome di \"Colonia Iulia Felix Gemina Lystra\", probabilmente per acquisire un miglior controllo delle trib\u00f9 delle montagne occidentali. Successivamente fu inclusa nella provincia romana della Galazia e subito dopo i romani costruirono una strada che la collegava a Konya. Peraltro, negli Atti degli Apostoli si afferma che nel I secolo d.C. a Listra si parlava la lingua licaonica (forse un particolare dialetto greco).\nSan Paolo la visit\u00f2 nel 48 e poi nel 51, nel corso rispettivamente del suo primo e poi secondo viaggio missionario.\nNel periodo cristiano Listra fu sede vescovile ed \u00e8 tuttora una sede titolare di vescovado cattolico.\nSotto l'impero bizantino, Listra perse la sua antica importanza, anche se viene citata come sede vescovile fino al XII secolo. Gli abitanti si trasferirono in parte in una nuova citt\u00e0 pi\u00f9 difendibile, che prese il nome di Kilistra. \nLe visite di San Paolo.\nSan Paolo predic\u00f2 il Vangelo a Listra dopo che dovette allontanarsi da Konya a seguito di una persecuzione. Qui Paolo guar\u00ec un paralitico dalla nascita. Il paralitico si alz\u00f2 e cominci\u00f2 a camminare, il che impression\u00f2 talmente gli astanti che presero Paolo per Ermes, poich\u00e9 egli era il primo oratore, ed il suo compagno Barnaba per Zeus. La folla parlava nel linguaggio della Licaonia e voleva offrire loro sacrifici , ma Paolo e Barnaba si strapparono le vesti urlando alla folla che loro erano uomini normali. Essi colsero questa opportunit\u00e0 per predicare di Dio Creatore ai Listratesi. Presto, tuttavia, sotto l'influenza dei capi degli Ebrei di Antiochia di Pisidia e di Iconio, la folla prese Paolo a sassate lasciandolo a terra come morto. Non appena i discepoli si raccolsero intorno a lui, Paolo si alz\u00f2 e torn\u00f2 in citt\u00e0. Il giorno successivo Paolo e Barnaba partirono per Derbe ma sulla via del ritorno del loro viaggio ripassarono per Listra fermandovisi per incoraggiare i discepoli alla fermezza.\nUna leggenda riportata dal poeta Ovidio pu\u00f2 far luce sul contesto dell'episodio menzionato negli Atti. Ovidio scrive che Zeus ed Hermes vagavano per le colline della Frigia sotto sembianze umane. Chiesero ospitalit\u00e0 in un migliaio di case, ma furono respinti da tutti. Solo Filemone e sua moglie Bauci, una coppia anziana, li accolsero nella loro umile capanna. Di conseguenza Zeus ed Hermes trasformarono quella abitazione in un tempio di marmo e oro, costituendo i due coniugi sacerdote e sacerdotessa, e distrussero le case di tutti coloro che erano stati inospitali. \u201cSe gli abitanti di Listra ripensarono a tale leggenda quando Paolo e Barnaba sanarono lo zoppo\u201d, afferma un commentario biblico (The Book of Acts in Its Graeco-Roman Setting), \u201cnon sorprende che volessero dare loro il benvenuto offrendo sacrifici\u201d.\nPaolo visit\u00f2 nuovamente la citt\u00e0 nel suo secondo viaggio di missione. Timoteo, un suo giovane discepolo, era stato probabilmente testimone della precedente visita di Paolo, della sua persecuzione e del suo coraggio. Timoteo, originario di quella citt\u00e0, divenne compagno di missione di Paolo nel suo secondo viaggio, insieme a Sila. \u00c8 anche possibile che Paolo abbia rivisitato ancora Listra durante il suo terzo viaggio di missione.\nDiversamente da altre citt\u00e0 visitate da Paolo, Listra non aveva apparentemente una sinagoga, nonostante che Timoteo, sua madre e sua nonna fossero ebraiche.. Forse per la prima volta nel suo viaggio di missione Paolo si avvicin\u00f2 ai pagani direttamente con il Vangelo di Cristo senza passare attraverso il terreno comune dell'ebraismo.\nStruttura della citt\u00e0.\nUna scansione laser della collina di Zoldera, effettuata nel 2004, ha rivelato la presenza di un'acropoli, di mura, di una basilica bizantina probabilmente costruita sopra un preesistente tempio di Zeus. Nella zona c'\u00e8 anche un'estesa necropoli di et\u00e0 imperiale .\nCollegamenti esterni.\nin inglese:"}
{"id": "2406335", "revid": "293377", "url": "https://it.wikipedia.org/wiki?curid=2406335", "title": "Tschammerpokal 1938", "text": "La Tschammerpokal del 1938 fu la quarta edizione della coppa nazionale tedesca, organizzata dal Terzo Reich. Per la prima volta vi presero parte squadre austriache, in seguito all'annessione alla Germania nazista avvenuta in quell'anno. La finale venne giocata l'8 gennaio 1939 allo Stadio Olimpico di Berlino. Furono proprio gli austriaci del Rapid Vienna a sconfiggere il FSV Francoforte per 3-1.\nGruppo dei 16.\nIn questo secondo turno eliminatorio 8 squadre tedesche si sfidarono tra loro e lo stesso fecero 8 squadre austriache (ora denominate annessi), facendo confluire la vigente edizione della Coppa d'Austria nella coppa del Reich. Dai quarti di finale i sorteggi furono invece casuali."}
{"id": "2406336", "revid": "729019", "url": "https://it.wikipedia.org/wiki?curid=2406336", "title": "Lat\u00e9co\u00e8re 631", "text": "Il Lat\u00e9co\u00e8re 631 era un idrovolante esamotore di linea a scafo centrale ed ala alta prodotto dall'azienda francese Forges et Ateliers de Construction Lat\u00e9co\u00e8re negli anni quaranta.\nSviluppato per essere utilizzato sulle rotte transatlantiche non entr\u00f2 in servizio regolare che al termine della seconda guerra mondiale e ritirato dopo pochi anni a seguito di alcuni gravi incidenti che causarono la perdita di 4 esemplari, degli equipaggi e dei passeggeri a bordo.\nStoria del progetto.\nNegli anni trenta il progredire della tecnologia in campo aeronautico mise a disposizione i mezzi per realizzare i primi progetti per mezzi aerei capaci di effettuare transvolate atlantiche. In Francia l'ingegnere Pierre-Georges Lat\u00e9co\u00e8re, progettista e proprietario dell'azienda che portava il suo nome, intraprese la realizzazione del 631 che in quel momento risultava essere il pi\u00f9 grande idrovolante ad uso civile da trasporto e di linea esistente al mondo.\nIl prototipo, denominato 631.01, venne portato in volo per la prima volta il 4 novembre 1942 ma a seguito dell'occupazione tedesca della Francia venne requisito dalla Luftwaffe che intendeva utilizzarlo come aereo da trasporto. In seguito venne distrutto a causa dei bombardamenti alleati.\nCon la fine del conflitto venne intrapresa la produzione in serie.\nTecnica.\nIl Lat\u00e9co\u00e8re 631 era un velivolo dall'aspetto imponente, per l'epoca, caratterizzato dalla configurazione a scafo centrale, dalla motorizzazione a sei motori e da una coda dall'impennaggio a V bideriva.\nLo scafo comprendeva la cabina di pilotaggio posizionata davanti all'ala ed uno scompartimento passeggeri con 42 posti a sedere pi\u00f9 2 o 4 cabine dotate di cuccette a seconda dell'allestimento. Posteriormente terminava in un impennaggio a V caratterizzato da due derive poste alle estremit\u00e0 dei piani.\nL'ala, di grande spessore, era montata alta ed integrava le sei gondole che racchiudevano gli altrettanti motori e, nelle due pi\u00f9 esterne i galleggianti equilibratori retraibili in volo al fine di aumentare la penetrazione aerodinamica e la conseguente diminuzione dei consumi di combustibile.\nL'impianto propulsivo inizialmente adottato dal prototipo era dovuto a 6 Hispano-Suiza 12Y-37, dei 12 cilindri a V raffreddati a liquido capaci di sviluppare una potenza di 920\u00a0CV (677\u00a0kW) ciascuno. Nelle versioni di serie vennero adottati invece i pi\u00f9 potenti radiali di produzione statunitense Wright R-2600-A5B Cyclone da 1\u00a0600\u00a0hp (1\u00a0194\u00a0kW) ciascuno.\nImpiego operativo.\nCivile.\nIl viaggio inaugurale venne procrastinato fino al termine del secondo conflitto mondiale andando ad aprire una nuova rotta commerciale da Fort-de-France il 26 luglio 1947. In questo periodo venne utilizzato dalle compagnie aeronautiche francesi Lat\u00e9co\u00e8re, Air France, SEMAF e Societe France-Hydro, quest'ultima solo come trasporto merci nell'Africa Equatoriale Francese.\nL'ultimo Lat\u00e9co\u00e8re 631 venne ritirato definitivamente dal servizio operativo nel 1955, sia per la sua affidabilit\u00e0 oramai compromessa che per la concorrenza sempre pi\u00f9 pressante dei nuovi velivoli terrestri dotati di motore a getto.\nIncidenti.\nIl Lat\u00e9co\u00e8re 631 fu funestato da una serie di incidenti che determinarono la sua definitiva messa a terra. Furono persi il nr. 7 (compagnia Lat\u00e9co\u00e8re, perduto in mare), il 6 (compagnia Air France, perduto nell'Oceano Atlantico), il 3 (SEMAF, al largo di L\u00e8ge-Cap-Ferret) e il numero 8 (France-Hydro, in Camerun).\nNella notte del 31 luglio 1948 il Lat\u00e9co\u00e8re 631 nr. 6 (361.06) matricola F-BDRC, intitolato all'asso \"Lionel de Marnier\", operato dalla compagnia aerea Air France, mentre stava volando con 52 persone a bordo, tra cui 40 passeggeri, sulla rotta tra Fort-de-France, in Martinica, e Port-Etienne, in Mauritania, scomparve sul cielo sopra l'Oceano Atlantico. Dalle indagini intraprese per far luce sui fatti accaduti si ritenne sia precipitato circa 1\u00a0200 nm al largo di Dakar, in Senegal. La nave \"Campbell\" della United States Coast Guard accorsa in soccorso dichiar\u00f2 di aver ritrovato dei detriti il 4 agosto successivo senza per\u00f2 trovare alcuna traccia di sopravvissuti.\nMilitare.\nDurante l'occupazione tedesca della Francia la Luftwaffe requis\u00ec un esemplare che utilizz\u00f2 come aereo da trasporto fino alla sua distruzione a terra ad opera dei bombardamenti alleati."}
{"id": "2406341", "revid": "1543377", "url": "https://it.wikipedia.org/wiki?curid=2406341", "title": "Governatorato di Balqa", "text": "Il governatorato di Balqa \u00e8 uno dei dodici governatorati della Giordania. Il capoluogo \u00e8 la citt\u00e0 di Al-Salt.\nSuddivisione amministrativa.\nIl governatorato \u00e8 suddiviso in 5 dipartimenti:"}
{"id": "2406345", "revid": "2203164", "url": "https://it.wikipedia.org/wiki?curid=2406345", "title": "Paolo Di Paolo", "text": "Biografia.\nLaureato in Lettere alla Sapienza - Universit\u00e0 di Roma, ha ottenuto un dottorato di ricerca in Studi di storia letteraria e linguistica italiana all'Universit\u00e0 degli Studi Roma Tre. Nel 2003 \u00e8 stato tra i cinque finalisti nazionali del Premio Campiello Giovani. Ha esordito nel 2004 con i racconti \"Nuovi cieli, nuove carte\" (Empir\u00eca, 2004, finalista Premio Italo Calvino per l'inedito 2003). \nNel 2008 ha pubblicato il romanzo \"Raccontami la notte in cui sono nato\" (Perrone; poi Feltrinelli UE 2014). La trama del libro \u00e8 ispirata alla vicenda dell'australiano Nicael Holt, che nel 2007, a ventiquattro anni, annunci\u00f2 di voler mettere in vendita su EBay la propria vita. Sergio Pent ha scritto su \"La Stampa-Tuttolibri\": \"...quasi un bignami di Truffaut, in cui l'autore delinea a voce piena le coordinate di un insinuante minimalismo dei sentimenti, piovuti sulla pagina goccia a goccia, in una gi\u00e0 nobile sapienza narrativa\".\nNel 2011 \u00e8 uscito \"Dove eravate tutti\" (Feltrinelli, vincitore Premio Mondello, Superpremio Vittorini 2012 e finalista Premio Zocca Giovani). \nNel 2013 \"Mandami tanta vita\" (Feltrinelli), finalista Premio Strega e vincitore del Premio Salerno Libro d'Europa e del Premio Fiesole Narrativa Under 40. \nNel 2016 ha pubblicato il romanzo \"Una storia quasi solo d'amore\" (Feltrinelli). \nNel 2019 esce \" Lontano dagli occhi\" (Feltrinelli), vincitore della 91\u00aa edizione] del Premio Viareggio. \nI suoi romanzi sono pubblicati in diverse lingue europee. \nHa curato libri-intervista: \"Un piccolo grande Novecento\", con Antonio Debenedetti (Manni, 2005), \"Ho sognato una stazione. Gli affetti, i valori, le passioni\", con Dacia Maraini (Laterza, 2005), \"Risalire il vento\", con Raffaele La Capria (Liaison, 2008), \"Queste voci queste stanze\", con Elio Pecora (Empir\u00eca, 2008). In \"Ogni viaggio \u00e8 un romanzo\" (Laterza, 2007) ha raccolto le voci di diciannove scrittori italiani sul rapporto tra letteratura e viaggio. Nel 2015 pubblica \"Viaggio a Roma con Nanni Moretti\" (Bompiani). Nel 2019 cura \"Sold out\" (Laterza), in cui Umberto Orsini racconta la sua vita e il suo percorso artistico.\nDi Indro Montanelli ha curato un'antologia di scritti, \"La mia eredit\u00e0 sono io. Pagine da un secolo\" (Rizzoli Bur, 2008), e l'epistolario \"Nella mia lunga e tormentata esistenza\" (Rizzoli 2012). Sulla figura del giornalista ha scritto \"Tutte le speranze. Montanelli raccontato da chi non c'era\" (Rizzoli 2014). Ha curato inoltre un'antologia dei racconti di Antonio Debenedetti, \"E nessuno si accorse che mancava una stella,\" (Rizzoli Bur, 2010) e di Antonio Tabucchi \"Viaggi e altri viaggi\" (Feltrinelli, 2010) e \"Che ore sono da voi?\" (Feltrinelli, 2020). Nel 2012 ha raccolto in \"La fine di qualcosa. Scrittori italiani tra due secoli\" saggi e articoli sugli scrittori italiani contemporanei. Nel 2016 pubblica il saggio \"Tempo senza scelte\" (Einaudi) e nel 2017 in \"Vite che sono la tua\" (Laterza) racconta 27 opere letterarie che hanno segnato la sua formazione. Nel 2020 pubblica \"Svegliarsi negli anni Venti\" (Mondadori), definito dall'autore come un viaggio pensato \"per interrogare, esplorare e leggere questo tempo molto inquieto\". Nel 2021 esce con Laterza \"Quello che possiamo imparare in Africa,\" un dialogo con Dante Carraro, che ripercorre la storia del Cuamm. Sempre nel 2021 cura il volume \"Romanzi e racconti\" di Dacia Maraini nella collana Meridiani Mondadori. \nPer il teatro ha scritto \"Il respiro leggero dell'Abruzzo,\" dedicato a pagine di grandi scrittori sull'Abruzzo e portato in scena da Franca Valeri, Milena Vukotic, Arnaldo Ninchi e \"L'innocenza dei postini\" (in AA.VV., \"L'attesa\", a cura di Mario Fortunato, Bompiani), messo in scena durante il Napoli Teatro Festival Italia 2010. Nel 2020 scrive per il teatro \"Wet Market. La fiera della (nostra) sopravvivenza\", spettacolo con regia collettiva a cura della Compagnia permanente di Ert. Si tratta della sua terza collaborazione con la Emilia Romagna Teatro Fondazione dopo \"Istruzioni per non morire in pace\" (2016) e l'adattamento drammaturgico della \"La classe operaia va in paradiso\" (2018)\".\"\nPer bambini e ragazzi ha scritto \"La mucca volante\" (Bompiani 2014, finalista Premio Strega Ragazze e Ragazzi), \"Giacomo il signor bambino\" (Rrose S\u00e9lavy 2015) e \"La Divina commedia raccontata da Paolo Di Paolo\" (La Nuova Frontiera Junior 2015). Nel 2017, per Bompiani, pubblica \"Pap\u00e0 Gugol\", con le sue illustrazioni. Nel 2021 pubblica con Feltrinelli \"I classici compagni di scuola\" e con Giunti il suo primo romanzo per adolescenti, \"I desideri fanno rumore\".\nCollabora con \"La\" \"Repubblica,\" \"L'Espresso e Vanity Fair\". Conduce dal 2006 le Lezioni di Storia all'Auditorium Parco della Musica di Roma e collabora come autore a programmi culturali. Nel 2008 \u00e8 stato uno dei volti della trasmissione culturale di Raitre \"Gargantua\", condotta da Giovanna Zucconi. Nel 2019 ha condotto \"Fuoco sacro il talento e la vita\" su la Effe, un programma dedicato alle biografie di quattro scrittori italiani. Dal 2020 conduce la trasmissione radio settimanale \"La lingua batte\" su Radio 3 RAI."}
{"id": "2406347", "revid": "38120", "url": "https://it.wikipedia.org/wiki?curid=2406347", "title": "Signor", "text": ""}
{"id": "2406350", "revid": "599013", "url": "https://it.wikipedia.org/wiki?curid=2406350", "title": "Accademia nazionale di danza", "text": "L'Accademia nazionale di danza \u00e8 un istituto di alta cultura per lo studio delle discipline coreutiche inserito nel comparto dell'alta formazione artistica e musicale che ha sede in Roma, a largo Arrigo VII, sul colle Aventino. L'accademia \u00e8 organizzata nel dipartimento di arte coreutica e pu\u00f2 rilasciare diplomi accademici di primo livello e di secondo livello, rispettivamente equipollenti, nell'ambito dei concorsi pubblici, alla laurea e alla laurea magistrale.\nStoria.\nFondata nel 1940 a Roma grazie a Jia Ruskaja, nome d'arte di Eugenia Borissenko, inizialmente il suo nome fu \"Regia scuola nazionale di danza\" ed era annessa all'Accademia nazionale d'arte drammatica. Nel 1948 acquis\u00ec autonomia amministrativa. La prima insegnante fu Giuliana Penzi, allieva di Cia Fornaroli. Altri maestri di danza furono Clotilde e Alexander Sakharoff e David Lichine, nel 1950, e in seguito Kurt Jooss e Jean C\u00e9bron. Nel 1958 fu creato il \"Centro nazionale coreutico\": un comitato costituito dagli elementi di spicco dei corpi di ballo della Scala, del San Carlo e dell'Opera di Roma tra i quali Olga Amati e Guido Lauri. Nel 1999 l'Accademia nazionale di danza \u00e8 stata trasformata in Istituto superiore di studi coreutici, unico istituto di livello universitario dedicato esclusivamente alla formazione di ballerini, insegnanti e coreografi."}
{"id": "2406358", "revid": "712828", "url": "https://it.wikipedia.org/wiki?curid=2406358", "title": "Yaboki", "text": ""}
{"id": "2406359", "revid": "6923", "url": "https://it.wikipedia.org/wiki?curid=2406359", "title": "Campionato degli affiliati 2008", "text": "Il campionato degli affiliati 2008 italiano di tennis ha visto trionfare per la terza volta consecutiva tra gli uomini il Capri Sports Academy e tra le donne il TC Viterbo.\nSerie A1 maschile.\nGirone 1.\nLegenda:&lt;br&gt;\nG: partite giocate&lt;br&gt;\nV: partite vinte&lt;br&gt;\nN: partite pareggiate&lt;br&gt;\nP: partite perse&lt;br&gt;\nI: incontri individuali vinti&lt;br&gt;\nPT: punti\nIn blu le squadre ai playoff, in giallo quelle ai playout, in rosso le retrocesse.\nPlayoff.\nSemifinali e finali si sono svolte il 5-6 e 8 dicembre.\nPlayout.\nL'andata dei playout si \u00e8 svolta il 3 dicembre, il ritorno il 10.\nSerie A/1 femminile.\nPlayoff.\nLa finale si \u00e8 svolta il 7 dicembre.\nPlayout.\nL'andata dei playout si \u00e8 svolta il 7 dicembre, il ritorno il 14."}
{"id": "2406364", "revid": "599013", "url": "https://it.wikipedia.org/wiki?curid=2406364", "title": "Pok", "text": ""}
{"id": "2406365", "revid": "287204", "url": "https://it.wikipedia.org/wiki?curid=2406365", "title": "Dominika Cibulkov\u00e1", "text": "In carriera si \u00e8 aggiudicata otto titoli WTA su un totale di ventuno finali disputate, spingendosi fino alla 4\u00aa posizione del ranking mondiale il 20 marzo 2017. Vanta, inoltre, almeno un quarto di finale in tutti i tornei del Grande Slam, mentre nel 2014 si \u00e8 spinta fino in finale all'Australian Open, sconfitta dalla cinese Li Na, diventando la prima tennista donna slovacca a raggiungere tale risultato, e precedentemente si era spinta fino alla semifinale all'Open di Francia 2009. Nel 2016 debutta alle WTA Finals, vincendo il torneo di fine anno. Questo successo alla prima apparizione \u00e8 il quarto nella storia del tennis: prima di lei solo Serena Williams (2001), Marija \u0160arapova (2004) e Petra Kvitov\u00e1 (2011).\nNel doppio, \u00e8 stata numero 59 al mondo nel 2012 e vanta un quarto di finale agli US Open 2008, raggiunto nel 2008, e un titolo WTA. Nel doppio misto, invece, si \u00e8 spinta fino ai quarti di finale all'Australian Open 2009. Il 12 novembre 2019, a trent'anni, annuncia il ritiro dal professionismo.\nCarriera.\n\u00c8 destrimane e gioca il rovescio a due mani. Considera la terra battuta ed il cemento le sue superfici migliori. \u00c8 dotata di fondamentali molto equilibrati e regolari; la statura ridotta, se la penalizza al servizio, per contro le garantisce un'eccellente mobilit\u00e0.\n2004-2005.\nDebutta nel circuito ITF alla fine del 2004, partecipando alle qualificazioni del torneo ITF di Pruhonice. L'anno seguente raggiunge la finale al torneo ITF di Rabat, perdendo contro Andreja Klepac e in seguito tenta la qualificazione al torneo WTA di Rabat. A fine agosto vince il suo primo titolo ITF in singolare al torneo di Amarante. Chiude l'anno debuttando anche nel doppio ai tornei ITF di Lagos 1 e Lagos 2 con Diana Vranceanu e Ria Doenemann.\n2006.\nInizia l'anno al torneo ITF di Saguenay, dove perde al primo turno, sia in singolare che in doppio; in seguito al torneo ITF di Saint Georges de Beauce raggiunge la finale sia in singolare che in doppio, ma perde in entrambe le occasioni. Ad inizio maggio partecipa al torneo ITF di Charlottesville, dove si ferma in finale e poi a fine mese debutta in un torneo WTA, al Tier III di Istanbul, dove perde al secondo turno. Dopo la fallita qualificazione al torneo di Budapest, al torneo ITF di Rimini perde in finale in singolare. Dopo un secondo turno al torneo WTA di Tashkent, vince il secondo titolo ITF in singolare al torneo di Bratislava. Chiude l'anno con il secondo turno in singolare al torneo di ITF di Dubai.\n2007-2008: prime finali.\nL'anno inizia con il primo turno raggiunto al torneo WTA di Auckland. In seguito tenta la qualificazione agli Australian Open, ma perde subito al primo turno di qualificazione. Dopo un secondo turno a Bangalore e un primo turno a Miami, raggiunge il terzo turno ad Amelia Island e i quarti a Praga. Al Roland Garros esce di scena al terzo turno per mano di Svetlana Kuznecova. Prosegue l'annata in modo altalenante. A Wimbledon perde al primo turno di qualificazione ma poi raggiunge la semifinale al torneo ITF di Cuneo. In seguito si ferma ai quarti al torneo di Stoccolma e si qualifica agli US Open perdendo poi per\u00f2 al secondo turno contro Victoria Azarenka. Infine raggiunge la semifinale a Canton in singolare e la semifinale in doppio al torneo ITF di Bratislava.\nIl 2008 si rivela essere quello migliore della slovacca. Dopo i quarti a Gold Coast, \u00e8 sconfitta al primo turno agli Australian Open. A febbraio raggiunge i quarti al Tier I di Doha, e il terzo turno ad Indian Wells e Miami. Al Tier II di Amelia Island, raggiunge la prima finale della carriera dove \u00e8 battuta da Marija \u0160arapova. Al Roland Garros perde al terzo turno contro Jelena Jankovi\u0107. Nel doppio si ferma al primo turno in coppia con Eva Hrdinova e nel doppio misto, con Gael Monfils, raggiunge il secondo turno. A Wimbledon non va oltre il primo turno sia in singolare che nel doppio. Al Tier II di Stanford si ritira nei quarti, mentre al Tier I di Montr\u00e9al conquista la seconda finale stagionale battendo via via quattro Top 20. In finale, si arrende a Dinara Safina. Alle Olimpiadi di Pechino perde al terzo turno contro Jelena Jankovic per 5-7, 1-6. Agli US Open, \u00e8 sconfitta da Agnieszka Radwa\u0144ska al terzo turno, mentre in doppio raggiunge i quarti con Virginie Razzano. In coppia con Jurgen Melzer non supera invece il primo turno nel doppio misto. Conclude la stagione con i quarti al Tier II di Pechino e al Tier I di Mosca.\n2009: semifinale al Roland Garros.\nL'anno inizia con la vittoria alla Hopman Cup con il connazionale Dominik Hrbaty. Agli Australian Open, la Cibulkov\u00e1 si avventura fino agli ottavi di finale perdendo da Elena Dement'eva. Nel doppio si ferma al primo turno mentre nel doppio misto raggiunge i quarti con Jurgen Melzer. Con l'inizio della stagione sulla terra, Dominika prende parte ai tornei americani di Ponte Vedra Beach e Charleston disputati sulla terra verde, dove ottiene due quarti di finale perdendo rispettivamente contro le russe Elena Vesnina e Elena Dement'eva. A giugno dello stesso anno ha raggiunto la sua prima semifinale in un torneo dello Slam al Roland Garros, battendo tra le altre Marija \u0160arapova appena ritornata nel circuito, per 6-0 6-2 nei quarti di finale. Nel doppio e doppio misto invece si ferma al primo turno. A Wimbledon batte nei primi due turni Julie Coin e Urszula Radwa\u0144ska, ma perde ancora dalla Vesnina al terzo turno. Nel doppio con Sofia Arvidsson perde subito al primo turno. Compete poi al torneo di Bastad, dove raggiunge i quarti di finale perdendo da Gisela Dulko. Non ottiene poi altri risultati ed \u00e8 costretta a saltare il resto della stagione per un infortunio alla costola.\n2010: quarti di finale agli US Open.\nA inizio stagione la slovacca raggiunge subito i quarti all'ASB Classic di Auckland, dove viene sconfitta dall'italiana Flavia Pennetta con un netto 6-1, 6-2. Nel corso del torneo aveva battuto Alexandra Dulgheru per 6-0, 6-3, e Aravane Reza\u00ef per 6-3, 6-4. Successivamente raggiunge il suo secondo quarto di finale consecutivo al Medibank International di Sydney, dove \u00e8 sconfitta dalla sesta forza del tabellone Viktoryja Azaranka in tre set, con il punteggio di 2-6, 6-2, 7-5. Dopo l'ottimo inizio di stagione Dominika viene eliminata al primo turno agli Australian Open, sia in singolare che in doppio. A Monterrey, batte all'esordio l'italiana Roberta Vinci per 6-4, 6-3, al secondo turno incontra un'altra italiana Sara Errani che batte in tre set con il punteggio di 3-6, 6-4, 6-1. Ai quarti di finale batte l'ungherese \u00c1gnes Sz\u00e1vay per 3-6, 6-3, 6-3. Viene sconfitta in semifinale dalla connazionale Daniela Hantuchov\u00e1 con il punteggio di 4-6, 6-3, 6-0.\nA Ponte Vedra Beach, batte all'esordio Melinda Czink con il netto punteggio di 6-1, 6-4, al secondo turno batte la russa Kudrjavceva con un doppio 6-3 e ai quarti ha la meglio sulla canadese Aleksandra Wozniak col punteggio di 7-5, 6-1. In semifinale \u00e8 sconfitta dalla futura finalista Vol'ha Havarcova per 6-4 7-5. Raggiunge, in seguito, il terzo turno a Roma e al Roland Garros. Nel doppio invece si ferma al secondo turno con Julia Goerges. La stagione sull'erba la inizia a s'Hertogenbosch dove viene sconfitta nei quarti da Kirsten Flipkens, mentre a Wimbledon esce di scena al terzo turno contro la numero 1 del mondo Serena Williams. Nel doppio raggiunge il terzo turno in coppia con Anastasia Pavlyuchenkova. Agli US Open ha raggiunto per la seconda volta in carriera i quarti di finale in un torneo dello Slam, dove \u00e8 stata sconfitta da numero 1 del seeding Caroline Wozniacki. Durante il suo cammino ha battuto Stefanie V\u00f6gele, Kateryna Bondarenko, Lourdes Dom\u00ednguez Lino e Svetlana Kuznecova. Nel doppio invece perde nel secondo turno. Chiude l'anno con i quarti raggiunti al torneo di Mosca.\n2011: primo titolo WTA.\nDominika Cibulkov\u00e1 inizia la nuova stagione raggiungendo i quarti di finale a Brisbane, dove perde contro Petra Kvitov\u00e1. Prende parte la settimana seguente a Sydney, dove batte la numero 1 del mondo Caroline Wozniacki al secondo turno, prima di essere sconfitta da Alisa Klejbanova nei quarti di finale. Agli Australian Open esce di scena nel terzo turno, dove viene eliminata dalla Wozniacki che si prende la rivincita. Nel doppio perde subito al primo turno in coppia con Anastasia Pavlyuchenkova. Nel mese di febbraio raggiunge i quarti di finale al Parigi Indoors dove \u00e8 sconfitta da Kaia Kanepi. Ad Indian Wells batte a sorpresa al terzo turno la numero 3 del mondo Vera Zvonar\u00ebva, per poi soccombere a Yanina Wickmayer. A Miami raggiunge il terzo turno, venendo poi sconfitta da Victoria Azarenka per 3-6, 6-3, 6-4. Con l'inizio della parte di stagione dedicata alla terra rossa europea, la Cibulkov\u00e1 raggiunge i quarti di finale a Madrid battendo tra le altre Svetlana Kuznecova e Marija \u0160arapova, ma viene battuta da Petra Kvitov\u00e1 in tre lottati set. Al Roland Garros, la statunitense Vania King estromette Dominika dallo Slam parigino gi\u00e0 al primo turno. La parte di stagione dedicata all'erba, inizia con una semifinale a s'Hertogenbosch persa da Roberta Vinci. Nel doppio con Flavia Pennetta raggiunge la finale ma perde contro la coppia Strycova/Zakopalova. A Wimbledon sorprende ancora la numero 1 del mondo la Wozniacki in tre set agli ottavi, ma perde nei quarti di finale dalla \u0160arapova, mentre in doppio perde subito al primo turno in coppia con Petra Kvitova. Al torneo di Stanford arriva in semifinale, dove viene sconfitta da Marion Bartoli per ritiro. Dopo uno US Open al di sotto delle aspettative, sconfitta al secondo turno dalla giovane statunitense Irina Falconi e perdendo sempre al secondo turno in doppia con Francesca Schiavone. Dominika raggiunge i quarti al torneo di Seul e la finale al torneo di Linz, dove perde contro la Kvitov\u00e1 in due facili set. La settimana seguente, la Cibulkov\u00e1 conquista il primo titolo della carriera, a Mosca, superando Kaia Kanepi in tre set.\n2012: 2\u00ba titolo WTA e \"best ranking\" in doppio.\nL'anno inizia con il torneo di Brisbane, dove non supera il primo turno n\u00e9 in singolare n\u00e9 in doppio. All'Australian Open, Dominika perde al secondo turno contro l'ungherese Gr\u00e9ta Arn, mentre in doppio si ferma al secondo turno con Jill Craybas. Successivamente partecipa al BNP Paribas Open di Indian Wells, dove dopo aver usufruito di un bye all'esordio batte la connazionale Magdal\u00e9na Ryb\u00e1rikov\u00e1 per ritiro (Dominika era avanti 2-1 parziale), ma al terzo turno viene eliminata dall'italiana Roberta Vinci in tre set, 6(5)-7, 6-0, 6-4. Dopo Indian Wells la slovacca partecipa al Sony Ericsson Open di Miami dove all'esordio elimina la tennista georgiana Anna Tati\u0161vili per 7-5, 6-1 e al terzo turno batte la cinese Zheng Jie, concedendole soltanto 2 game. Agli ottavi di finale la Cibulkov\u00e1 affronta la numero 1 del mondo Viktoryja Azaranka andando molto vicino alla vittoria, conducendo il match con un vantaggio di un set e 5\u20132 prima che la Azarenka prevalga nella partita. La Cibulkov\u00e1 raggiunge poi la finale a Barcellona, perdendo contro Sara Errani. Al torneo di Madrid raggiunge i quarti nel doppio con Janette Husarova e poi al torneo di Roma raggiunge sempre i quarti sia in singolare che in doppio. Dopo i quarti raggiunti anche al torneo di Bruxelles, agli Open di Francia si prende la rivincita sulla Azarenka dopo la sconfitta al torneo di Miami, battendo la numero 1 del mondo in due set al quarto turno. Dopo aver raggiunto il secondo quarto di finale allo Slam parigino, viene sconfitta dall'australiana Samantha Stosur. Nel doppio con Zheng Saisai perde al secondo turno contro la coppia Mladenovic/Vesnina.\nIn preparazione per Wimbledon, prende parte a s'Hertogenbosch, entrando con la testa di serie numero 3. Perde poi nei quarti di finale contro la futura campionessa Nadia Petrova. Nel doppio con Barbora Strycova perde in semifinale. Dominika perde al primo turno a Wimbledon Championships contro Kl\u00e1ra Zakopalov\u00e1, mentre in doppio perde al secondo turno. Dopo i quarti al torneo di Stanford, batte Marion Bartoli in due set vincendo il Mercury Insurance Open di Carlsbad, conquistando il secondo titolo della carriera. Alle Olimpiadi di Londra non supera il primo turno n\u00e9 in singolare n\u00e9 in doppio. Dopo i quarti al torneo di New Haven, raggiunge il terzo turno agli US Open, perdendo contro Roberta Vinci, mentre in doppio con Daniela Hantuchova perde al primo turno. Chiude l'anno raggiungendo i quarti anche al torneo di Mosca.\n2013: 3\u00ba titolo WTA.\nDominika inizia la nuova annata a Brisbane, dove esce di scena gi\u00e0 al primo turno contro Sloane Stephens. A Sydney, la Cibulkov\u00e1 batte tre Top 10 Petra Kvitov\u00e1, Sara Errani e Angelique Kerber raggiungendo la finale, dove viene sconfitta da Agnieszka Radwa\u0144ska, non vincendo neanche un game. All'Australian Open perde al secondo turno contro la giovane russa Valeriya Savinykh, mentre in doppio con Ksenia Pervak si ferma al secondo turno. A Miami sconfigge agevolmente all'esordio la giovane francese Kristina Mladenovic con un netto 6-2, 6-3 e al terzo turno batte la svizzera Romina Oprandi per 6-3, 6-4. Al quarto turno incontra la numero 1 del mondo Serena Williams, conducendo per un set e un break di vantaggio, ma si fa recuperare perdendo i restanti due set e il match. Al torneo di Roma si trova al terzo turno ancora la Williams, dovendo cedere questa volta in due set netti, ma raggiunge i quarti nel doppio con Monica Niculescu. Al Roland Garros viene sconfitta al secondo turno da Marina Erakovi\u0107, mentre, con Barbora Strycova, perde subito al primo turno. La parte di stagione dedicata all'erba, la inizia a s'Hertogenbosch perdendo contro Garbi\u00f1e Muguruza nei quarti, ma raggiungendo la finale in doppio con Arantxa Parra Santonja. A Wimbledon, viene sconfitta al terzo turno da Roberta Vinci, mentre in doppio perde subito al primo turno.\nAlla Bank of the West Classic di Stanford vince il terzo titolo della carriera battendo Stefanie V\u00f6gele, Urszula Radwa\u0144ska, Sorana C\u00eerstea e Agnieszka Radwa\u0144ska. Prosegue il suo buon momento di forma anche a Toronto dove raggiunge i quarti, battendo Angelique Kerber e vendicandosi sulla Vinci, perdendo poi dalla cinese Li Na. Nonostante i buoni risultati, agli US Open non brilla, uscendo di scena gi\u00e0 all'esordio contro la giovane ucraina Elina Svitolina e perdendo al primo turno anche in doppio con Monica Niculescu. Al torneo di Tokyo viene sconfitta al terzo turno dalla Radwa\u0144ska, mentre a Linz \u00e8 sconfitta ai quarti da Ana Ivanovi\u0107.\n2014: prima finale Slam agli Australian Open e 4\u00ba titolo WTA.\nLa slovacca comincia il 2014 nel torneo di Brisbane dove arriva fino ai quarti di finale, estromessa solo da Serena Williams. Partecipa anche al torneo di Sydney dove viene sconfitta subito da Angelique Kerber in 2 set. Ma la vera sorpresa arriva agli Australian Open dove si spinge fino alla finale, miglior risultato in un grande slam per Dominika. Al primo turno estromette Francesca Schiavone in 2 set, nel secondo batte facilmente la svizzera Stefanie V\u00f6gele, al terzo turno annichilisce la spagnola Carla Su\u00e1rez Navarro, agli ottavi batte sorprendendo tutti la russa Marija \u0160arapova in tre set, ai quarti demolisce anche Simona Halep e infine vince nettamente su Agnieszka Radwa\u0144ska in due set alle semifinali. Accede cos\u00ec alla finale, dove viene sconfitta dalla cinese Li Na per 7-6(3), 6-0. Dominika vince il quarto titolo WTA ad Acapulco battendo Urszula Radwanska al primo turno, Yanina Wickmayer al secondo, Marina Erakovi\u0107 ai quarti, Shuai Zhang in semifinale e Christina McHale in finale per 7-6(3), 4-6, 6-4.\nSuccessivamente partecipa al BNP Paribas Open di Indian Wells, dove le \u00e8 attribuita la 12\u00aa testa di serie. All'esordio batte la wild-card croata Donna Veki\u0107 con un netto 6-3, 6-2, al terzo turno sconfigge la mancina Ekaterina Makarova con il punteggio di 6-4, 7-5 e agli ottavi ha la meglio sulla testa di serie n\u00ba 8 Petra Kvitov\u00e1. Ai quarti di finale viene nuovamente sconfitta dalla cinese Li Na, questa volta in tre set 6-3, 4-6, 6-3. Dopo l'ottimo risultato raggiunto a Indian Wells, la slovacca partecipa al Sony Ericsson Open di Miami. All'esordio elimina agevolmente l'austriaca Yvonne Meusburger con un netto 6-1, 6-2, al terzo turno batte con qualche difficolt\u00e0 la francese Aliz\u00e9 Cornet, con il punteggio di 7-6(6), 6-4, e agli ottavi di finale batte la ex numero 1 del mondo Venus Williams in tre set, con il risultato finale di 6-1, 5-7, 6-3. Accede in semifinale battendo la terza forza del tabellone Agnieszka Radwa\u0144ska per 3-6, 7-6(5), 6-3, rischiando seriamente l'eliminazione nel secondo parziale. In semifinale viene sconfitta per la terza volta dell'anno da Li Na, anche in questo caso in tre set (7-, 2-6, 6-3).\nA Kuala Lumpur raggiunge la sua terza finale stagionale, dove viene sconfitta dalla giovane promessa croata Donna Veki\u0107. Si ritira al Porsche Tennis Grand Prix di Stoccarda, per un infortunio al tendine di Achille. Delude a Madrid dove viene sconfitta al primo turno da Samantha Stosur in maniera piuttosto netta (6-4 6-0). Agli Internazionali BNL d'Italia viene sconfitta dalla wild-card italiana Camila Giorgi per 6-4, 7-6(2). Agli Open di Francia viene sconfitta al terzo turno dalla Stosur con un doppio 6-4, mentre in doppio perde al secondo turno con Kirsten Flipkens. Al torneo di 's-Hertogenbosch viene eliminata al primo turno dalla kazaka Jaroslava \u0160vedova con il punteggio di 6-2, 3-6, 6-3. A Wimbledon, dopo aver superato Aleksandra Wozniak e Alison Van Uytvanck, viene estromessa dal torneo dalla ceca Lucie \u0160af\u00e1\u0159ov\u00e1 con il punteggio di 6-4, 6-2. Sempre con Kirsten Flipkens si ferma al primo turno in doppio. Inizia la stagione sul cemento americano, al premier di Stanford, dove viene prematuramente eliminata al primo turno dalla spagnola Garbi\u00f1e Muguruza in tre set. Successivamente prende parte alla Rogers Cup di Montr\u00e9al, dove \u00e8 la decima testa di serie. Al primo turno incontra la wild card canadese Fran\u00e7oise Abanda, che batte con il punteggio di 6-1, 3-6, 6-0, ma poi perde contro Heather Watson in tre set. La slovacca continua a deludere sul cemento americano: infatti, viene eliminata al primo turno a Cincinnati, New Haven e agli US Open sia in singolare che in doppio. A causa di questi risultati, scende alla tredicesima posizione del ranking WTA. Chiude l'anno con i quarti al torneo di Tokyo e partecipa al WTA Elite Trophy ottenendo due vittorie e una sconfitta, ma non accede alle semifinali.\n2015: quarti di finale agli Australian Open.\nPartecipa al torneo di Brisbane e, accreditata della quarta testa di serie, esce al primo turno per mano di Madison Keys per 7-5 6-2. Una settimana dopo si presenta agli Australian Open con l'undicesima testa di serie. Riesce sorprendentemente ad arrivare ai quarti di finale battendo in sequenza: Kirsten Flipkens (3-6, 6-3, 6-1), Cvetana Pironkova (6-2, 6-0), Aliz\u00e9 Cornet (7-5, 6-2) e Viktoryja Azaranka (6-2, 3-6, 6-3). Ai quarti incontra la numero uno del mondo Serena Williams dalla quale perde per 2-6, 2-6. Nel doppio perde al secondo turno con Kirsten Flipkens. Non riuscendo a difendere la finale conquistata l'anno precedente, scende di otto posizioni nel ranking WTA, affermandosi come 18\u00aa. Ad Anversa batte nei primi due turni Kateryna Bondarenko 6-1 6-2 e Indy de Vroome per 6-3 3-6 6-2, prima di perdere contro la futura trionfatrice del torneo, la tedesca Andrea Petkovi\u0107 (6(2)-7 0-6). Dopodich\u00e9, il 9 marzo, viene operata per un problema al tallone, che la infastidisce ormai da diverso tempo. Torna in campo a fine giugno, nel torneo di Eastbourne dove elimina Harriet Dart in 2 set e, a sorpresa, Lucie \u0160af\u00e1\u0159ov\u00e1, per 7-6(7) 6-4. Chiude il suo buon torneo al terzo turno, estromessa da Cvetana Pironkova in tre set. A Wimbledon trova al primo turno la connazionale Daniela Hantuchov\u00e1, che la batte per 7-5 6-0. Anche a Istanbul viene battuta all'esordio dalla testa di serie numero 5, l'italiana Camila Giorgi, in tre combattutissimi set terminati con lo score di 7-5 5-7 7-6(4) per l'azzurra. In seguito ai ferma al secondo turno a Toronto contro Alize Cornet, mentre a New Haven raggiunge i quarti venendo poi sconfitta da Lucie Safarova per 6(4)-7, 6-4, 7-5. Agli US Open perde al terzo turno contro Eugenie Bouchard, mentre in doppio con Magdalena Rybarikova si ferma al secondo turno. In chiusura d'anno raggiunge la semifinale a Tokyo, dove perde contro Agnieszka Radwanska per 4-6, 1-6.\n2016: La storica vittoria alle WTA Finals e tre titoli WTA.\nL'anno inizia con il secondo turno ottenuto a Brisbane; la settimana successiva partecipa al torneo di Hobart dove viene battuta in semifinale ancora da Eugenie Bouchard per 6-1, 4-6, 6-4. Nello slam australiano perde subito contro Kristina Mladenovic, mentre in doppio perde al terzo turno in coppia con Kirsten Flipkens. In seguito a San Pietroburgo, si ferma ai quarti e ad Acapulco ottiene la prima finale stagionale. Nell'ultimo atto perde contro Sloane Stephens per 4-6, 6-4, 6(5)-7. Ad Indian Wells e Miami non va oltre il secondo turno. All'inizio di aprile partecipa al torneo di Katowice, dove si aggiudica il titolo dopo aver battuto Camila Giorgi in due set con il punteggio di 6-4 6-0, mentre nel torneo di Mutua Madrid Open, arriva in finale dove per\u00f2 perde contro Simona Halep in due set con il punteggio di 2-6 4-6. Partecipa al Roland Garros, dove \u00e8 22\u00ba testa di serie. Batte Saisai Zheng in 2 set e Ana Konjuh per 6-4 3-6 6-0 mentre al terzo turno esce di scena contro la spagnola Carla Su\u00e1rez Navarro (6-1 al terzo). Nel doppio invece con Kirsten Flipkens perde al secondo turno. La Cibulkov\u00e1 apre poi la stagione sull'erba a Eastbourne, torneo nel quale \u00e8 dodicesima testa di serie. Dopo un bye al primo turno, sconfigge Je\u013cena Ostapenko (doppio 6-3) e Kateryna Bondarenko (7-6(3) 6-3). Ai quarti sfida Agnieszka Radwa\u0144ska, 1\u00ba testa di serie; la polacca assume 2 break di vantaggio ma la slovacca riesce a recuperare solo un break e alla fine Aga conquista il set per 6-4. Nel secondo set la Radwanska va ancora avanti di un break e si porta sul 3-1. Cibulkov\u00e1 recupera e arriva fino al 4-3. Il set termina al tie-break, dove prevale nettamente Dominika per 7 punti a 2. Il terzo parziale rimane in equilibrio fino al 3-3, quando la slovacca piazza 2 break di fila e chiude 6-3. In semifinale vince facilmente su M\u00f3nica Puig, con lo score di 6-2 6-1. Nell'ultimo atto, Dominika affronta Karol\u00edna Pl\u00ed\u0161kov\u00e1: il primo set \u00e8 caratterizzato da una serie di break; le 2 si scambiano pi\u00f9 volte i servizi ma la tennista di Bratislava ottiene l'allungo decisivo e porta a casa il primo parziale per 7-5. Il secondo set \u00e8 molto pi\u00f9 serrato e a deciderlo \u00e8 un break nel 4\u00ba game, ottenuto da Domi, che si porta a casa incontro e titolo, il primo sull'erba. Partecipa in seguito al torneo di Wimbledon e le \u00e8 assegnata la 19\u00ba testa di serie: Dominika batte in 2 set Lu\u010di\u0107-Baroni (7-5 6-3), Gavrilova (6-3 6-2), Bouchard (6-4 6-3) e al quarto turno affronta nuovamente la Radwa\u0144ska: il primo parziale \u00e8 deciso da un break, ottenuto da Cibulkov\u00e1, che vince il set per 6-3. Nel secondo, dopo una serie di break e contro-break, la polacca si aggiudica il set per 7-5. Nel terzo e decisivo set la slovacca annulla un match-point sul 5-6 ma poco dopo riesce, sull'8-7, a chiudere al secondo match-point, con il risultato finale di 6-3 5-7 9-7. Viene eliminata ai quarti dalla sorpresa Elena Vesnina, con il punteggio di 6-2 6-2.\nDominika apre a Stanford la parentesi dello swing americano: dopo un bye al primo turno, elimina Urszula Radwa\u0144ska per 7-6(3) 6-3, batte Misaki Doi 7-5 6-0 e perde in semifinale dalla futura campionessa Johanna Konta, che riesce a imporsi per 6-4 6-2. La settimana successiva si presenta a Montr\u00e9al dove, dopo essersi sbarazzata di Mariana Duque Mari\u00f1o (6-2 6-2), viene demolita dalla padrona di casa Eugenie Bouchard, con lo score di 6-2 6-0. A Cincinnati si ferma al terzo turno, sconfitta da T\u00edmea Babos per 4-6 6-3 6-1. Agli US Open \u00e8 12\u00ba testa di serie: al primo turno estromette Magda Linette per 6-2 6-3, al secondo elimina in rimonta Evgenija Rodina, con lo score di 6(5)-7 6-2 6-2 mentre al terzo turno esce di scena per mano dell'ucraina Lesja Curenko. Dopo un secondo turno a Tokyo, prende parte al torneo di Wuhan. Nel main draw cinese \u00e8 10\u00ba testa di serie e al primo turno si impone su Aliz\u00e9 Cornet in tre set. Al secondo turno vince in rimonta su Laura Siegemund, per 2-6 6-3 6-4. Agli ottavi annichilisce Karol\u00edna Pl\u00ed\u0161kov\u00e1, per 6-2 6-2. Ai quarti batte Barbora Str\u00fdcov\u00e1 in tre set mentre in semifinale ferma la corsa di Svetlana Kuznecova. Accede in questo modo alla quinta finale del 2016 e si trova davanti Petra Kvitov\u00e1: nel primo set la ceca sale 4-0 perdendo un solo punto. La slovacca riesce a sbloccarsi ma alla fine il set va alla ceca per 6-1 in appena 29 minuti. Nel secondo la musica non cambia e Kvitov\u00e1 vola avanti di un break, portandosi 3-1. Dopodich\u00e9 la tennista di B\u00edlovec infila altri tre giochi di fila e conquista il titolo con un perentorio 6-1 6-1. Grazie a questo exploit, Dominika rientra in top-ten, alla posizione numero 8, a distanza di 2 anni dall'ultima volta. Dopo un secondo turno a Pechino, la slovacca si presenta a Linz, in piena lotta per acciuffare un posto alle WTA Finals. Cibulkov\u00e1 potrebbe partecipare all'evento pi\u00f9 importante della WTA in caso di vittoria nel torneo austriaco. Da seconda testa di serie, batte Belinda Bencic e Annika Beck in 2 rapidi set mentre ai quarti sconfigge Anastasija Pavlju\u010denkova per 7-6(3) 6-4. In semifinale affronta Carla Su\u00e1rez Navarro, diretta concorrente per la lotta alle WTA Finals: la slovacca si sbarazza dell'avversaria per 6-4 6-3 e accede all'ultimo atto del torneo, dove se la vede contro Viktorija Golubic. Cibulkov\u00e1 vince per 6-3 7-5, ottenendo il 7\u00ba titolo della carriera e garantendosi un posto per le WTA Finals.\nDominika \u00e8 inserita nel gruppo rosso, assieme a Angelique Kerber, Madison Keys e Simona Halep. Nella prima giornata Cibulkov\u00e1 \u00e8 opposta a Kerber: la teutonica ottiene il break nel primo gioco e lo mantiene fino all'ottavo, quando la slovacca opera il contro-break. Il set termina cos\u00ec al tie-break, dove Kerber ottiene il parziale per 7 punti a 5. Nel secondo parziale la musica cambia e Dominika inanella 4 game di fila, garantendosi la vittoria del set per 6-2. Nel terzo la tennista di Bratislava si issa avanti di un break ma viene raggiunta e poi superata dall'avversaria, che vola sino al 5-2. Dopo 2 ore e 20 di gioco Angelique archivia la pratica e si impone per 7-6(5) 2-6 6-3. Nell'altro match, Halep vince in 2 set su Keys. Nella seconda giornata Dominika sfida Madison Keys: l'americana si aggiudica in poco pi\u00f9 di un'ora il match, con lo score di 6-1 6-4 mentre Kerber vince su Halep per 6-4 6-2. A questo punto la classifica recita: Kerber 2, Halep e Keys 1, Cibulkov\u00e1 0. La slovacca, per passare, ha bisogno di una fortunosa combinazione: deve vincere in 2 set contro Halep e sperare che Keys perda in 2 set contro Kerber. Sorprendentemente, tutto ci\u00f2 si verifica il 27 ottobre: Dominika batte la Halep per 6-3 7-6(5) mentre la numero 1 del mondo sconfigge Keys con un doppio 6-3, consentendo il passaggio del turno alla slovacca, che si qualifica come seconda in virt\u00f9 della migliore differenza set vinti/persi (-1 per la slovacca, -2 per Keys e Halep). Il 29 ottobre Dominika affronta Svetlana Kuznecova, giunta prima nel gruppo bianco. Il primo set \u00e8 un monologo di Svetlana, che in 33 minuti vince la partita con il netto punteggio di 6-1. Nel secondo Cibulkov\u00e1 reagisce: va avanti di un break sul 3-2 ma si fa riprendere. Successivamente, sul 4-4, strappa nuovamente il servizio ma ancora una volta la russa opera il contro-break. Dopo un altro scambio di servizi, si finisce al tie-break: la slovacca domina il 13\u00ba gioco e porta il match al terzo, vincendo 7-2. Nel terzo parziale Cibulkov\u00e1 vola 2-0 ma viene riacchiappata dalla russa che inoltre sorpassa l'avversaria, portandosi sul 4-2. Il vantaggio dura poco visto che Domi trova l'ennesimo contro-break e, sul 4-4, la tennista di Bratislava colpisce ancora, riuscendo ad andare sul 5-4 e assicurandosi la possibilit\u00e0 di servire per l'incontro. La slovacca chiude al primo match-point, guadagnandosi l'accesso alla finale delle WTA Finals 2016. Nell'ultimo atto affronta Angelique Kerber, numero 1 del mondo e dalla quale ha gi\u00e0 perso nel girone. Dominika, tuttavia, gioca una partita splendida e riesce, contro ogni pronostico, a battere la tedesca per 6-3 6-4 e a migliorare il proprio best-ranking, issandosi al numero 5 del mondo. Quello di Cibulkov\u00e1 \u00e8 il primo successo di una slovacca alle WTA Finals e, per il secondo anno di fila, trionfa una tennista che ha vinto solo un match nel round robin.\n2017: undicesima finale WTA persa e Top 5.\nComincia l'anno a Brisbane dove, da testa di serie numero 2, ha un bye al primo turno. Al secondo elimina Zhang Shuai in tre set mentre ai quarti viene estromessa da Aliz\u00e9 Cornet per 6-3 7-5. A Sydney batte Laura Siegemund ma al secondo turno cede a Eugenie Bouchard. Agli Australian Open giunge fino al terzo turno, quando perde per mano di Ekaterina Makarova. A San Pietroburgo, dopo un bye al primo turno, s'impone su Donna Veki\u0107 e Elena Vesnina mentre in semifinale si arrende a sorpresa a Julija Putinceva. A Doha, come testa di serie numero tre, batte Anastasija Pavlju\u010denkova e Samantha Stosur prima di arrendersi in semifinale a Karol\u00edna Pl\u00ed\u0161kov\u00e1 in tre set. A Dubai viene eliminata nuovamente da Makarova al secondo turno. Sul cemento americano raggiunge gli ottavi di finale sia a Indian Wells che a Miami, eliminata rispettivamente da Pavlju\u010denkova e \u0160af\u00e1\u0159ov\u00e1. Torna quindi in campo per la stagione su terra a Madrid dove batte, al primo turno in tre set, Jelena Jankovi\u0107 prima di cedere a sorpresa alla qualificata Oc\u00e9ane Dodin col punteggio di 2-6, 4-6. Agli Internazionali BNL d'Italia riceve un bye al primo turno e viene poi sconfitta al secondo turno per la terza volta da Makarova 1-6, 6-1, 6-3. Non va meglio a Parigi dove batte al primo turno Lara Arruabarrena Vecino 6-2, 6-1, ma viene poi eliminata dalla lucky loser tunisina Ons Jabeur per 6-4, 6-3. Conclude la stagione su terra con due vittorie su cinque incontri disputati. Inizia la stagione su erba a 's-Hertogenbosch dove viene eliminata al primo turno dalla tedesca Lottner 5-7, 6-2, 4-6. Si rif\u00e0 nel doppio, dove in coppia con Kirsten Flipkens, batte in finale Kiki Bertens e Demi Schuurs col punteggio di 4-6, 6-4, [10-6], conquistando cos\u00ec il suo primo titolo della specialit\u00e0. Nel torneo di Birmingham viene sconfitta in un match lottato da Lucie \u0160af\u00e1\u0159ov\u00e1 con il punteggio di 5-7, 7-6(7), 7-5. Non fa meglio nemmeno a Eastbourne dove viene fermata da Heather Watson in due set al secondo turno. A Wimbledon elimina con qualche difficolt\u00e0 di troppo Andrea Petkovi\u0107 (6-3 3-6 9-7), per poi infliggere un doppio 6-4 a Jennifer Brady. Tuttavia, viene sorpresa nel terzo turno da Ana Konjuh, che si impone per 7-6(3), 3-6, 6-4. A Montr\u00e9al viene eliminata al secondo turno nuovamente da Lucie \u0160af\u00e1\u0159ov\u00e1, stavolta con un punteggio pi\u00f9 netto: 6-2, 6-4. Nel torneo di Cincinnati si rif\u00e0 sulla Konjuh per 5-7 7-5 6-2 ed estromette Aliz\u00e9 Cornet per 6-1 6-4, per poi cedere a Johanna Konta per 3-6 4-6. Arriva in finale nel torneo successivo, a New Haven. Dopo aver ricevuto un bye al primo turno essendo seconda testa di serie, si impone su Aliz\u00e9 Cornet, Anastasija Pavlju\u010denkova ed Elise Mertens. Nonostante in finale parta subito con un set a suo favore, subisce una clamorosa rimonta da Dar'ja Gavrilova (6-4 3-6 4-6). Agli US Open fatica contro la connazionale Jana \u010cepelov\u00e1 dovendo rientrar in gara dopo aver perso il primo set al tie-break. Nel secondo turno cede al terzo set alla futura campionessa, Sloane Stephens. A Tokyo si ritira nei quarti di finale contro Caroline Wozniacki sul punteggio di 6-3 6(5)-7 1-3. Non ottieni risultati di rilievo a Wuhan e Pechino venendo sconfitta rispettivamente nel terzo e nel primo turno. \n2018: tredicesima finale WTA persa e vittoria contro Simona Halep.\nInizia la stagione partecipando al torneo di Sydney dove, dopo avere estromesso in due sets Anastasija Sevastova ed Elena Vesnina, cede per 3-6 1-6 a Angelique Kerber. Agli Australian Open, Kaia Kanepi le infligge un doppio 6-2 al primo turno. Nel torneo di San Pietroburgo elimina Sorana C\u00eerstea per 7-5 6-2, ma viene poi sconfitta da Kristina Mladenovic per 6-4, 6-4. Non fa meglio in Qatar dove viene fermata da un'altra francese, Caroline Garcia, che si impone per 6-0 nel terzo set. Disputa la sua prima finale stagionale a Budapest. Nella corsa al titolo elimina le avversarie senza perdere nemmeno un set: Fanny Stoll\u00e1r per 6-3 6-3, Kirsten Flipkens per 6-4 6-2; Johanna Larsson per 6-3 6-2 e Mona Barthel per 6-3 6-2. In finale, il 25 febbraio, affronta Alison Van Uytvanck, che si impone per 6-3, 3-6, 7-5, impedendo alla slovacca di aggiudicarsi il nono titolo in carriera. Agli Indian Wells, a Rabat e Madrid non va oltre il primo turno venendo sconfitta da Caroline Dolehide, Polona Hercog e Caroline Garcia. Negli Internazionali d'Italia estromette Francesca Schiavone per 6-1 65-7 6-2, per poi subire una rimonta da Marija \u0160arapova per 4-6, 6-4, 6-2. Raggiunge la seconda finale stagionale a Strasburgo dove viene sconfitta in un match tiratissimo da Anastasija Pavlju\u010denkova, che si impone per 6(5)-7, 7-6(3), 7-6(6). Nel corso del torneo estromette: Chlo\u00e9 Paquet per 6-4 6-2, R\u00e9ka Luca Jani per 6-1 6-4, Samantha Stosur per 6-4 6-3 e Mihaela Buz\u0103rnescu per 2-6 7-6(5) 6-1. Nell'Open di Francia viene sconfitta da Julia G\u00f6rges per 4-6 7-5 0-6. La stagione sull'erba non \u00e8 delle migliori in quanto a Birmingham esce di scena al primo turno per mano di Dar'ja Gavrilova e a Eastbourne cede nel secondo turno a Angelique Kerber. Tuttavia, a Wimbledon raggiunge i quarti di finale a distanza di due anni. Dopo aver estromesso in due set: Aliz\u00e9 Cornet, Johanna Konta, Elise Mertens e Hsieh Su-wei, viene sconfitta da Je\u013cena Ostapenko per 7-5, 6-4. Nel torneo del Connecticut viene nettamenta eliminata da Julia G\u00f6rges per 3-6 1-6. \nAgli US Open raggiunge gli ottavi di finale eliminando: Arantxa Rus per 4-6 6-2 6-3; Hsieh Su-wei per 7-6(3) 4-6 6-4 e Angelique Kerber, numero quattro del mondo, per 3-6 6-3 6-3. Gli ottavi la vedono opposta alla finalista del 2017, Madison Keys, da cui perde per 1-6, 3-6. Successivamente, partecipa al torneo di Tokyo dove, dopo aver sconfitto con qualche difficolt\u00e0 Nao Hibino per 6-1 5-7 6-3, viene sconfitta nettamente da Naomi \u014csaka, futura finalista, che si impone con un severo 6-1, 6-2. A Wuhan si sbarazza di Monica Niculescu per 6-4 6-3; mentre nel secondo turno elimina a sorpresa Simona Halep, si tratta della quinta vittoria della slovacca su una numero uno del mondo. Nel primo parziale la Cibulkov\u00e1 gioca perfettamente, tant'\u00e8 che si aggiudica il primo set per 6-0 e va avanti per 2-0 nel secondo. Tuttavia, cede e subisce una rimonta da parte della Halep che si porta avanti per 2-4, ma non si fa sorprendere e conclude il set con il punteggio di 7-5. Nel turno successivo supera la Kasatkina per 6-3 7-6(3), per poi venire sconfitta nei quarti di finale con il punteggio di 7-5, 6-3 per mano di Aryna Sabalenka. Chiude l'anno al torneo di Pechino, dove raggiunge i quarti di finale, venendo poi sconfitta da Anastasija Sevastova.\n2019: ritiro.\nL'anno inizia con un primo turno sia al torneo di Sydney sia agli Australian Open. In seguito si ferma al secondo turno a Dubai e Indian Wells contro Karolina Pliskova e Bianca Andreescu, mentre a Miami perde subito al primo turno. Sulla terra rossa non ottiene buoni risultati: a Stoccarda e Madrid perde al primo turno, mentre a Roma perde al secondo turno contro Naomi \u014csaka. Nell'Open di Francia perde nel primo turno sia in singolare che in doppio. Successivamente, non disputa alcun torneo WTA a causa di un infortunio al tendine di Achille, scivolando cos\u00ec oltre la Top 100.\nIl 12 novembre annuncia il ritiro dal tennis professionistico, dicendosi contenta di tale decisione e del nuovo percorso di vita che sta per intraprendere."}
{"id": "2406368", "revid": "54253", "url": "https://it.wikipedia.org/wiki?curid=2406368", "title": "Microorganismo", "text": ""}
{"id": "2406373", "revid": "729019", "url": "https://it.wikipedia.org/wiki?curid=2406373", "title": "WTA Tour 2009", "text": "Il Sony Ericsson Women's Tennis Association (WTA) Tour \u00e8 una serie di tornei femminili di tennis organizzati dalla WTA. Questa include i tornei del Grande Slam, organizzati in collaborazione con la International Tennis Federation (ITF), i Tornei WTA Premier, i Tornei WTA International, la Fed Cup (organizzata dalla ITF), il Commonwealth Bank Tournament of Champions e il WTA Tour Championships.\nDicembre.\n\"Non ci sono eventi in questo mese.\"\nRanking a fine anno.\nNella tabella riportata sono presenti le prime dieci tenniste a fine stagione.\nSingolare.\nNel corso della stagione cinque tenniste hanno occupato la prima posizione:\nDoppio.\nLa coppia Black / Huber ha occupato saldamente la prima posizione durante tutta la stagione."}
{"id": "2406382", "revid": "123341409", "url": "https://it.wikipedia.org/wiki?curid=2406382", "title": "Product Red", "text": "Product Red, scritto (PRODUCT)RED o semplicemente (RED), \u00e8 un'organizzazione con marchio no-profit, usato sotto licenza a varie aziende partner, i cui derivati vengono devoluti al Fondo globale per la lotta all'Aids, la tubercolosi e la malaria. Il marchio \u00e8 stato fondato il 26 gennaio 2006 da Bobby Shriver, attivista statunitense, e Bono Vox, frontman del gruppo rock irlandese U2; l'iniziativa \u00e8 stata annunciata in concomitanza con il Forum economico mondiale a Davos, Svizzera. Il fondo globale ha indicato il Ruanda come primo beneficiario dei primi proventi della Product Red.\nFilosofia.\nL'iniziativa \u00e8 nata per accrescere la notoriet\u00e0 e i fondi della \"FGLATM\", tramite una collaborazione con marchi prestigiosi, creando prodotti con brand (RED). La societ\u00e0 per\u00f2 non \u00e8 un'associazione di beneficenza bens\u00ec un modello economico innovativo, progettato per incrementare il flusso di denaro donato da aziende private a fondi di beneficenza, senza rincari per il consumatore. Il rapporto \u00e8 infatti proficuo per entrambe le parti: (RED) sfrutta la notoriet\u00e0 e le conoscenze economiche delle aziende, ricavandone una percentuale sulle vendite che verr\u00e0 reindirizzata al fondo globale, ad esclusione di una piccola percentuale usate per le spese di management, dall'altra parte l'azienda/partner ne guadagna in immagine e in vendite.\nCritiche.\nLa (Product) Red \u00e8 stata accusata di non aver un impatto proporzionale all'investimento pubblicitario, di essere molto meno efficace dei tradizionali contributi diretti di carit\u00e0, e di avere poca trasparenza sugli importi e le percentuali delle vendite.\nAlcuni critici sostengono che un intermediario fra donatore e associazione di beneficenza \u00e8 inutile.\nUn'altra critica \u00e8 che, con l'utilizzo da parte della Red Product di tecniche tradizionali di raccolta fondi, come l'organizzazione di concerti, \u00e8 incoerente con l'affermazione di innovazione che contraddistingue il marchio.\nAltri critici hanno sottolineato il fatto che l'enfasi finanziaria rivolta sulla ricerca per cure contro l'AIDS, in ultima analisi, fa guadagnare le aziende farmaceutiche, o di utilizzare la malattia come veicolo pubblicitario.\nProdotti.\nI prodotti (RED) sono riconoscibili per il colore e per il marchio. Il colore, come si pu\u00f2 desumere dal nome, \u00e8 il rosso, tinta scelta per l'associazione con l'emergenza, e l'emergenza indicata dalla (Product) Red \u00e8 la piaga dell'AIDS in Africa. Il logo \u00e8 invece composto da due parentesi rosse che contengono il marchio associato e la scritta \"RED\" in alto a destra a mo' di esponente.\nMarchi.\nI marchi associati a (RED) sono American Express, Beats, GAP, Emporio Armani, Converse, Apple, Dell, Hallmark, Primark, Starbucks, Shazam, Fiat e Microsoft.\nOltre a prodotti a marchio (RED), la (Product) Red ha collaborato con il quotidiano britannico \"The Independent\" , la rivista \"Vanity Fair\" e in ambito di giochi Supercell(in Clash Royale); inoltre ha organizzato un concerto chiamato \"(Red)Nights\" e fondato il \"(Red)Wire\" un music store/magazine on line.\nDal 30 novembre 2009 la nota multinazionale Nike entra a far parte della lista dei partner, ormai in frequente espansione, lanciando sul mercato dei lacci rossi in occasione del Campionato mondiale di calcio 2010.\nIl ricavato verr\u00e0 totalmente devoluto a favore della lotta contro l'AIDS in Africa. Dal 2016, durante il Gran Premio di Valencia del motomondiale, della classe MotoGP, le moto Aprilia rinuciano a tutti gli sponsor e a tutte le grafiche delle moto e della tuta, sfoggiando una moto totalmente rossa con il logo dell'organizzazione sulla carena.\nEventi.\nNel 2012 l'associazione Cash &amp; Rocket Tour si associa al marchio (RED) e organizza un road trip per l'Europa nell'obiettivo di raccogliere fondi per la lotta contro l'AIDS trasmessa da madre a figlio."}
{"id": "2406383", "revid": "59975", "url": "https://it.wikipedia.org/wiki?curid=2406383", "title": "Emo pop", "text": ""}
{"id": "2406394", "revid": "24475923", "url": "https://it.wikipedia.org/wiki?curid=2406394", "title": "M\u00e9tropole 6", "text": ""}
{"id": "2406396", "revid": "122871", "url": "https://it.wikipedia.org/wiki?curid=2406396", "title": "Crittanalisi differenziale-lineare", "text": ""}
{"id": "2406400", "revid": "124123", "url": "https://it.wikipedia.org/wiki?curid=2406400", "title": "Michel Canac", "text": "Biografia.\nSpecialista dello slalom e della combinata originario di Les Deux Alpes, Michel Canac ottenne il suo primo risultato di rilievo in Coppa del Mondo l'11 gennaio 1981 sulle nevi tedesche occidentali di Garmisch-Partenkirchen giungendo 14\u00ba in slalom. L'anno seguente venne convocato per partecipare ai Mondiali di Schladming, in Austria, dove si piazz\u00f2 quinto in combinata, nella gara vinta dal connazionale Michel Vion.\nIl 30 gennaio 1983 a Kranjska Gora, in Jugoslavia (ora Slovenia), conquist\u00f2 l'unico podio di carriera, un terzo posto in slalom concludendo alle spalle dell'austriaco Franz Gruber e dello svedese Stig Strand. Concluse l'attivit\u00e0 agonistica il 16 gennaio 1984 con il 13\u00ba posto nello speciale di Parpan in Svizzera."}
{"id": "2406401", "revid": "3115", "url": "https://it.wikipedia.org/wiki?curid=2406401", "title": "Banca dei semi", "text": "La banca dei semi, sinonimo di banca del germoplasma, in mancanza di una definizione ufficiale si definisce come un deposito o una raccolta \"ex situ\" di semi, la quale ha come scopo la preservazione della variet\u00e0 biologica e la sicurezza alimentare, tramite lo stoccaggio di un'adeguata quantit\u00e0 di specie alimentari, pronte alla semina nell'eventualit\u00e0 di una catastrofe biologica che comporti la distruzione delle scorte di semi alimentari attualmente obbligatorie in alcuni stati. La banca dei semi \u00e8 un particolare tipo di banca genetica o banca dei geni.\nNel senso comune il termine indica un'associazione o ente che agisce tramite lo scambio di sementi con altre banche dei semi, ossia altri enti, e a volte partecipa a progetti che vanno a selezionare e salvaguardare le specie \"in situ\". Questa definizione copre solo una parte delle attivit\u00e0 delle banche dei semi, seppure siano attivit\u00e0 importanti per molte banche e talvolta queste siano attivit\u00e0 primarie, come per esempio nei casi di banche italiane legate ad istituzioni storiche come orti botanici e universit\u00e0 o come nei casi delle associazioni del terzo settore.\nLe banche dei semi nel mondo.\nPer raggiungere il 2010, che \u00e8 stato l'Anno internazionale per la biodiversit\u00e0, sono nate numerose Banche del germoplasma, volte alla conservazione di materiale biologico in base a criteri di endemicit\u00e0, rarit\u00e0 e vulnerabilit\u00e0. Non tutte hanno una preferenza per la conservazione dei semi di specie ad uso alimentare.\nLa FAO \u00e8 stata in prima linea per la costituzione di molte Banche dei semi, con le quali coopera. In generale le banche del germoplasma sono state istituite soprattutto in paesi anglosassoni con una preferenza per i paesi industrializzati.\nAttualmente, al mondo esistono alcune centinaia di banche dei semi: secondo gli studi del Prof. Gianluigi Bacchetta, direttore del Centro Conservazione Biodiversit\u00e0 e presidente della sezione sarda della Societ\u00e0 Botanica Italiana, nel 2008 nel mondo le Banche erano circa 1300, in particolare nel 2006 in Europa le Banche del germoplasma erano 150, di cui un'ottantina nel Nord Europa, una settantina nell'Europa mediterranea con una concentrazione particolare in Italia, Francia, Grecia e Spagna.\nPi\u00f9 recentemente, Seed Magazine segnala 1400 \"banche dei geni\".\nMolte di queste hanno carattere commerciale, altre invece non perseguono scopi di lucro. Alcune banche lavorano sull'ibridazione e sulla selezione genetica. Molte archiviano le informazioni sulle specie conservate in database consultabili che integrano gli \"Index Seminum\" cartacei.\nMillennium Seed Bank.\nTra le Banche dei semi senza scopi di lucro ricordiamo la Millennium Seed Bank, nata da un progetto dei Kew Gardens, e che attualmente \u00e8 considerata la pi\u00f9 grande raccolta di semi \"ex situ\" del mondo.\nSvalbard Global Seed Vault.\nLo Svalbard Global Seed Vault \u00e8 una banca dei semi nelle isole Svalbard, nata da un progetto del Fondo mondiale per la diversit\u00e0 delle colture (\"Global Crop Diversity Trust\") finanziato dal governo norvegese. La costruzione della cripta in cui verranno conservati i semi per migliaia di anni sotto un consistente strato di permafrost \u00e8 iniziata nel 2006, e il \"Deposito sotterraneo globale dei semi\" \u00e8 stato ufficialmente inaugurato nel 2008. Alla cerimonia hanno partecipato i rappresentanti dei governi di Norvegia, Svezia, Finlandia, Danimarca e Islanda, e la keniota premio Nobel per la pace Wangari Maathai.\nNel 2008 la RAI ha dedicato una puntata del programma \"Buongiorno Europa\" al \"Svalbard Global Seed Vault\" mostrando, in un servizio della giornalista Michela Garbin, gli interni della cripta originale.\nLe Banche dei semi in Italia.\nIn Italia, come nel resto del mondo, le banche dei semi sono di recente istituzione. \u00c8 in corso di progettazione da parte della Societ\u00e0 Botanica Italiana e del Ministero dell'Ambiente e della Tutela del Territorio e del Mare una rete tra le Banche del germoplasma italiane, denominata \"Rete Italiana Banche del germoplasma per la conservazione Ex situ della flora spontanea italiana\" (RIBES). Ne ha dato conto l\"'Informatore Botanico Italiano\", organo di pubblicazione della SBI.\nTra i partner della RIBES:\nAltre banche dei semi in Italia:\nLista di Associazioni ed enti internazionali che si occupano di semi.\nAssociazioni, enti e organizzazioni che si occupano professionalmente di semi e delle tematiche relative:"}
{"id": "2406403", "revid": "6923", "url": "https://it.wikipedia.org/wiki?curid=2406403", "title": "Viaggio fatale (saggio)", "text": "Viaggio fatale (\"Fatal Voyage: The Sinking of the USS Indianapolis\") \u00e8 un saggio storico del 1990 scritto da Dan Kurzman.\nContenuto.\nDescrive l'odissea dei naufraghi dell'incrociatore statunitense USS \"Indianapolis\", che nella notte tra il 28 ed il 29 luglio 1945 pochi minuti dopo la mezzanotte, alla fine della seconda guerra mondiale, venne affondato dal sommergibile giapponese I-58, lasciando i naufraghi per cinque giorni in balia degli elementi e degli squali. La nave aveva appena trasportato a Tinian buona parte dei componenti della bomba atomica che sarebbe stata sganciata su Hiroshima, ed era ripartita da Apra Harbor, il porto militare dell'isola di Guam, diretta a Leyte, nelle Filippine. Nonostante la classe dell'unit\u00e0, un incrociatore pesante da 10.000 tonnellate, nessuno dei tre centri di controllo del traffico che avevano una qualche competenza riport\u00f2 il mancato arrivo della nave o l'assenza di notizie, e venne dato l'allarme solo cinque giorni dopo .\nLe ricerche, condotte da un singolo Catalina PBY partito dall'isola di Peleliu, per il sospetto di uno zelante ufficiale, trovarono alla fine i naufraghi, ma gli 880 morti dell'equipaggio (ci saranno solo 316 superstiti su un totale di 1196 membri dell'equipaggio) furono la seconda pi\u00f9 grande perdita a bordo di una singola unit\u00e0 della marina americana, dopo i 1177 morti a bordo della corazzata \"Arizona\" a Pearl Harbor il 7 dicembre 1941."}
{"id": "2406405", "revid": "219110", "url": "https://it.wikipedia.org/wiki?curid=2406405", "title": "TR-85", "text": "Il TR-85 \u00e8 un carro di costruzione rumena basato sul TR-77 (successore di fabbricazione rumena del T-55 sovietico) dotato di alimentatore a blocco T (simile a quello montato sui Leopard 1) basato sul motore diesel tedesco costruito su licenza V8 da 830\u00a0hp. Oltre a questo il carro \u00e8 dotato di un sistema per il controllo del fuoco \"Ciclope\" di costruzione nazionale, dotato di sensore meteo e telemetro laser, e sospensioni completamente ridisegnate con sei ruote per lato, protette da alcune \"gonne\" di metallo. Il carro ha un peso da combattimento di 47.2 tonnellate e il suo sviluppo \u00e8 durato dal 1979 al 1985, fino alla produzione in serie del 1986.\nPredecessori.\nDopo i fatti della \"Primavera di Praga\", Repubblica Socialista di Romania adott\u00f2 una nuova dottrina nazionale di difesa, comprendente la necessit\u00e0 di sistemi d'arma di produzione domestica. Nell'aprile 1968 viene presentato al Consiliului de Ap\u0103rare al \u021b\u0103rii un rapporto per la fabbricazione di carri armati in Romania. Il 13 ottobre 1972, il rapporto venne approvato. Il programma di fabbricazione venne emanato il 13 maggio 1974.\nIl carro armato doveva avere una massa lorda di 40 tonnellate, un cannone di 100\u00a0mm e un motore di 800 HP. Il primo passo per la realizzazione fu ottenere la licenza per la fabbricazione di 400 T-55, adattato alle necessit\u00e0 della Armata Popular\u0103 Rom\u00e2n\u0103 e le possibilit\u00e0 dell'industria romena. La versione romema del carro sovietico T-55 fu chiamata TR-77, e la progettazione avvenne negli anni dal 1974 al 1980. La versione finale fu TR-77-580 (\"Tanc Rom\u00e2nesc model 1977 cu motor de 580 de cai putere\"), fabbricato dal 1979 al 1985. Il TR-77 fu un modello di transizione per la Industria Rom\u00e2niei per l'acquisizione di capacit\u00e0 di costruire veicoli blindati.\nProgettazione.\nContemporaneamente alla progettazione del TR-77, fu approvato lo sviluppo di un motore da 800 HP. La progettazione del motore avvenne dal 1974 al 1982 dall'Institutul Na\u021bional de Motoare Termice. Il motore raggiungeva 830 HP di potenza. La trasmissione idraulica fu sviluppata da ICSITEM Bucure\u0219ti, basato sul modello della Hidromecanica Bra\u0219ov.\nIl nuovo carro progettato dal 1978 al 1986, fu chiamato TR-85-800 (\"Tanc Rom\u00e2nesc model 1985 cu motor de 800 de cai putere\"). La produzione avvenne dal 1986 al 1990, con cento esemplari all'anno nella Fabrica de Ma\u0219ini Grele Speciale a \u00centreprinderii \"23 August\" di Bucarest.\nModernizzazione.\nA marzo 1994 con l'ordine S/M 1429, venne iniziato un programma di ammodernamento TR-85M1 \"Bizon\". Il 14 aprile 1994 il progetto venne approvato dal Consiliul Suprem de Ap\u0103rare al \u021a\u0103rii. La progettazione avvenne nel 1996, e venne costruito il primo di due prototipi. Nel programma vennero coinvolti EADS, Thales Group, SFIM/ODS, RKS, Sagem, Kollmorgen, Racall, e in Romania, ELECTROMAGNETICA, ICPSP (Institutul 111), Agen\u021bia de Cercetare pentru Tehnic\u0103 \u0219i Tehnologii Militare, Uzinele Faur, IOR, Romarm, Hidromecanica Bra\u0219ov, IOEL. La trasformazione del primo carro avvenne l'anno successivo. Lo standard seguito era NATO. Vennero migliorati i sistemi d'arma a bordo. Il TR-85M1 \u00e8 di fatto un carro nuovo rispetto al T-55, con possibilit\u00e0 di operare anche di notte, sistemi di stabilizzazione al tiro come nel carro francese Leclerc.\nUtilizzatori.\nNel 1993, la Romania aveva 632 TR-85. Nel 2008, 265 TR-85. Nel 2010 secondo il Institutului Interna\u021bional de Studii Strategice, 249 TR-85 e 54 TR-85M1."}
{"id": "2406407", "revid": "287204", "url": "https://it.wikipedia.org/wiki?curid=2406407", "title": "L'anello maledetto", "text": "L'anello maledetto (\"Horrors of the Black Ring\") \u00e8 l'ottantesimo libro della serie horror per ragazzi \"Piccoli brividi\", scritta da R. L. Stine.\nTrama.\nLa storia parla di una ragazza chiamata Beth Welch, che ha una sorella rompiscatole chiamata Amanda ed \u00e8 spesso infastidita da un compagno di scuola chiamato Anthony Paul Gonzales. La sua insegnante \u00e8 una giovane bella e buona chiamata Melanie Gold, che porta tuttavia al dito uno strano anello nero con un volto sopra che le \u00e8 impossibile levare.\nUn giorno, dopo scuola, Beth salva un uccellino che stava per essere schiacciato dalla bicicletta di Anthony. Lo porta a casa e lo chiama Cippy.\nBeth scopre inoltre che sulla lavagna della sua classe \u00e8 stato scritto che la festa di primavera, evento organizzato dalla scuola, era destinata a finire male; pensa che sia stata scritta da Anthony, ma poi riceve una telefonata in cui le viene trasmesso un simile messaggio... e scopre che sua sorella \u00e8 al telefono.\nNel frattempo a scuola accadono alcuni incidenti (come vermi nei dolci per la festa), ma Beth e i suoi amici decidono di proseguire lo stesso con i preparativi. La festa procede come previsto e tutto pare andare bene, finch\u00e9 un uomo mascherato rapisce Amanda, mentre nella palestra in cui si svolge il party avvengono diversi incidenti (come attacchi di sciami di vespe). La polizia riesce per\u00f2 a catturare il rapitore: la signora Melanie!\nMentre viene portata via, le cade l'anello nero, che viene raccolto e indossato da Beth; la ragazza si accorge per\u00f2 di non riuscire pi\u00f9 a toglierlo. Da quel momento comincia a sentirsi violenta, e a fare un sacco di scherzi perfidi ai compagni di scuola (distrugge la bici e gli occhiali di Anthony e chiude un ragazzo in un armadietto). Ben presto, Beth capisce che \u00e8 l'anello a renderla malvagia. Torna a casa tentando di toglierselo, ma non ci riesce: dal gioiello esce lo spirito malvagio che lo infesta e cerca di catturarla. All'ultimo secondo riesce per\u00f2 a togliersi l'anello e a infilarlo alla zampa di Cippy, ormai morente; lo spirito viene dunque catturato nel corpo dell'uccellino e muore assieme ad esso.\nDopo aver sepolto Cippy e l'anello, e quando sembra tutto concluso, la sorella Amanda torna a casa con un anello nero (proprio come quello che aveva Beth) e anche questo ha una faccia sopra."}
{"id": "2406417", "revid": "1005847", "url": "https://it.wikipedia.org/wiki?curid=2406417", "title": "Elezioni presidenziali in Colombia del 2002", "text": "Le elezioni presidenziali in Colombia del 2002 si tennero il 26 maggio.\nInizialmente il favorito alla corsa presidenziale era il leader del Partito Liberale Colombiano, di centro-sinistra Horacio Serpa Uribe a seguito della delusione popolare del governo di centrodestra in carica dal 1998. Tuttavia all'interno dei liberali non tutti erano favorevoli alla candidatura di Serpa ed una minoranza capeggiata dall'ex governatore del dipartimento di Antioquia \u00c1lvaro Uribe V\u00e9lez ha costituito il movimento Primero Colombia di ispirazione centrista.\nDurante la campagna elettorale il candidato liberale cala nelle intenzioni di voto a favore del dissidente Uribe che successivamente viene sostenuto dai conservatori: inizialmente avevano espresso un altro candidato ma nel timore di ottenere una debacle elettorale hanno preferito ritirarsi.\nUribe viene eletto al primo turno con il 53% dei voti sconfiggendo la candidatura progressista."}
{"id": "2406424", "revid": "339392", "url": "https://it.wikipedia.org/wiki?curid=2406424", "title": "Akashi Kaikyo Bridge", "text": ""}
{"id": "2406428", "revid": "712828", "url": "https://it.wikipedia.org/wiki?curid=2406428", "title": "Biscus", "text": ""}
{"id": "2406429", "revid": "2166030", "url": "https://it.wikipedia.org/wiki?curid=2406429", "title": "Mengugekidi", "text": "La dinastia dei Mengugekidi costitu\u00ec il Beilikato turco mengugekide (chiamato anche \"Meng\u00fc\u00e7l\u00fc\" o \"Mengujek\") nell'Anatolia del XII secolo, subito dopo la Battaglia di Manzikert. Il Beilikato mengugekide quindi fu un'entit\u00e0 politica, creata in quello che gli storici definiscono \"primo periodo\", nelle regioni di Erzincan, Kemah e Divri\u011fi, nell'Anatolia orientale, riuscendo a mantenerlo in vita nei secoli XII e XIII.\nMeng\u00fccek Gazi.\nAssai poco si conosce dell'eponimo fondatore della dinastia, Meng\u00fccek Gazi. Egli fu probabilmente uno dei comandanti inviati dal Sultano dei Grandi Selgiuchidi, Alp Arslan, perch\u00e9 occupasse parti dell'Anatolia dopo la clamorosa vittoria turca a Manzikert ai danni dell'Impero bizantino e del suo Imperatore Romano IV Diogene. Il Beilikato che egli cre\u00f2 sembra infatti sia stato fondato proprio negli anni immediatamente seguenti alla battaglia.\nLa Grande Moschea di Divri\u011fi.\nLa dinastia mengugekide \u00e8 innanzi tutto ricordata per i monumenti da essa eretti a Divri\u011fi. La Grande Moschea fu edificata nel 1228 da Meng\u00fcceko\u011flu Ahmed Shah. L'annesso centro medico, o \"Dar\u00fc\u015f\u015fifa\", fu costruita nel medesimo anni da Turan Melek Sultan, figlia del governante mengugekide di Erzincan, Fahreddin Behram Shah. Entrambe le costruzioni sono state incluse dall'UNESCO nella lista relativa al Patrimonio dell'umanit\u00e0."}
{"id": "2406437", "revid": "767487", "url": "https://it.wikipedia.org/wiki?curid=2406437", "title": "Croce Rossa del Lesotho", "text": "La Societ\u00e0 della Croce Rossa del Lesotho \u00e8 la societ\u00e0 nazionale di Croce Rossa del Regno del Lesotho, stato dell'Africa del sud. Conta circa 7350 volontari (nel 2007).\nStoria.\nLa LRCS \u00e8 stata ufficialmente riconosciuta come societ\u00e0 nazionale di Croce Rossa con Atto del Parlamento n\u00ba31 del 1967.\nOrganizzazione.\nA capo dell'associazione \u00e8 il re, attualmente Letsie III del Lesotho. \nLa sede si trova nella capitale Maseru al n\u00ba 23 di Mabile Road."}
{"id": "2406439", "revid": "729019", "url": "https://it.wikipedia.org/wiki?curid=2406439", "title": "Anna Aleksandrovna Timofeeva-Egorova", "text": "Fu pilota nell'Aviazione Militare Sovietica (VVS) durante la seconda guerra mondiale.\nImparate le tecniche di volo divenne istruttore prima della guerra, quindi fu volontaria al fronte dopo l'invasione tedesca.\nNel 1941-42 su un biplano in legno, il Polikarpov Po-2, port\u00f2 a termine missioni di ricognizione e di rifornimento per il 130\u00ba Squadrone di collegamento. Dopo essere stata abbattuta si trasfer\u00ec nel 1943 all'805\u00ba Reggimento di attacco dell'Aviazione e effettu\u00f2 pi\u00f9 di 270 missioni di volo sull'Ilyushin Il-2 \"Shturmovik,\" tra le quali battaglie sopra la Penisola di Taman', la Crimea e la Polonia.\nNell'agosto del 1944, durante una missione mirata a distruggere le forze tedesche attestate presso la testa di ponte di Magnuszew presso Varsavia, l'aereo della Egorova fu colpito dal fuoco della contraerea che uccise il mitragliere di coda e incendi\u00f2 il velivolo.\nVolando ad assetto invertito Egorova fu ustionata mentre abbandonava l'aereo a ridotta altitudine; il suo paracadute si apr\u00ec solo parzialmente e toccando il suolo si procur\u00f2 fratture ossee e altre lesioni interne.\nIl primo soccorso le fu fornito dai tedeschi che la catturarono, i quali la trasferirono poi ad un campo di prigionia per militari.\nAlla base aerea di partenza fu presunta la morte di Egorova e le fu assegnato lo status \"postumo\" di Eroe dell'Unione Sovietica, anche se in realt\u00e0 era stata internata in un campo di prigionia tedesco, dove le sue ferite furono curate dal dottor Georgij Sinjakov.\nIl 31 gennaio del 1945 Egorova fu liberata dalle forze armate sovietiche che smantellarono il campo di prigionia di K\u00fcstrin dove era al momento detenuta.\nYegorova fu arrestata dalla NKVD in quanto sospettata di tradimento e fu interrogata con continuit\u00e0 per 11 giorni (Stalin e la legge sovietica del tempo consideravano ogni cittadino sovietico che fosse stato catturato vivo dal nemico un potenziale traditore, passibile anche di condanna a morte o di una pena detentiva presso un battaglione punitivo.\nDopo che alcuni commilitoni anch'essi ex prigionieri di guerra ebbero garantito per le ferite subite e per il contegno osservato durante la prigionia Yegorova fu rilasciata, ma i sospetti e la persecuzione contro di lei proseguirono per parecchi anni.\nIl suo servizio presso le Forze Armate Sovietiche fu interrotto nel 1945 per \"ragioni mediche\".\nNel 1961 la \"Literaturnaja Gazeta\" le dedic\u00f2 un articolo e nel 1965 le fu infine conferita la medaglia di Eroe dell'Unione Sovietica."}
{"id": "2406445", "revid": "1926649", "url": "https://it.wikipedia.org/wiki?curid=2406445", "title": "Bologna Football Club 1987-1988", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1987-1988.\nStagione.\nDopo sei stagioni di assenza dalla Serie A, cinque tra i cadetti e una in Serie C1 il Bologna nella stagione di Serie B 1987-1988 si classifica al primo posto con 51 punti, facendo cos\u00ec il suo rientro nella massima divisione. Sale di categoria con il Lecce, la Lazio e l'Atalanta. La coppia formata dal presidente Gino Corioni e dal tecnico Luigi Maifredi corona il sogno della promozione, disputando un sontuoso campionato. Nettamente in testa con 27 punti al termine del girone di andata, ha poi controllato, nel girone di ritorno, tranquillamente il gruppo delle inseguitrici, praticando un calcio di ottima fattura, il calcio spumeggiante e spettacolare voluto da Gigi Maifredi, votato pi\u00f9 all'attacco che a difendersi, come dimostrano le 62 reti segnate e le 37 reti subite. Con 21 reti la punta bolognese Lorenzo Marronaro ha vinto la classifica dei marcatori. Al festival del gol hanno partecipato con 12 reti a testa tra Coppa Italia e campionato, anche Loris Pradella e Fabio Poli.\nIn Coppa Italia il Bologna ha superato il primo turno, disputato prima del campionato, nel primo girone di qualificazione, che ha vinto con 11 punti insieme al Verona. A gennaio disputa gli ottavi di finale con l'Inter, ma viene eliminato nel doppio confronto con due sconfitte: (1-3) in casa e (3-0) a Milano. Per questa stagione nei gironi di qualificazione della Coppa Italia, si fanno esperimenti, la vittoria vale 3 punti, e in caso di pareggio, come accaduto al Bologna a Ferrara e a Messina, si tirano i calci di rigore, che assegnano 2 punti a chi vince e uno a chi perde.\nMaglie e sponsor.\nLe maglie adottate per la stagione 1987-1988 sono a 4 strisce verticali rossobl\u00f9, pantaloncini blu o bianchi e calzettoni blu, la divisa di riserva \u00e8 completamente bianca. Lo sponsor della stagione \u00e8 Segafredo e lo sponsor tecnico NR."}
{"id": "2406450", "revid": "287204", "url": "https://it.wikipedia.org/wiki?curid=2406450", "title": "Dominika Cibulkova", "text": ""}
{"id": "2406451", "revid": "124387330", "url": "https://it.wikipedia.org/wiki?curid=2406451", "title": "Pallavolo Sabini", "text": "Il Gruppo Sportivo Pallavolo \"Giorgio Sabini\", noto semplicemente come Pallavolo Sabini, \u00e8 una societ\u00e0 pallavolistica maschile italiana con sede a Castelferretti, frazione di Falconara Marittima.\nLa prima squadra della Sabini milita in Serie B nazionale ma vanta importanti trascorsi in categorie superiori, tra i quali spiccano tre stagioni giocate in Serie A2 a met\u00e0 degli anni 80 del XX secolo.\nStoria.\nDalla nascita alla Serie B nazionale.\nIl Gruppo Sportivo \"G. Sabini\" nasce negli anni 60 del Novecento negli ambienti dell'oratorio parrocchiale di Castelferretti, popolosa frazione di Falconara Marittima, in provincia di Ancona.\nDopo l'inizio dell'attivit\u00e0 sotto l'egida del Centro Sportivo Italiano, nel 1966 giunge l'affiliazione alla FIPAV e arrivano in maniera immediata anche i primi successi sportivi: alla prima partecipazione della sua storia la Sabini conquista il campionato di Promozione e si ripete anche l'anno successivo vincendo il torneo regionale di Serie D.\nDopo sette campionati consecutivi disputati in Serie C nazionale, nella stagione 1974-75 giunge per la Sabini la promozione in Serie B: proprio in occasione del salto di categoria si affaccia in prima squadra un giovane destinato a un futuro ricco di successi nell'ambito della pallavolo mondiale, ovvero Roberto Masciarelli.\nLa Smalvic e l'approdo in Serie A2.\nL'arrivo della ditta Smalvic come sponsor principale permette alla Sabini di fare un ulteriore salto di qualit\u00e0 e di arrivare, in maniera forse anche inattesa, alla promozione in Serie A2. La prima stagione nel campionato cadetto (1982-83) vede la Sabini ben figurare e conquistare la salvezza grazie a una rosa composta essenzialmente da talenti locali, tra cui Masciarelli, Colella, Farinelli e Pulita, ai quali vengono affiancati Amadei e l'esperto argentino Carlos Enrique Wagenpfeil.\nNon va altrettanto bene nel campionato successivo quando, a seguito di una serie di vicissitudini negative, tra cui alcune cessioni e le dimissioni dell'allenatore, i biancazzurri retrocedono in Serie B, destinati comunque a rimanerci una sola stagione. Nel 1984-85, infatti, la Sabini disputa nuovamente la Serie A2, affrontando per\u00f2 una nuova retrocessione e salutando in maniera definitiva il palcoscenico della Serie A.\nDa allora le sorti della Sabini hanno visto la prima squadra biancazzurra disputare qualche campionato di Serie B1 e diversi tornei di Serie B2, rimanendo comunque una delle principali compagini della pallavolo marchigiana: tra il 2013 e il 2019 il sodalizio castelfrettese ha conquistato 13 titoli regionali giovanili, sfiorando in qualche occasione addirittura il titolo italiano. Dopo un decennio (tra il 2011 e il 2021) di partecipazione al campionato regionale di Serie C (con una parentesi in Serie D nella stagione 2016-2017), la prima squadra ha ottenuto una promozione che catapulta nuovamente la Sabini a livello Nazionale, la Serie B unica 2021-2022. "}
{"id": "2406452", "revid": "1226", "url": "https://it.wikipedia.org/wiki?curid=2406452", "title": "Royal Botanic Gardens di Kew", "text": ""}
{"id": "2406455", "revid": "1005847", "url": "https://it.wikipedia.org/wiki?curid=2406455", "title": "Elezioni presidenziali in Colombia del 1990", "text": "Le elezioni presidenziali in Colombia del 1990 si tennero il 27 maggio.\nIl processo elettorale fu caratterizzato da una serie di violenze estreme dirette dal narcotraffico, guidato da Pablo Escobar; quattro furono i candidati alla presidenza assassinati: Jaime Pardo Leal, Bernardo Jaramillo Ossa, Luis Carlos Gal\u00e1n e Carlos Pizarro. Il candidato del partito socialdemocratico, il Partito Liberale Colombiano, C\u00e9sar Gaviria vinse le elezioni con quasi il 48% dei suffragi."}
{"id": "2406458", "revid": "268111", "url": "https://it.wikipedia.org/wiki?curid=2406458", "title": "LRCS", "text": ""}
{"id": "2406460", "revid": "1543377", "url": "https://it.wikipedia.org/wiki?curid=2406460", "title": "Statistiche della nazionale di rugby a 15 della Francia", "text": "Sono qui di seguito elencate le statistiche relative ai \"test match\" disputati dalla Nazionale francese di rugby a 15 dal 1906 a oggi.\nTutte le statistiche sono aggiornate al 27 giugno 2009.\nStatistiche di squadra.\nConfronti totali con le altre Nazionali.\nVengono considerati in questa tabella solo gli incontri ufficialmente riconosciuti come \"Full International\". Non vengono conteggiati quindi incontri contro rappresentative locali, squadre di club o selezioni diverse dalla Nazionale maggiore (es. i Barbarians o le selezioni A, B, XV \"et alii\"). \"(Tabella aggiornata al 15-3-2014)\""}
{"id": "2406475", "revid": "465169", "url": "https://it.wikipedia.org/wiki?curid=2406475", "title": "Non smettere di sognare", "text": "Non smettere di sognare \u00e8 un film per la televisione scritto da Luca Biglione e Herbert Simone Paragnani e diretto da Roberto Burchielli con Alessandra Mastronardi e Roberto Farnesi.\n\u00c8 andato in onda il 3 giugno 2009 su Canale 5. Si tratta della prima produzione Mediaset realizzata in alta definizione e le cui scene sono state in gran parte girate entro i locali e gli studi (in particolare nello studio 9) dei principali stabilimenti televisivi Mediaset, a Cologno Monzese (MI).\nIl titolo della prima serie prende il nome di \"Al di l\u00e0 dei sogni\" e si basa sullo show Non smettere di sognare.\nNel 2011 va in onda su Canale 5 una serie televisiva omonima, stavolta col titolo del programma preso in oggetto dal film, appunto Non smettere di sognare, basata su questo film, con Roberto Farnesi, Giuliana De Sio e Katy Saunders al posto di Alessandra Mastronardi.\nTrama.\nStella (Alessandra Mastronardi) vede la sua vita cambiare quando da bambina a 8 anni, dopo aver superato l'esame di ammissione alla Scuola Internazionale di danza di Milano, sua madre muore. Sar\u00e0 costretta a lavorare, dieci anni dopo, nel porto di Genova come operaia adibita alla pulitura del pesce di giorno e come cubista di notte. \u00c8 proprio nella discoteca dove lei lavora che incontra Lorenzo Molinari (Roberto Farnesi), con il quale vivr\u00e0 poi una storia d'amore. Nonostante la sua vita sia stata sconvolta dalla morte della mamma, continua ad allenarsi e a credere nel suo sogno di diventare ballerina. Il suo padre adottivo, Luigi, \u00e8 un alcolista disoccupato che vive sulle spalle di Stella e della sorella Anna. Stanca della sua situazione familiare, decide di raggiungere Anna a Milano, anche perch\u00e9 \u00e8 stata convocata per un'audizione all'Accademia di danza, dove per\u00f2 verr\u00e0 rifiutata, anche se la sua \u00e8 un'esibizione favolosa. Cos\u00ec va a vivere con la sorella Anna, in una casa che condivide con Lisa, ex modella, Marco, giornalista, e Massimo, futuro comico innamorato segretamente di Anna. Bench\u00e9 il provino non sia andato come Stella sperasse, riuscir\u00e0 a rifarsi vincendo il reality show \"Non smettere di sognare\", nome ideato da Lorenzo mentre cenava con Stella, che gli confessa che sua madre, prima di morire, le aveva detto che \"qualunque cosa succeda non bisogna mai smettere di sognare, perch\u00e9 \u00e8 proprio quando smetti di sognare che inizi a morire\". Dopo la penultima puntata del reality Stella si ritrova con la rivale Alessia in finale, ma Massimo le telefona dicendole di andare in ospedale perch\u00e9 Anna ha avuto un incidente poich\u00e9 si era ubriacata, dopo aver scoperto che il fidanzato Marco la tradiva. In ospedale giunge anche Luigi, il patrigno delle due ragazze, che si scusa con Stella per i brutti anni che ha fatto passare alle due figlie e rivela di essere riuscito a smettere di bere e di aver trovato lavoro. Infine la incoraggia a vincere la trasmissione.\nE, come ogni fiaba a lieto fine che si rispetti, Anna si risveglia dal coma e Massimo le confessa i suoi sentimenti mentre Stella vince il reality, battendo la perfida Alessia, e vive per sempre felice e contenta con Lorenzo.\nAscolti.\nIl film \u00e8 stato seguito da 6.744.000 telespettatori con il 30,71% di share.\nCameo.\nNel film compare in un cameo l'attore Massimo Boldi che interpreta se stesso.\nFa comparsa in discoteca anche Marco Mariella e il cantante italiano hip-hop soul Tormento."}
{"id": "2406477", "revid": "133248", "url": "https://it.wikipedia.org/wiki?curid=2406477", "title": "Grandi Selgiuchidi", "text": ""}
{"id": "2406479", "revid": "1305772", "url": "https://it.wikipedia.org/wiki?curid=2406479", "title": "Gran Turismo (videogioco 2009)", "text": " \u00e8 un simulatore di guida per PlayStation Portable sviluppato da Polyphony Digital e pubblicato da Sony Computer Entertainment il 1\u00ba ottobre 2009.\nIl gioco fu annunciato alla conferenza Sony dell'Electronic Entertainment Expo del 2004, la stessa conferenza in cui fu annunciata la console PlayStation Portable. Dopo 5 anni di indiscrezioni e speculazioni, \u00e8 stato presentato nuovamente all'E3 il 2 giugno 2009 con una demo giocabile. Il videogioco \u00e8 stato uno dei titoli di lancio della PSP Go.\nDettagli.\n\"Gran Turismo\" \u00e8 disponibile sia come UMD nei negozi che come gioco scaricabile online dal PlayStation Store dal 1\u00ba ottobre 2009 in tutto il mondo.\nNel gioco sono presenti 800 automobili e 35 piste derivate da \"Gran Turismo 4\", con oltre 60 configurazioni (si vocifera per\u00f2 che nel gioco siano nascoste altre 100 auto, e grazie a dei codici sono stati trovati 3 tracciati funzionanti aggiuntivi, non inclusi nell'elenco, provenienti dai precedenti episodi di \"Gran Turismo\"). Le partite in multiplayer sono possibili grazie alla connessione WLAN della PSP in modalit\u00e0 Ad-Hoc. Nelle gare singole sono presenti, oltre al giocatore, solamente altri 3 avversari (a differenza dei classici 5 dei capitoli precedenti su PlayStation e PS2).\nUna novit\u00e0 di questo titolo \u00e8 la possibilit\u00e0 di scambiare le auto tra i giocatori. Tutti i veicoli del gioco possono essere ottenuti solo mediante lo scambio tra i giocatori. Macchine differenti hanno diverse regole di scambio, e alcune di esse devono essere guadagnate.\nEsattamente come nelle versioni precedenti della saga manca un sistema di danni alle vetture, la guida per\u00f2 \u00e8 molto simulativa e il comportamento delle automobili varia molto a seconda della pista e dell'auto scelta.\nInoltre sono stati riprodotti tutti gli abitacoli completi di specchietti retrovisori.\nVersioni speciali.\nSono uscite anche due Special Edition di \"Gran Turismo\" per la PSP. La prima \u00e8 \"Gran Turismo PSP Collector's Edition\", una versione del gioco che include una vettura in esclusiva, la potentissima Bugatti Veyron 16.4 nera, ufficialmente la macchina di serie pi\u00f9 potente al mondo. Oltre a questo il gioco \u00e8 venduto in uno speciale box e conta cinque speciali artwork della Bugatti Veyron. La seconda Special Edition \u00e8 invece la \"Gran Turismo Edition PlayStation Portable\", una versione speciale della console PSP 3000 impreziosita con ornamenti di GT in stile Titanium.\nInoltre, all'interno della confezione, si trova un buono esclusivo per scaricare dal PlayStation Network una fantastica Corvette ZR1 bianca. Entrambe le Special Edition sono state disponibili in contemporanea alla\nversione standard del gioco, del 1\u00ba ottobre 2009, giorno in cui \u00e8 stata pubblicata la nuova PSP Go, si era annunciato che chi registrava la console prima del 10 ottobre 2009, poteva scaricare il gioco gratuitamente.\nAccoglienza.\nLa rivista \"Play Generation\" diede al gioco un punteggio di 85/100, trovando che l'assenza della modalit\u00e0 Gran Turismo fosse l'unica pecca di un titolo al limite della perfezione."}
{"id": "2406480", "revid": "359266", "url": "https://it.wikipedia.org/wiki?curid=2406480", "title": "Turbocodici", "text": ""}
{"id": "2406481", "revid": "436907", "url": "https://it.wikipedia.org/wiki?curid=2406481", "title": "Poison (The Prodigy)", "text": "Poison \u00e8 un singolo del gruppo musicale britannico The Prodigy, pubblicato il 6 marzo 1995 come quarto estratto estratto dal secondo album in studio \"Music for the Jilted Generation\".\nTracce.\nTesti e musiche di Liam Howlett e Keith Palmer, eccetto dove indicato"}
{"id": "2406483", "revid": "767487", "url": "https://it.wikipedia.org/wiki?curid=2406483", "title": "Croce Rossa liberiana", "text": "La Croce Rossa liberiana \u00e8 la societ\u00e0 nazionale di Croce Rossa della Repubblica della Liberia, stato dell'Africa occidentale."}
{"id": "2406484", "revid": "30677", "url": "https://it.wikipedia.org/wiki?curid=2406484", "title": "LNRCS", "text": ""}
{"id": "2406486", "revid": "30677", "url": "https://it.wikipedia.org/wiki?curid=2406486", "title": "Liberia National Red Cross Society", "text": ""}
{"id": "2406492", "revid": "125113105", "url": "https://it.wikipedia.org/wiki?curid=2406492", "title": "Mario Bombardieri", "text": ""}
{"id": "2406498", "revid": "1566286", "url": "https://it.wikipedia.org/wiki?curid=2406498", "title": "Germana Dominici", "text": "Biografia.\nSecondogenita dell'attore e doppiatore Arturo Dominici, ha iniziato la sua carriera nella C.D. negli anni settanta, per poi diventare socia del Gruppo Trenta nel 1982. Nel 2010 si \u00e8 ritirata dall'attivit\u00e0.\n\u00c8 zia della doppiatrice Lilli Manzini e dell'imitatrice Francesca Manzini. \u00c8 inoltre vedova del produttore cinematografico Enrico Bomba, con il quale ha avuto la figlia Federica, anch'essa doppiatrice."}
{"id": "2406502", "revid": "123885402", "url": "https://it.wikipedia.org/wiki?curid=2406502", "title": "Olocausto (miniserie televisiva)", "text": "Olocausto (\"Holocaust\") \u00e8 una miniserie televisiva statunitense del 1978 diretta da Marvin J. Chomsky che racconta l'olocausto attraverso il vissuto di due famiglie tedesche, una ebrea, i Weiss, ed una, i Dorf, il cui padre di famiglia, spinto dalla disoccupazione, si arruola nelle SS fino a diventare uno spietato criminale di guerra al fianco di Hitler. L'argomento era un'occasione per rappresentare sullo schermo l'atrocit\u00e0 e la follia dei crimini nazisti contro gli ebrei, trattando direttamente argomenti come la creazione dei ghetti e l'uso delle camere a gas. \nLo sceneggiato all'uscita fece il giro del mondo, innescando una serie di dibattiti sull'argomento, in un periodo in cui non veniva trattato apertamente dall'opinione pubblica. La sua proiezione in Germania forn\u00ec l'occasione per una revisione delle posizioni sulle responsabilit\u00e0 del popolo tedesco.\nTrama.\nBerlino, 1935. La famiglia Weiss vive una vita serena ed agiata: il padre Josef \u00e8 un affermato medico generico mentre il figlio Karl, un giovane pittore, \u00e8 appena convolato a nozze con Inga, una ragazza cattolica che assiste la moglie di Erik Dorf, un avvocato disoccupato che, conoscendo il capo della Gestapo Reinhard Heydrich, viene convinto ad entrare come ufficiale nelle SS come suo attendente. Le leggi razziali e le mire espansionistiche di Adolf Hitler fanno tuttavia precipitare la Germania dapprima in una limitazione dei diritti civili agli Ebrei, quindi in una serie di violenze nei loro confronti, culminando nella notte dei cristalli, e successivamente, dopo l'Anschluss e l'occupazione della Cecoslovacchia, nell'eliminazione sistematica.\nIl conflitto devasta il destino delle due famiglie. Karl Weiss viene imprigionato nel campo di concentramento di Buchenwald con l'accusa di \"spionaggio\", subendo numerose torture. Suo fratello Rudi fugge da Berlino riparandosi in Cecoslovacchia, e poi tra i partigiani sovietici dopo l'invasione nazista del suolo russo nella famigerata operazione Barbarossa. La figlia minore dei Weiss, caduta in stato catatonico a seguito di uno stupro, \u00e8 tra le prime vittime della camera a gas a motore, applicata inizialmente sui disabili. Stessa sorte, con lo Zyklon B, per i suoi genitori: suo padre Josef, ormai malato ed inabile al lavoro, nel campo di concentramento di Auschwitz e sua madre Berta, destinata alla morte appena arrivata nel campo; suo zio Moses muore durante la rivolta del ghetto di Varsavia, Karl - essendo un pittore - fa parte degli artisti chiusi a Terez\u00edn. Accusato di essere sovversivo, viene bastonato in un forte, dove gli maciullano le mani: spedito ad Auschwitz, vi muore di stenti poco prima dell'evacuazione del campo.\nPer un periodo, Inga \u00e8 libera, in cambio di favori sessuali ad un ufficiale delle SS innamoratosi di lei; per\u00f2, poi, preferisce la prigionia nei campi nazisti.\nErik Dorf diviene un freddo burocrate della morte, attraversando, costantemente presente, tutte le fasi dello sterminio. Diventa uno degli ufficiali di Paul Blobel, fino al massacro di Babij Jar, conosce Heydrich alla conferenza di Wannsee, in cui si defin\u00ec la soluzione finale ormai gi\u00e0 in atto, viene assunto tra i comandanti di un lager e, infine, arrestato alla fine della guerra dagli Alleati. Scoperta la sua complicit\u00e0 ai crimini nazisti, egli muore suicida ingerendo del cianuro, per evitare gli interrogatori. Suo zio Kurt (fratello del padre militante socialista) tiene un duro discorso ai nipoti orfani, comunque leali all'ideologia paterna. Rudi \u00e8 catturato e mandato a Sobib\u00f3r, dove organizza la fuga; ormai solo, noto per il suo eroismo anti nazista, si arruola in un'organizzazione sionista per la costituzione delle forze armate del nascente stato israeliano e, alla fine della guerra, ritrova Inga, che cresce da sola il figlio avuto da Karl.\nDistribuzione.\nTrasmessa negli Stati Uniti dal 16 al 19 aprile 1978 sulla rete NBC in 4 puntate da 120 minuti, in Italia la miniserie \u00e8 andata in onda dal 20 maggio al 19 giugno 1979 in prima serata su Rai 1, divisa in 8 puntate da 60 minuti. Successivamente \u00e8 stata replicata sulle reti Fininvest dal 4 al 25 maggio 1986 ogni domenica in prima serata su Canale 5, divisa nelle 4 puntate originali. Nello stesso anno la miniserie integrale \u00e8 stata pubblicata dalla Deltavideo in un cofanetto di 3 VHS, usando un nuovo doppiaggio realizzato a Milano.\nLa miniserie torner\u00e0 un'ultimissima volta in televisione, sempre nella versione in 4 puntate, su Italia 7 per quattro domeniche consecutive dal 12 febbraio al 5 marzo 1989.\nNel 2010 Dall'Angelo Pictures ha distribuito la miniserie integrale in un cofanetto da 3 DVD, usando il doppiaggio originale della versione Rai. Come nell'edizione statunitense, il girato \u00e8 stato tuttavia accorciato di 30 minuti e portato alla durata totale di 445 minuti.\nCritica.\nNonostante l'apprezzato successo, la miniserie venne anche criticata. Famoso l'intervento del regista e giornalista Claude Lanzmann, che dalle pagine de \"Les Temps Modernes\" accus\u00f2 \"Olocausto\" di rappresentare la Shoah adottando gli schemi classici del dramma americano, volti a creare partecipazione emotiva nello spettatore, e quindi non adatti in quanto a rischio di appiattire e sminuire l'enormit\u00e0 del dramma dello sterminio degli ebrei, giudicata irrappresentabile. Al contrario, il filosofo e scrittore tedesco G\u00fcnther Anders difese la miniserie, riconoscendole diversi meriti. Tra questi quello di presentare le vittime \"come persone\", perch\u00e9 \"ci\u00f2 che dobbiamo fare, e ci\u00f2 che il film ha fatto, \u00e8 \"ritrasformare le cifre in esseri umani\". E mostrare come \"i sei milioni di gassati siano stati sei milioni di individui\"\" (G. Anders, \"Dopo Holocaust, 1979\", Bollati Boringhieri, p. 19)."}
{"id": "2406508", "revid": "785863", "url": "https://it.wikipedia.org/wiki?curid=2406508", "title": "Willy Moser", "text": "Biografia.\nDi origine austriaca, Moser inizia l'attivit\u00e0 come attore nel teatro dialettale italiano, all'interno della Compagnia di Cesco Baseggio, sia nelle opere goldoniane che in altri lavori in dialetto veneto, recitando di frequente anche nelle versioni televisive RAI, delle commedie teatrali.\n\u00c8 noto per aver prestato la sua voce in numerosi cartoni animati, tra i suoi ruoli pi\u00f9 noti, Shaggy in Scooby Doo e Bugs Bunny e soprattutto Luca Tortuga dando al personaggio un accento francese. Ha fondato la societ\u00e0 di doppiaggio Mops Film.\n\u00c8 stata la prima voce di Kermit la Rana nel Muppet Show.\nMoser mor\u00ec a Roma il 2 novembre 1994 a causa di un tumore del fegato."}
{"id": "2406511", "revid": "2184720", "url": "https://it.wikipedia.org/wiki?curid=2406511", "title": "Pacha (discoteca)", "text": "Pacha \u00e8 un gruppo spagnolo con sede a Ibiza che detiene alcuni tra i pi\u00f9 famosi clubs al mondo. Il primo club fu aperto a Sitges fuori Barcellona nel 1967. Tuttora, il Pacha di Ibiza \u00e8 uno dei locali pi\u00f9 famosi e prestigiosi al mondo secondo DJ Magazine.\nFranchising.\nOggi ci sono club Pacha nelle seguenti localit\u00e0, tra cui 14 in Spagna:\nPacha Magazine.\nC'\u00e8 anche un \"Pacha Magazine\" scaricabile dal sito ufficiale."}
{"id": "2406514", "revid": "125874178", "url": "https://it.wikipedia.org/wiki?curid=2406514", "title": "Renee Montoya", "text": "Renee Maria Montoya \u00e8 un personaggio immaginario creato per la serie animata \"Batman\". Compare anche nel seguito \"Batman - Cavaliere della notte\". Nel marzo 1992 viene introdotta nella continuity del DC Universe in \"Batman\" n. 475.\n\u00c8 stato classificato come l'80\u00b0 personaggio pi\u00f9 grande dei fumetti di tutti i tempi secondo la rivista Wizard, mentre il sito IGN l'ha inserita all'87\u00ba posto nella classifica dei pi\u00f9 grandi eroi dei fumetti.\nDescrizione.\nMontoya \u00e8 un'agente di polizia di Gotham City. Appena promossa ad agente investigativo viene inviata a operare con il rude Harvey Bullock, di cui diviene grande amica. Entrambi dimostrano grande rispetto nei confronti del commissario James Gordon.\nPoliziotta capace, onesta e coraggiosa, riconosce in Batman un valido sostegno nella lotta contro la criminalit\u00e0, sebbene in pubblico sia tenuta a condannare l'attivit\u00e0 dei giustizieri. Renee \u00e8 di orientamento sessuale omosessuale, e ha una relazione con la seconda e fortissima Batwoman (Katherine Kane).\nStoria editoriale.\nNella serie a fumetti \"\", Montoya ricopre un ruolo molto importante, in quanto sceglie di restare a Gotham, sconvolta da un terremoto, combattendo al fianco di Gordon, Bullock, Sarah Essen e dei pochi agenti rimasti. Due Facce si innamora di lei, sviluppando un'ossessione che la costringe a rivelare la propria omosessualit\u00e0. Tale notizia non viene presa bene dai suoi genitori, immigrati dominicani molto religiosi che la ripudiano. Una volta che la citt\u00e0 viene ricostruita, Bullock viene promosso, e Montoya inizia a lavorare in coppia con Crispus Allen, che cerca di difendere quando viene accusato dell'omicidio del Ragno Nero. Quando il compagno viene a sua volta ucciso, fallisce nel tentativo di incastrare Jim Corrigan, il suo assassino, ragion per cui lascia il dipartimento di polizia.\nIn \"52\", a seguito di una caduta nell'alcolismo, viene contattata dall'investigatore Vic Sage, alias Question, che, malato di cancro, desidera fare di lei il proprio erede. Prende le lezioni di autodifesa da Richard Dragon, uno dei maggior esperti di arti marziali al mondo, gi\u00e0 maestro di Sage, e diviene la nuova Question.\nDoppiatori.\nin \"Batman\" il personaggio di Montoya \u00e8 doppiato in lingua inglese da Ingrid Oliu e Liane Schirmer, mentre in italiano ha la voce di Dania Cericola. Nell'adattamento di \"\" \u00e8 invece doppiata da Lorelei King. Infine, nella serie animata \"Gotham Girls\", \u00e8 doppiata da Adrienne Barbeau."}
{"id": "2406520", "revid": "812213", "url": "https://it.wikipedia.org/wiki?curid=2406520", "title": "Nino Scardina", "text": "Biografia.\nDebutta nel teatro a Palermo nel 1953 all'et\u00e0 di 16 anni. Nel 1955 si trasferisce a Roma dove inizia la carriera da attore. Nel 1965 Silvio Noto lo avvia al mondo del doppiaggio, nel quale prester\u00e0 la voce ad attori quali Danny DeVito, Gene Wilder e Jacques Tati. Negli anni settanta inizia a doppiare anche alcuni personaggi dei cartoni animati, fra questi Bugs Bunny e Daffy Duck. Negli anni ottanta doppia altri personaggi, tra cui Biscus in \"Lalabel\", Jeff Turner in \"Holly &amp; Benji\", Mister X ne \"L'Uomo Tigre\" e Happosai in \"Ranma \u00bd\", uno dei suoi ruoli pi\u00f9 conosciuti.\nDopo aver lasciato l'attivit\u00e0 di doppiatore (\u00e8 tornato brevemente, diretto da Fabrizio Mazzotta in un paio di film), \u00e8 tornato a lavorare a teatro e come insegnante nella sua scuola chiamata \"Clan dei 100\"."}
{"id": "2406522", "revid": "2176498", "url": "https://it.wikipedia.org/wiki?curid=2406522", "title": "Costa Pacifica", "text": "Costa Pacifica \u00e8 una nave da crociera della compagnia genovese Costa Crociere.\nStoria.\n\u00c8 stata costruita dai cantieri navali della Fincantieri di Genova Sestri Ponente ed \u00e8 stata battezzata a Genova il 5 giugno 2009 assieme alla Costa Luminosa entrando cos\u00ec nel Guinness dei Primati per il primo battesimo di due navi in contemporanea.\nNel 2009 la Costa Pacifica \u00e8 stata lo scenario del telefilm Rex.\nCaratteristiche.\nLa nave dispone di cabine, di cui 91 all'interno dell'area benessere, 521 con balcone privato, 58 suite tutte con balcone privato e 12 all'interno dell'area benessere. Ha un centro benessere denominato \"Samsara Spa\", uno tra i pi\u00f9 grandi su una nave da crociera al momento della costruzione () con cabine ad accesso diretto e il ristorante Samsara, che offre menu equilibrati all'insegna del benessere. Possiede, inoltre 4 piscine di cui due dotate di copertura semovente di cristallo, una a poppa e una al centro della nave. L'area piscina centrale \u00e8 dotata di un maxi schermo cinematografico di .\nI Ponti di \"Costa Pacifica\".\nLa musica \u00e8 il filo conduttore della nave e ad essa sono dedicati i 13 ponti passeggeri:"}
{"id": "2406527", "revid": "97388336", "url": "https://it.wikipedia.org/wiki?curid=2406527", "title": "Gerhard Armauer Hansen", "text": "Biografia.\nHansen nacque a Bergen e studi\u00f2 medicina presso la Kongelige Frederiks Universitet (ora Universit\u00e0 di Oslo), ottenendo la laurea nel 1866. Segu\u00ec un breve tirocinio presso il National Hospital di Christiania ad Oslo e come medico nelle isole Lofoten.\nNel 1868 Hansen ritorn\u00f2 a Bergen per studiare la lebbra lavorando con Daniel Cornelius Danielssen, un noto esperto. Mor\u00ec nel 1912 per una malattia cardiaca della quale soffriva da molti anni."}
{"id": "2406530", "revid": "33751", "url": "https://it.wikipedia.org/wiki?curid=2406530", "title": "M\u00fcngersdorfer Stadion", "text": ""}
{"id": "2406531", "revid": "124846529", "url": "https://it.wikipedia.org/wiki?curid=2406531", "title": "Bruno Cattaneo", "text": "Biografia.\nStorica voce delle serie animate degli anni 70/80 in particolare per il doppiaggio delle due serie di \"Ken il guerriero\" e \"Maison Ikkoku - Cara dolce Kyoko\" di cui diresse il doppiaggio, e quelle dei personaggi di Settembre (\"Calendar Men\") e Boyakki (\"Yattaman\"), si trasfer\u00ec poi in Inghilterra, dove visse fino alla sua morte, avvenuta l'8 maggio 2019."}
{"id": "2406533", "revid": "287204", "url": "https://it.wikipedia.org/wiki?curid=2406533", "title": "Cultura di Narva", "text": "La cultura di Narva, V-IV millennio a.C. ca., fu una cultura archeologica localizzata nelle attuali Estonia, Lettonia, Lituania, Oblast' di Kaliningrad (gi\u00e0 Prussia Orientale), e una porzione adiacente di Polonia e Russia. Si \u00e8 detto fosse succeduta alla mesolitica cultura di Kunda. Denominata cos\u00ec dal fiume Narva, in Estonia, essa abbraccia l'intero neolitico europeo fino all'inizio dell'et\u00e0 del bronzo. La tecnologia era quella basata sulla selce dei cacciatori-raccoglitori, con ceramica attribuita alla cultura del vasellame a pettine.\nAl tempo della cultura della ceramica cordata, vengono riconosciute due varianti distinte, una a nord-est, e un'altra a sud-ovest, con quest'ultima che mostrava caratteristiche della cultura del bicchiere imbutiforme prima, e successivamente elementi delle ceramica cordata e anfore globulari. Tutto ci\u00f2 pu\u00f2 essere visto come intrusivo e, probabilmente, di breve durata.\nLa variante nord-orientale sembra essere rimasta ampiamente indipendente, dando l'impressione di essere autoctona.\nGli elementi sud-occidentali, dunque, possono forse essere identificati con lo strato pi\u00f9 antico della cultura baltica indoeuropea, e anteriori alle lingue Lettoni, Lituane e le ormai estinte prussiane antiche."}
{"id": "2406535", "revid": "729019", "url": "https://it.wikipedia.org/wiki?curid=2406535", "title": "Ernst Hartung", "text": "Biografia.\nI primi anni.\nErnst Hartung nacque nel 1808 a Schwechat presso Vienna, figlio di un ufficiale di stato. Intrapresa la carriera militare entr\u00f2 a far parte dell'accademia del genio di Vienna dove si diplom\u00f2, venendo successivamente assegnato al 1\u00ba reggimento di fanteria come \"F\u00e4hnrich\" il 12 ottobre 1827. Egli prest\u00f2 servizio in questo reggimento per oltre venti anni, venendo quindi promosso Luogotenente il 15 marzo 1831 e Luogotenente Superiore il 16 agosto 1834 rango nel quale prest\u00f2 servizio come aiutante per i successivi tre anni. Promosso Capitano Luogotenente il 1\u00ba maggio 1841, divenne Colonnello il 1\u00ba marzo 1844.\nLa prima campagna in Italia (1848-1849).\nAllo scoppio della guerra in Italia nel 1848, Hartung si trovava col proprio reggimento a Milano, alle dipendenze del Generale Maggiore Ludwig Edler von Wohlgemuth, nel 1\u00ba corpo d'armata del Feldmaresciallo Luogotenente Eugen Wratislaw von Mitrowitz-Nettolitzky. Dopo i combattimenti nelle strade di Milano, dal 18 al 22 marzo di quell'anno, egli partecuip\u00f2 alla ritirata a Verona come parte del 2\u00ba corpo d'armata del Fedlmaresciallo Luogotenente Konstantin d'Aspre von Hoobreuck nella brigata del Generale Maggiore Wilhelm Taxis. Egli prese quindi parte ad una serie di operazioni ritrovandosi il 9 aprile a Valeggio, il 6 maggio a Santa Lucia, il 29 maggio a Curtatone-Montanara, il 3 giugno a Cerlungo ed alla presa di Vicenza il 10 giugno. Hartung si distinse soprattutto in quest'ultima azione a Vicenza e questo acceler\u00f2 di molto la sua promozione che pervenne il 16 giugno 1848 col grado di Maggiore, posto alle dipendenze del Feldmaresciallo Radetzky ed assegnato al 17\u00ba reggimento di fanteria. Come comandante di battaglione, prest\u00f2 servizio nella Battaglia di Custoza il 25 luglio, scontrandosi con il nemico a Ca di Mari il 30 luglio, a Basiasco e Turano il 2 agosto ed a Milano il 4 agosto. Per i suoi meriti nelle azioni belliche del 1848, il 21 gennaio 1850 venne onorato della Croce al Merito Militare austriaca.\nDurante la campagna del 1849 il Maggiore Hartung prese parte all'assalto di Borgo San Siro ed alla Battaglia di Gambol\u00f2 il 21 marzo di quell'anno. Come parte del 1\u00ba corpo d'armata, egli prest\u00f2 servizio nelle brigate dei generali maggiori Strassoldo, Pfannzelter e dell'Arciduca Ernesto. Egli partecip\u00f2 alle azioni di Bologna dall'8 al 15 maggio e fu ad Ancona dal 5 al 18 giugno. Durante questa campagna venne decorato, il 31 marzo, con la croce di Cavaliere di III Classe dell'Ordine della Corona Ferrea e promosso colonnello Luogotenente al 1\u00ba agosto. Egli venne temporaneamente assegnato allo staff di Radetzky come aiutante generale per tre mesi, per poi essere promosso il 5 marzo 1850 al grado di Colonnello, venendo assegnato al 23\u00b0 reggimenti di fanteria del quale poco dopo divenne comandante.\nLa seconda campagna in Italia (1859).\nPromosso Generale Maggiore il 25 settembre 1854, egli assunse il comando di una brigata a Vienna e guid\u00f2 la compilazione del nuovo regolamento di servizio per l'esercito austriaco. Nella campagna del 1859 contro Francia e Piemonte, guid\u00f2 la propria brigata (consistente nel 14\u00ba reggimento di fanteria \"Hessen\" e nel 23\u00ba battaglione di cacciatori), sottoposto alla 3\u00aa armata del Feldmaresciallo Luogotenente Edmund Schwarzenberg, partecip\u00f2 alle azioni militari a Valenza il 3 maggio e poi nella Battaglia di Magenta del 4 giugno, prendendo poi parte alla Battaglia di Solferino e San Martino il 24 giugno di quello stesso anno. Per il valore dimostrato in entrambi i conflitti (anche se la vittoria non fu austriaca), ottenne la croce di Cavaliere di II Classe dell'Ordine della Corona Ferrea per Magenta e quella di Cavaliere dell'Ordine di Leopoldo per Solferino. Alla conclusione degli scontri del 1859, divenne membro della commissione responsabile di redigere un nuovo regolamento per la fanteria.\nGli anni dopo la seconda guerra d'indipendenza italiana.\nIl 15 agosto 1862 venne nominato comandante del litorale austriaco e dell'Istria, con quartier generale a Trieste e venne promosso Feldmaresciallo Luogotenente il 13 agosto 1863. Egli venne nominato \"ad honorem\" colonnello del 47\u00ba reggimento di fanteria il 12 maggio 1864. Quando nell'inverno del 1865 a Trieste scoppi\u00f2 una grande epidemia di colera, Hartung prese delle misure energiche per tempo e la malattia venne debellata per tempo, ricevendo una nota di apprezzamento dall'Imperatore in persona assieme agli auguri di natale il 25 dicembre 1865.\nCon lo scoppio della guerra austro-prussiana ed in Italia nel 1866, Hartung assieme al Feldmaresciallo Luogotenente von Maroi\u010di\u0107 ed al Generale Maggiore von Rodich venne impiegato come comandante di corpo d'armata, gestendo il IX corpo sotto il comando dell'Arciduca Alberto nelle armate del sud. Il 29 agosto 1866, venne insignito della croce di Cavaliere dell'Ordine Militare di Maria Teresa, oltre a godere del titolo di Consigliere Privato dell'Imperatore. Il 20 marzo 1868 venne nominato comandante generale di Vienna e promosso \"Feldzeugmeister\" il 22 aprile dello stesso.\nIl 19 febbraio 1869 divenne Cavaliere di I Classe dell'Ordine della Corona Ferrea e si ritir\u00f2 dal servizio militare il 1\u00ba marzo di quello stesso anno. Nominato dall'Imperatore senatore nel senato imperiale, si concentr\u00f2 essenzialmente nelle questioni militari.\nErnst Hartung mor\u00ec il 1\u00ba ottobre 1879 a Vienna."}
{"id": "2406538", "revid": "1305772", "url": "https://it.wikipedia.org/wiki?curid=2406538", "title": "Ciudad Deportiva", "text": ""}
{"id": "2406544", "revid": "1543377", "url": "https://it.wikipedia.org/wiki?curid=2406544", "title": "Attacco differenziale-lineare", "text": "L'attacco differenziale-lineare \u00e8 un tipo di attacco crittanalitico che combina la crittanalisi differenziale con la crittanalisi lineare. \u00c8 stato introdotto da Martin Hellman e Susan K. Langford nel 1994 per violare il DES.\nL'attacco differenziale serve a produrre un'approssimazione lineare dell'algoritmo: questa stima ha una probabilit\u00e0 di successo di 1 ma solo su una piccola parte del cifrario (pochi passaggi), mentre la probabilit\u00e0 di riuscit\u00e0 \u00e8 molto interiore se si considera l'intero cifrario.\nAttacchi al DES.\nHellman e Langford hanno dimostrato che questo attacco pu\u00f2 recuperare 10 bit della chiave di cifratura di un DES con 8 passaggi utilizzando solo 512 testi in chiaro scelti e con una probabilit\u00e0 di successo dell'80%. Utilizzando invece 768 testi in chiaro scelti la probabilit\u00e0 di successo sale al 95% se si considerano sempre 10 bit della chiave mentre arriva all'85% per recuperarne 16.\nAltri attacchi.\nL'attacco \u00e8 stato generalizzato da Eli Biham ed altri crittanalisti nel 2002 per utilizzare le caratteristiche differenziali con una probabilit\u00e0 inferiore ad 1. A parte il DES, l'attacco \u00e8 stato applicato al FEAL, all'IDEA, al Serpent, al Camellia ed anche al cifrario a scorrimento Phelix."}
{"id": "2406546", "revid": "6923", "url": "https://it.wikipedia.org/wiki?curid=2406546", "title": "Sixteen Tons Entertainment", "text": "La Sixteen Tons Entertainment \u00e8 una casa tedesca produttrice e sviluppatrice di videogiochi per PC e console. Il videogioco rappresentativo della casa \u00e8 la Serie di Emergency."}
{"id": "2406548", "revid": "125916577", "url": "https://it.wikipedia.org/wiki?curid=2406548", "title": "Manfredi Aliqu\u00f2", "text": "Biografia.\nNato a Roma nel 1958, si \u00e8 diplomato all'Accademia nazionale d'arte drammatica nel 1982, con lo spettacolo \"Incantesimi e magie\" diretto da Aldo Trionfo e presentato al Festival dei Due Mondi di Spoleto. In Accademia ha avuto come insegnanti, tra gli altri, Monica Vitti, Aldo Trionfo, Mauro Bolognini, Andrea Camilleri, Anna Miserocchi e Marisa Fabbri.\nSi \u00e8 laureato in Scienze Politiche presso \"La Sapienza Universit\u00e0 di Roma\" nel 1988.\nIn teatro ha lavorato con registi quali Aldo Trionfo, Gabriele Lavia, Pino Quartullo, Luciano Damiani, Piero Maccarinelli, Marco Belocchi e Bruno Maccallini.\nIn televisione ha preso parte a numerose fiction tra le quali \"Un commissario a Roma\", \"Ama il tuo nemico\", \"La squadra\", \"Carabinieri\", \"L'onore e il rispetto\", \"Gente di mare (serie televisiva)\", \"Roma (serie televisiva)\", \"A fari spenti nella notte\", \"Provaci ancora prof!\" e molte altre.\nPer il cinema ha lavorato in film d'autore come \"La messa \u00e8 finita\" (1985) di Nanni Moretti, \"Kidnapping - Pericolo in agguato\" (1987) di Elie Chouraqui, \"Cortesie per gli ospiti (film)\" (1989) di Paul Schrader e \"Il consiglio d'Egitto (film)\" (2002) di Emidio Greco. Nel 2012 ha fatto parte del cast di \"Ex - Amici come prima!\" per la regia di Carlo Vanzina.\nCome doppiatore \u00e8 da sempre la voce di Apu Nahasapeemapetilon nella serie animata \"I Simpson\"."}
{"id": "2406553", "revid": "125099397", "url": "https://it.wikipedia.org/wiki?curid=2406553", "title": "Silvio Anselmo", "text": "Biografia.\nSi \u00e8 formato presso l'Accademia d'arte drammatica \"Silvio d'Amico\". \u00c8 il padre del doppiatore Pasquale Anselmo. \u00c8 principalmente noto per aver doppiato Harrison Ford nel film \"American Graffiti 2\", l\u2019Uomo dei fumetti, il Capitano McAllister, Hans Uomo Talpa e altri personaggi nella serie \"I Simpson\" e Scruffy Scruffington in \"Futurama\", nelle prime cinque stagioni. Ha prestato la voce anche a Hank Azaria nel film \"Piume di struzzo.\" "}
{"id": "2406555", "revid": "122871", "url": "https://it.wikipedia.org/wiki?curid=2406555", "title": "CAST5", "text": ""}
{"id": "2406558", "revid": "110157", "url": "https://it.wikipedia.org/wiki?curid=2406558", "title": "La principessa", "text": "La principessa (\"The Princess\") \u00e8 un racconto scritto da David Herbert Lawrence nel 1924 e pubblicato l'anno seguente. La storia \u00e8 divisa in tre parti: la vita della principessa con il padre, l'avventura con Romeo, il matrimonio con un uomo attempato.\nTrama.\nNella prima parte viene raccontato il rapporto tra la protagonista e suo padre: da quando la madre \u00e8 morta, i due sono inseparabili. \u00c8 il padre a darle il nomignolo di Principessa alla figlia ed \u00e8 lui a trattarla come tale e farla sentire perci\u00f2 superiore a tutti. Quando lei ha 38 anni il padre muore. La principessa \u00e8 costretta cos\u00ec ad uscire dal mondo in cui il padre l'aveva sempre tenuta.\nSe ne va perci\u00f2 in Nuovo Messico e alloggia in un ranch dove incontra Romero. Un giorno i due decidono di fare una gita sulle Montagne Rocciose e arrivano ad una capanna. Sar\u00e0 questo il luogo del primo contatto fisico, ed anche il luogo dell'assassinio di Romero. Il motivo per cui la principessa decide di fare un'escursione con Romero, \u00e8 proprio quello di avere un rapporto fisico con lui, ma c'\u00e8 sempre un conflitto con la sua volont\u00e0 di rimanere intatta. Nel momento del riposo, quando i due dormono vicini, la principessa cede al piacere della carne, ma poi se ne pente e per recuperare la sua forza ridicolizza Romero, dicendo che il rapporto non le \u00e8 piaciuto. A questo punto Romero, ferito nell'animo, minacciata la principessa, ma questa viene salvata da una guardia, che per difenderla uccide l'ormai impazzito Romero.\nNell'ultima parte del racconto si scopre come continuer\u00e0 la vita della principessa: l'esperienza fu per lei talmente traumatica che inconsciamente la elimina e ricorda solo di un \"incidente in montagna\" e di un uomo impazzito che uccise il suo cavallo. Inoltre si apprende che la principessa sposa poi un uomo attempato e sembra contenta.\nStile.\nLa narrazione \u00e8 in terza persona, ma appare spesso la coscienza della protagonista. Le descrizioni dei paesaggio sono molto ricche e dettagliate, dense di aggettivi.\nTemi.\nIl tema principale dell'opera \u00e8 la difficolt\u00e0 di incontro tra uomo e donna, lo si nota soprattutto quando \u00e8 la coscienza a parlare. Altro tema \u00e8 il rapporto servo \u2013 padrona, che si trasforma poi in rapporto carnefice \u2013 vittima (inizialmente la vittima \u00e8 la principessa, infine sar\u00e0 Romero) ed infine il tema della passione, che prima di Lawrence, nessuno aveva mai trattato in modo cos\u00ec viscerale."}
{"id": "2406564", "revid": "111325", "url": "https://it.wikipedia.org/wiki?curid=2406564", "title": "Shin-Ei D\u014dga", "text": ""}
{"id": "2406565", "revid": "1806780", "url": "https://it.wikipedia.org/wiki?curid=2406565", "title": "Cosmo Lang", "text": "Biografia.\nScozzese, nato a Fyvie Manse nell'Aberdeenshire, era il terzo figlio del reverendo John Marshall Lang, allora ministro della Chiesa di Scozia, e di Hannah Agnes, a sua volta figlia del reverendo Peter Keith Hay, ministro di Hamilton.\nStudi\u00f2 presso l'Universit\u00e0 di Glasgow e al Balliol College di Oxford, dove si laure\u00f2 in giurisprudenza, in previsione di una carriera politica nel Partito Conservatore.\nTuttavia, nel 1889 matur\u00f2 la sua decisione di convertirsi all'anglicanesimo ed, entrato nel Cuddesdon Ripon College, fu ordinato sacerdote nel 1891.\nSacerdozio.\nLe sue credenze erano anglo-cattoliche ma liberali, considerando i saggi \"Lux Mundi\" come il suo primo ideale. Ha delicatamente incoraggiato la congiuntura cattolica con la Chiesa d'Inghilterra, durante la sua carriera, riuscendo a \"normalizzarla\". Fu il primo arcivescovo dalla Riforma anglicana ad indossare una mitria, vista precedentemente come un simbolo troppo cattolico (altri vescovi la usavano semplicemente come emblema).\nAll'inizio della sua carriera fu un \"sacerdote delle baraccopoli\" poich\u00e9 visse in condizioni di grande disagio in un edificio abitato da quella che oggi sarebbe chiamata la \"classe povera\". Fu inoltre cappellano militare, scendendo in campo con le unit\u00e0 volontarie della Oxfordshire Light Infantry e, dopo la sua nomina a Vicario di Portsea, nello Hampshire, con le unit\u00e0 volontarie della Royal Artillery. Il 1\u00ba giugno 1899 fu nominato cappellano onorario della regina Vittoria. Nel 1901 divenne vescovo di Stepney nella diocesi di Londra, e fu anche nominato tesoriere canonico della Cattedrale di Saint Paul. Continu\u00f2 anche il suo ministero nell'esercito, venendo nominato cappellano della Imperial Yeomanry della citt\u00e0 di Londra. Nel 1908 fu nominato arcivescovo di York, una splendida promozione che conferm\u00f2 il suo \"status\" di stella nascente.\nArcivescovo di York.\nDopo aver assunto l'incarico di arcivescovo di York nei primi mesi del 1909, cominci\u00f2 a comportarsi come un principe della Chiesa. Si disse di lui che \"avrebbe potuto essere San Francesco d'Assisi o il cardinal Thomas Wolsey, e scelse di essere il cardinal Wolsey\". Tuttavia coloro che lo conobbero personalmente furono impressionati dalla sua gentilezza.\nNella prima guerra mondiale critic\u00f2 gli eccessi di propaganda antitedesca, richiamando la sua \"sacra memoria\" all'Imperatore Guglielmo II di Germania inginocchiato vicino ad Edoardo VII, davanti al letto della regina Vittoria. Divenne perci\u00f2 un bersaglio pubblico, e lo shock che ne ricevette sembra aver avuto su di lui un impatto profondo. La calvizie precoce lo trasform\u00f2 da uomo giovane, bello e scuro di capelli in un vecchio calvo e con capelli bianchi. Contrariamente a quanto sembravano dimostrare le sue apparizioni pubbliche, a lui mancava la fiducia in s\u00e9 stesso.\nIl 26 aprile 1923 il re Giorgio V gli assegn\u00f2 la Royal Victorian Chain. Nel 1926 battezz\u00f2 la principessa Elisabetta, futura regina Elisabetta II, nella cappella privata di Buckingham Palace.\nArcivescovo di Canterbury.\nNel 1928 fu nominato arcivescovo di Canterbury dopo il ritiro di Randall Davidson, che segu\u00ec, ma non fu in realt\u00e0 connesso, al rifiuto da parte del Parlamento di un nuovo libro di preghiere. Cos\u00ec Lang fu invitato a riaprire la questione o a sfidare il Parlamento, ma segu\u00ec la strada pi\u00f9 saggia, quella di lasciar usare il nuovo libro in forma non ufficiale.\nProbabilmente Lang arriv\u00f2 a Canterbury troppo tardi. Era ancora un eccellente oratore e predicatore, ma l'energia che lo aveva reso famoso se ne era andata. La sua immagine in quel periodo era orgogliosa, pomposa e prelatizia. In pi\u00f9 si ammal\u00f2 gravemente poco dopo la nomina, e questo ridusse ulteriormente la sua energia.\nTuttavia fu attivo in entrambe le Chiese e negli affari pubblici durante negli anni trenta. Nel 1930 presiedette la Conferenza di Lambeth, ricordata per la dichiarazione riguardo alla contraccezione. Precedentemente la Chiesa anglicana aveva mantenuto la stessa linea della Chiesa romana opponendosi alla contraccezione artificiale, ma questa era stata invece approvata dalla precedente Conferenza di Lambeth del 1920. Nel 1930 fu concordato dalla maggioranza che la contraccezione pu\u00f2 essere giustificata in certe circostanze. Lang sembrava non avere una forte posizione in materia, ma era interessato soprattutto al raggiungimento di un risultato unanime. Nel 1933 fu nominato High Almoner a seguito della morte di Armitage Robinson.\nNel 1936 tratt\u00f2 con neutralit\u00e0 la riforma della legge sul divorzio di Herbert, ritenendo che, anche se la Chiesa disapprovava il divorzio, un disegno di legge era auspicabile almeno per lo stato. Politicamente fu vicino sia a Stanley Baldwin sia a Neville Chamberlain, dando un ampio sostegno alle loro politiche, mentre non risulta essere stato nelle simpatie di Winston Churchill; la tradizione popolare inglese tradusse questa \"freddezza\" tra i due in una battuta (quasi certamente apocrifa) che sarebbe stata rivolta da Churchill - non ancora Primo Ministro - al prelato: \"Siete stato eletto da Dio, vabb\u00e8, ma con un voto solo\".\nNel 1937 una commissione fu nominata dalla Chiesa di Inghilterra e capeggiata dagli arcivescovi di Canterbury e di York per investigare sui medium spirituali. Dopo due anni di attenti studi, gli arcivescovi Lang e Temple presentarono i risultati. Era stato previsto dalla commissione che i risultati sarebbero stati pubblicati tra i documenti della Chiesa di Inghilterra che, fino allora, non aveva una posizione ufficiale circa la comunicazione con i morti. Tuttavia la relazione fu accantonata dalla Camera dei Vescovi e mai pubblicata.\nUltimi anni.\nLang annunci\u00f2 le sue dimissioni il 21 gennaio 1942, anche per aprire la strada a William Temple. Temple era un deciso cristiano socialista e le opinioni di entrambe le Chiese prevedevano grandi cambiamenti nel periodo post bellico. Sembrava che fosse venuta l'ora di Temple, ma questi mor\u00ec improvvisamente nel 1944. Il primo aprile 1942 Lang divent\u00f2 barone di Lambeth, nella contea del Surrey, e rimase attivo nella Camera dei Lord.\nLang mor\u00ec improvvisamente nel 1945, mentre andava ad un incontro della fondazione del British Museum. Si disse che le sue ultime parole furono: \"Devo arrivare alla stazione\", cos\u00ec mor\u00ec sul marcipiede nei pressi della stazione di Kew Gardens. Il 10 dicembre si svolsero contemporaneamente una funzione presso l'Abbazia di Westminster e il canto di un \"requiem\" nella Cattedrale di Canterbury dove nel pomeriggio ebbe luogo il funerale. Dopo la cremazione le sue ceneri furono tumulate nella cappella di santo Stefano l'11 dicembre."}
{"id": "2406568", "revid": "124808", "url": "https://it.wikipedia.org/wiki?curid=2406568", "title": "Gerhard Henrik Hansen", "text": ""}
{"id": "2406573", "revid": "125690232", "url": "https://it.wikipedia.org/wiki?curid=2406573", "title": "Ambrogio Colombo (doppiatore)", "text": "Biografia.\nDoppiatore milanese, \u00e8 noto soprattutto per aver doppiato Victor Garber nella maggior parte delle sue interpretazioni, David McCallum (Ducky Mallard in \"NCIS\"), J. K. Simmons (Agente Richards in \"Harsh Times - I giorni dell'odio\") e Stellan Skarsg\u00e5rd (Prof. Gerald Lambeau in \"Will Hunting - Genio ribelle\" e Erik Selvig nel \"Marvel Cinematic Universe\"). Altro doppiaggio che lo ha reso celebre \u00e8 Poirot nell'omonima serie televisiva, prestando la sua voce a David Suchet nella prima stagione. \nNel campo delle serie animate, la sua grande versatilit\u00e0 vocale lo ha portato a ricoprire i ruoli pi\u00f9 diversi: in particolare si ricordano Kaio in \"Ken il guerriero\", Zio Fester ne \"La famiglia Addams\", Mort Goldman ne \"I Griffin\", Zazu in \"The Lion Guard\", Dottor Octopus in \"Spiderman\" e il Dottor Drakken in \"Kim Possible\".\nNel 2007, vince il primo premio come miglior voce caratterista a \"Voci a Sanremo\", festival dei doppiatori, per il doppiaggio di Donald \"Ducky\" Mallard in \"NCIS\". \nHa doppiato Yoda nell'universo di \"Star Wars\" nella trilogia sequel, in ' in ', in ' e nella settima stagione di '. Nell'universo di \"Star Wars\" ha inoltre doppiato personaggi secondari come il Dr. Nuvo Vindi, Ord Enisence, Rune Haako, Daultay Dofine e altri."}
{"id": "2406576", "revid": "767487", "url": "https://it.wikipedia.org/wiki?curid=2406576", "title": "Four Sticks", "text": "Four Sticks \u00e8 una canzone di genere hard rock dei Led Zeppelin, inserita nell'album \"Led Zeppelin IV\" pubblicato nel 1971, lunga 4:45 minuti. Nel 1972 \u00e8 stata pubblicata su singolo, come lato B di \"Rock and Roll\".\nIl nome della canzone deriva dal fatto che John Bonham suonava con due coppie di bacchette (in inglese stick) per un totale di quattro. La canzone \u00e8 caratterizzata da un riff tagliente che viene pi\u00f9 volte ripetuto nel brano e da un assolo di sintetizzatore, il quale pu\u00f2 ingannare l'ascoltatore riproducendo un suono simile a quello della chitarra acustica ma comunque diverso."}
{"id": "2406578", "revid": "124815770", "url": "https://it.wikipedia.org/wiki?curid=2406578", "title": "Maurice Gross", "text": "Opere.\n\u00c8 disponibile una bibliografia completa degli scritti di Maurice Gross, di cui presentiamo una breve selezione :"}
{"id": "2406580", "revid": "984922", "url": "https://it.wikipedia.org/wiki?curid=2406580", "title": "Ciudad Deportiva del Real Madrid", "text": "La Ciudad Deportiva era il centro di allenamento della societ\u00e0 polisportiva spagnola Real Madrid. Sorgeva nel Paseo de la Castellana di Madrid.\nCentro del Real Madrid.\nCompletata sotto la presidenza di Santiago Bernab\u00e9u Yeste nel 1963, la Ciudad Deportiva era un complesso sportivo innovativo per l'epoca. Situata alla periferia della citt\u00e0, aveva campi di allenamento per la prima squadra e per le giovanili, nonch\u00e9 strutture per membri del club come piscine e centri ricreativi. Vi si allenavano anche atleti di sezioni del club dedite ad altri sport quali il tennis.\nVi si trovava anche il \"Pabell\u00f3n Raimundo Saporta\", edificato nel 1966, dove la squadra di pallacanestro del Real Madrid gioc\u00f2 le partite interne per 38 anni. Alcuni dei migliori giocatori europei, tra cui Dra\u017een Petrovi\u0107 e Arvydas Sabonis, poi affermatisi nella NBA, l\u00ec erano di casa.\nControversie.\nAlla fine del XX secolo il terreno circostante non era pi\u00f9 periferico, ma era diventato un nodo importante dei trasporti fra il nord della citt\u00e0 e l'area finanziaria. La sua collocazione lungo la Castellana determin\u00f2 un aumento nel valore del terreno. Alla fine degli anni novanta il Real Madrid pi\u00f9 di una volta intraprese piani di ricostruzione e di sviluppo alternativo del terreno, ma solo sotto la presidenza di Florentino P\u00e9rez si realizzarono i programmi.\nNel 2001 P\u00e9rez cedette l'area dove sorge la Ciudad Deportiva ad un gruppo di immobiliari per 80 miliardi di pesetas."}
{"id": "2406586", "revid": "1149807", "url": "https://it.wikipedia.org/wiki?curid=2406586", "title": "Emergency (serie)", "text": "Emergency \u00e8 una serie di videogiochi RTS di origine tedesca sviluppata dalla Sixteen Tons Entertainment nei titoli principali e dalla Quadriga Games negli spin-off.\nIn essi il giocatore \u00e8 al comando di una stazione di soccorso, e da qui dovr\u00e0 coordinare unit\u00e0 operative di forze dell'ordine, vigili del fuoco, personale sanitario e altri come carri attrezzi e servizi tecnici, per portare a termine le pi\u00f9 svariate missioni di emergenza: incidenti stradali, incendi, disastri aerei, allagamenti, terremoti.\nSe si escludono alcuni titoli creati apposta per Nintendo DS e iOS/Android, la serie \u00e8 stata sviluppata soprattutto per PC.\n\"Emergency\".\n\"Emergency: Fighters for Life\" \u00e8 il primo capitolo della serie. Viene pubblicato il 31 luglio 1998. Contiene 30 missioni. Alcune di queste si riferiscono a fatti realmente accaduti, tra cui l'incidente di Ramstein.\n\"Emergency 2\".\n\"Emergency 2: The Ultimate Fight for Life\" \u00e8 il secondo capitolo della serie. Viene pubblicato nel 2002 e contiene 25 missioni, una grafica aggiornata in isometria e alcune migliorie come il sistema satellitare.\nEmergency 3.\n\"Emergency 3: Mission Life\" \u00e8 il terzo capitolo della serie. Viene pubblicato nel 2005. La principale novit\u00e0 \u00e8 la grafica 3D. Contiene 20 missioni nella campagna principale e le modalit\u00e0 \"Sfida\" e \"Gioco senza fine\".\n\"Emergency 4\".\n\"Emergency 4: Global Fighters for Life\" \u00e8 il quarto capitolo della serie. Viene pubblicato nel 2006. Sono previste 20 missioni nella modalit\u00e0 campagna, la modalit\u00e0 \"Gioco senza fine\" e la modalit\u00e0 \"Sfida\". Le principali novit\u00e0 della serie sono il gestore delle mod e il multiplayer.\nNell'espansione \"Emergency 4 - Deluxe Edition\" vengono aggiunte 3 missioni nella campagna, per un totale di 23 missioni.\nLa traduzione, pubblicazione e distribuzione italiana avviene ad opera della FX Interactive a partire dal 25 febbraio 2009. Nel Nord America viene distribuito con il nome \"911: First Responders\".\n\"Emergency 2012\".\n\"Emergency 2012: The Quest for Peace\" \u00e8 il quinto capitolo della serie. \u00c8 stato pubblicato l'8 ottobre 2010. \u00c8 stato sviluppato da Quadriga Games per conto di Deepsilver.\n\"Emergency 2013\".\n\"Emergency 2013\" \u00e8 il sesto capitolo della serie. \u00c8 stato pubblicato il 2 novembre 2012 come DLC di \"Emergency 2012\". \u00c8 stato sviluppato da Sixteen Tons Entertainment, il creatore dei primi quattro capitoli della serie, per conto di Deepsilver.\n\"Emergency 2014\".\n\"Emergency 2014\" \u00e8 il settimo capitolo della serie. \u00c8 stato pubblicato il 15 novembre 2013 come secondo DLC di \"Emergency 2012\".\n\u00c8 stato sviluppato da Quadriga Games per conto di Deepsilver.\n\"Emergency 5\".\n\"Emergency 5\" \u00e8 l'ottavo capitolo della serie. \u00c8 stato pubblicato il 28 novembre 2014. \u00c8 stato sviluppato da Sixteen Tons Entertainment, il creatore dei primi quattro capitoli della serie e del DLC \"Emergency 2013\" per \"Emergency 2012\", per conto di Deepsilver.\n\"Emergency 2016\".\n\"Emergency 2016\" \u00e8 il nono capitolo della serie. \u00c8 stato pubblicato il 15 ottobre 2015. \u00c8 stato sviluppato da Sixteen Tons Entertainment, il creatore dei primi cinque capitoli della serie e del DLC \"Emergency 2013\" per \"Emergency 2012\", per conto di Deepsilver."}
{"id": "2406588", "revid": "767487", "url": "https://it.wikipedia.org/wiki?curid=2406588", "title": "Croce Rossa malgascia", "text": "La Croce Rossa malgascia \u00e8 la societ\u00e0 nazionale di Croce Rossa della Repubblica del Madagascar, stato insulare nell'Oceano Indiano, al largo della costa orientale dell'Africa.\nDenominazione ufficiale.\nA volte viene riportato il nome non ufficiale, in francese, \"Croix-Rouge de Madagascar\", con lo stesso significato delle prime due. Il francese \u00e8 la lingua utilizzata anche per la corrispondenza estera dell'associazione\nStoria.\nNel 1963 il Governo riconosce la \"Croix-Rouge Malgache\" come \"societ\u00e0 volontaria di soccorso, ausiliari dei poteri pubblici\" con l'Ordinanza n\u00ba60\u00a0133. La CRM \u00e8 stata riconosciuta dal Comitato Internazionale della Croce Rossa il 26 agosto dello stesso anno."}
{"id": "2406594", "revid": "30677", "url": "https://it.wikipedia.org/wiki?curid=2406594", "title": "Croce Rossa del Madagascar", "text": ""}
{"id": "2406599", "revid": "293377", "url": "https://it.wikipedia.org/wiki?curid=2406599", "title": "Stade Dudelange", "text": ""}
{"id": "2406609", "revid": "116636489", "url": "https://it.wikipedia.org/wiki?curid=2406609", "title": "Emo-pop", "text": "L'emo-pop \u00e8 un sottogenere dell'emo dalle caratteristiche particolarmente commerciali, sviluppato nei primi anni 2000 negli Stati Uniti.\nStoria.\nNei primi anni 2000, quando l'emo cominci\u00f2 a diventare uno stile maggiormente commerciale, molti artisti mutarono il loro sound, che nel primo periodo era caratterizzato da strutture non convenzionali, artistiche e sperimentali. Mentre vennero mantenute le tematiche profonde e quasi spirituali, gruppi come Jimmy Eat World si orientarono su influenze pi\u00f9 pop, spesso semplificando la loro formula con brani pi\u00f9 essenziali e ritornelli orecchiabili. Questo nuovo stile cominci\u00f2 ad attirare un pubblico adolescenziale, grazie al sound che mescolava l'angoscia giovanile con produzioni di buona qualit\u00e0 e intenti chiaramente commerciali. Furono i Jimmy Eat World a dare ufficialmente inizio al movimento emo-pop nel 2001 con il disco \"Bleed American\", dal quale venne estratto il singolo \"The Middle\" che ottenne la 5\u00aa posizione nelle classifiche statunitensi. Gli Weezer contribuirono ulteriormente all'emersione dell'emo-pop, tralasciando le tematiche oscure trattate nel loro secondo album \"Pinkerton\" (1996) a favore di un sound pi\u00f9 commerciale e vivace nel successivo \"Weezer\" (2001). Mentre band come i My Chemical Romance mantennero un'impronta dark/neo-gotica, l'emo-pop era decisamente pi\u00f9 vivace e allegro, ed ottenne un successo commerciale pi\u00f9 elevato del primo emo (emotional hardcore) e di altre sue varianti come lo screamo. L'emo-pop presto si afferm\u00f2 come un genere basato su sonorit\u00e0 fortemente melodiche, chitarre ritmiche, riff semplici, e temi riguardanti l'adolescenza, i rapporti, e le delusioni d'amore. Quando il nuovo genere cominci\u00f2 a dominare la scena musicale, etichette discografiche dedicate al punk rock come la Fueled by Ramen divennero tra le label di riferimento per il movimento emo-pop, pubblicando vari dischi di artisti come Fall Out Boy, Panic at the Disco e Paramore, tra cui molti che otterranno il platino. L'emo-pop \u00e8 un fenomeno chiaramente statunitense, sviluppatosi particolarmente in Florida (nel quale hanno sede sia l'etichetta Fueled by Ramen che il gruppo Dashboard Confessional) e nel Midwest statunitense. Il nativo dell'Illinois Pete Wentz, bassista dei Fall Out Boy, rafforz\u00f2 la scena nella sua regione, fondando la sua etichetta discografica, la Decaydance Records, in supporto ai nuovi gruppi emergenti."}
{"id": "2406613", "revid": "729019", "url": "https://it.wikipedia.org/wiki?curid=2406613", "title": "Wilhelm Ramming von Riedkirchen", "text": "Biografia.\nI primi anni.\nWilhelm von Ramming nacque il 30 luglio 1815 a Nemoschitz (odierna Nemo\u0161ice), in Boemia, figlio di Wilhelm von Ramming, che era stato elevato a nobilt\u00e0 nel 1822 e che gi\u00e0 era stato Colonnello Luogotenente nell'esercito austriaco. Wilhelm entr\u00f2 quindi nell'accademia militare di Wiener Neustadt il 27 ottobre 1827 e venne congedato nel 1834 col grado di Luogotenente Inferiore ed assegnato al 7\u00ba reggimento di corazzioeri del Conte Heinrich von Hardegg nel quale prest\u00f2 servizio per i successivi cinque anni.\nLe azioni nel Veneto nel 1848.\nPromosso Luogotenente Superiore nel quartier generale il 1\u00ba dicembre 1839, venne promosso colonnello il 20 giugno 1845 e prest\u00f2 servizio nello staff del Feldmaresciallo Luogotenente Welden durante le campagne del 1848 come riserva di corpo d'armata nell'Italia del Nord, seguendo le azioni di Palmanova e le battaglie contro gli insorgenti veneziani sulle montagne di Pieve di Cadore. Per il valore dimostrato a Monte Mauria e nella terza occupazione di Piave di Cadore il 5 giugno 1848 venne insignito della Croce di Cavaliere di III Classe dell'Ordine della Corona Ferrea. Egli segu\u00ec nuovamente altre azioni nella presa di Treviso il 14 giugno dello stesso anno ed il bombardamento di Ferrara il 14 luglio, oltre alla battaglia di Bologna del 7 agosto. Per il valore dimostrato a Treviso, venne decorato della Croce al Merito Militare.\nPromosso Maggiore il 21 febbraio 1849, rimase come corpo di riserva alle dipendenze del Feldmaresciallo Luogotenente Haynau e prese parte all'assalto di Brescia ed all'assedio di Malghera. Su raccomandazione del suo comandante, positivamente impressionato dalle sue azioni, prest\u00f2 servizio in Ungheria dal maggio all'ottobre del 1849, venendo inoltre promosso Luogotenente Colonnello il 4 giugno e prendendo parte alle operazioni a Szered, Raab, Komorn, Szegedin, Sz\u00f6reg e Temesv\u00e1r. Per Temesv\u00e1r egli ricevette la croce di Cavaliere dell'Ordine Imperiale di Leopoldo e venne promosso al grado di Colonnello il 10 ottobre 1849 oltre a venire onorato della croce di Cavaliere dell'Ordine di Maria Teresa il 26 marzo 1850.\nCon la conclusione dei combattimenti in Ungheria egli rimase a capo dello staff della terza armata, si dedic\u00f2 a Vienna all'attivit\u00e0 di storico militare ed il 23 novembre 1850 diede alle stampe una cronistoria della campagna combattuta su terreno ungherese dal titolo \"Der Feldzug in Ungarn und Siebenb\u00fcrgen im Sommer des Jahres 1849\". Elevato al titolo nobiliare di Barone il 4 giugno 1851, venne unito allo staff del Feldzeugmeister Jellachich sin quando non venne promosso al grado di Maggiore Generale il 17 maggio 1854 ed assegnato al comando di una brigata del 2\u00ba corpo d'armata il 6 novembre 1855.\nLa seconda guerra d'indipendenza in Italia.\nDurante la guerra contro il Piemonte e la Francia, nell'estate del 1859, comand\u00f2 una brigata nella battaglia di Magenta del 4 giugno 1859 sotto il comando della divisione del Feldmaresciallo Adolf Sch\u00f6nberger, nel 3\u00ba corpo d'armate del Feldmaresciallo Luogotenente Edmund zu Schwarzenberg. Dall'8 giugno al 31 agosto divenne capo dello staff delle armate in Italia e segu\u00ec le azioni della battaglia di Solferino e San Martino del 24 giugno. Per la sua straordinaria condotta a Magenta venne onorato della croce di Cavaliere di II Classe dell'Ordine della Corona Ferrea e con decreto imperiale del 27 giugno 1859 venne promosso Feldmaresciallo-Luogotenente. Venne nominato \"ad honorem\" Colonnello del 72\u00e0 reggimento di fanteria il 17 gennaio 1869 ed il 3 febbraio venne assegnato allo staff del Feldzeugmeister Ludwig von Benedek sin quando non venne nominato Ministro della Guerra dell'Impero Austriaco l'11 novembre di quello stesso anno.\nGli ultimi anni.\nRitiratosi dal servizio il 1\u00ba gennaio 1862, gli venne chiesto di tornare in servizio ed accett\u00f2 il 25 novembre 1864 ottenendo il comando del 6\u00ba corpo d'armata, venendo nominato anche Consigliere Privato dell'Imperatore il 19 aprile 1865.\nDurante la sfortunata campagna del 1866 in Boemia egli guid\u00f2 il 6\u00ba corpo d'armata come parte dell'armata del Nord guidata da Benedek e dovette affrontare la sconfitta da parte delle truppe prussianre il 27 giugno 1866 a Vysokov, la quale fu solo l'inizio di un periodo di lento ma inesorabile declino. Alla cessazione delle ostilit\u00e0 nella guerra austro-prussiana, Ramming venne nominato Comandante Generale di Boemia il 3 settembre 1866. Decorato della Gran Croce dell'Ordine di Alberto di Sassonia con spade il 20 novembre 1866, venne promosso al rango di Feldzeugmeister il 22 aprile del 1868. Venne quindi trasferito nuovamente come Comandante Generale a Br\u00fcnn il 3 gennaio 1869.\nIl 28 gennaio 1874 ricevette la croce di Cavaliere di I Classe dell'Ordine della Corona Ferrea, venendo elevato al rango di senatore del senato imperiale di Vienna. Wilhelm Ramming von Riedkirchen mor\u00ec il 1\u00ba luglio 1876 a Karlsbad.\nNella sua vita, oltre alle decorazioni gi\u00e0 citate, ricevette anche la Croce di Cavaliere dell'Ordine pontificio di San Silvestro (24 agosto 1843), la croce di Cavaliere di III Classe dell'Ordine prussiano dell'Aquila Rossa (6 novembre 1850), la Croce di Cavaliere dell'Ordine svedese della Spada (13 gennaio 1851) e la croce di Cavaliere di II Classe dell'Ordine dell'Aquila Rossa (30 maggio 1853)."}
{"id": "2406623", "revid": "124642391", "url": "https://it.wikipedia.org/wiki?curid=2406623", "title": "Conclave del 1370", "text": "Il conclave del 1370 venne convocato a seguito della morte di papa Urbano V e si concluse con l'elezione di papa Gregorio XI, settimo ed ultimo pontefice della cattivit\u00e0 avignonese.\nI cardinali elettori.\nPapa Urbano V mor\u00ec il 19 dicembre 1370 ad Avignone: era stato il primo papa a tornare a Roma dal 1304, bench\u00e9 solo per un breve periodo di tempo, dal 1367 fino agli inizi del 1370, quando prefer\u00ec tornare nella sede francese. Al momento della sua morte erano in vita venti cardinali, 18 dei quali presero parte al conclave:\nNove elettori erano stati creati da papa Urbano V, cinque da Clemente VI e quattro da Innocenzo VI.\nL'incarico di Camerlengo di Santa Romana Chiesa, il pi\u00f9 importante durante la sede vacante, fu occupato da Arnaud Aubert, arcivescovo di Auch e nipote di Innocenzo VI, ma non cardinale.\nErano invece assenti due cardinali creati da Urbano V perch\u00e9 in Italia:\nL'elezione.\nI 18 cardinali presenti ad Avignone entrarono in conclave il 29 dicembre e nel primo ballottaggio avvenuto il giorno dopo il cardinale Pierre Roger de Beaufort, nipote di Clemente VI, protodiacono del Sacro Collegio, fu eletto all'unanimit\u00e0: dopo un iniziale rifiuto accett\u00f2 prendendo il nome di Gregorio XI. Il 2 gennaio 1371 fu ordinato vescovo ed il giorno seguente consacrato vescovo di Roma dal Decano del sacro Collegio ed incoronato dal nuovo protodiacono Rinaldo Orsini nella cattedrale di Avignone."}
{"id": "2406642", "revid": "265990", "url": "https://it.wikipedia.org/wiki?curid=2406642", "title": "WAI-ARIA", "text": ""}
{"id": "2406650", "revid": "799504", "url": "https://it.wikipedia.org/wiki?curid=2406650", "title": "Saturae (Ennio)", "text": "Le Saturae (o \"Satura\"; in italiano: \"Satire\") sono un'opera letteraria del poeta latino Quinto Ennio. Sebbene condividano il nome con la \"satura\" drammatica, rappresentano le prime opere del nuovo genere della satira, pi\u00f9 tardi forse ripreso dal nipote Marco Pacuvio e codificato da Gaio Lucilio. Delle \"Saturae\" enniane, una collezione che doveva essere piuttosto estesa (in quattro o sei libri), si conservano soltanto trentuno versi, trasmessi per via indiretta soprattutto attraverso citazioni di grammatici ed eruditi di et\u00e0 imperiale.\nLe \"Saturae\", composte in pi\u00f9 metri, quali il senario o altro verso giambico o il verso sotadeo, sono un'opera a carattere miscellaneo, che presenta grande variet\u00e0 stilistica e tematica: momenti autobiografici di intonazione alta o dimessa e a sentenze morali si alternano parti dialogate o descrittive.\nApparteneva probabilmente alle \"Saturae\" lo \"Scipio\", carme dedicato a Publio Cornelio Scipione Africano, vincitore della battaglia di Zama."}
{"id": "2406653", "revid": "1564499", "url": "https://it.wikipedia.org/wiki?curid=2406653", "title": "San Basso", "text": "Con il nome di San Basso sono celebrati:"}
{"id": "2406658", "revid": "298055", "url": "https://it.wikipedia.org/wiki?curid=2406658", "title": "Leonardo Sossa", "text": ""}
{"id": "2406679", "revid": "11959", "url": "https://it.wikipedia.org/wiki?curid=2406679", "title": "Impero Selgiuchide di Persia", "text": ""}
{"id": "2406686", "revid": "767487", "url": "https://it.wikipedia.org/wiki?curid=2406686", "title": "Jean-Fran\u00e7ois Lesueur", "text": "Gi\u00e0 nel 1786 ha ricoperto il ruolo di maestro di cappella a Notre-Dame, componendo un buon quantitativo di musica religiosa, costituita da Messe e Mottetti. \nLe sue teorie artistiche furono esposte nel trattato intitolato \"Essai de musique sacr\u00e9e ou musique motiv\u00e9e et m\u00e9thodique\" del 1787.\nL'anno seguente si allontan\u00f2 da Parigi, per trasferirsi a Londra, dove nei seguenti cinque anni si pot\u00e9 dedicare alla composizione, in un luogo distante dalle prime ondate di sangue scatenate dalla rivoluzione.\nNel 1793, rientr\u00f2 nella capitale francese, giusto in tempo per rappresentare l'opera \"T\u00e9l\u00e9maque\"; in breve tempo divenne ispettore del nuovo Conservatorio, collaborando sia con la commissione degli studi sia alla stesura dei \"Principes \u00e9l\u00e9mentaires de musique\".\nA causa di uno scritto polemico intitolato \"Projet d'un plan g\u00e9n\u00e9ral de l'instruction musicale en France\" pubblicato nel 1801, Lesueur perse tutte le cariche e quindi visse un periodo di difficolt\u00e0 economiche che terminarono solo quando Napoleone lo scelse come successore di Paisiello nel ruolo di maestro di cappella di corte.\nIn questo periodo alcune sue opere, quali \"I Bardi\" (\"Ossian ou Les bardes\" nel 1804 all'Op\u00e9ra national de Paris con Fran\u00e7ois Lays e Jean-Blaise Martin), riscossero un buon successo e nel 1814 fu nominato compositore di corte, ottenne l'incarico di professore di composizione nel Conservatorio e divenne membro dell'Accademia.\nTra le sue composizioni, annoveriamo : 3 \"Messes solennelles\", 33 messe, oratori, Mottetti, una marcia per l'incoronazione di Napoleone."}
{"id": "2406689", "revid": "85503683", "url": "https://it.wikipedia.org/wiki?curid=2406689", "title": "San Massimo (Donatello)", "text": "Il frammento del San Massimo \u00e8 un'opera attribuita a Donatello. \u00c8 un rilievo in marmo con intarsi policromi (187x30 cm) ed \u00e8 conservato al Museo del Cenacolo di Santo Spirito di Firenze.\nStoria e descrizione.\nL'opera proviene da una casa di Padova, dove era utilizzato come gradino. Risalirebbe quindi al periodo padovano dell'autore (1443-1453). Arrivato a Firenze con Salvatore Romano, entr\u00f2 a far parte delle opere della sua collezione personale poi donate al comune.\nFiocco ipotizz\u00f2 che il rilievo frammentario facesse parte della decorazione posteriore dell'altare di Sant'Antonio da Padova, demolito nel 1579. L'ipotesi venne confutata da Guidaldi.\nJanson neg\u00f2 l'attribuzione al grande scultore, mentre Becherucci la riconferm\u00f2, interpretando il santo vescovo raffigurato come san Massimo di Padova."}
{"id": "2406692", "revid": "767487", "url": "https://it.wikipedia.org/wiki?curid=2406692", "title": "The Virus (gruppo musicale)", "text": "I The Virus sono stati un gruppo statunitense di genere punk.\nStoria.\nLa band, originaria di Philadelphia, \u00e8 stata in attivit\u00e0 dal 1998 al 2004.\nLa formazione originale comprendeva Mike Virus, Chris Expulsion, Fat Dave, Geoff, Jarrod, ma durante gli anni vi sono stati vari avvicendamenti fra i membri.\nI The Virus si formano nel febbraio del 1998, con Mike Virus alla voce, Chris come chitarra solista, Fat Dave alla chitarra, Jarrod alla batteria, e Geoff al basso. La band esegue i suoi primi show un mese dopo. Durante i primi sei mesi, suonano in diversi concerti, incluso uno a Philadelphia con la band Special Duties, ad un altro all'ormai chiuso Coney Island High a New York.\nNel luglio del 1998, registrano due canzoni per un CD split con la band newyorkese The Manix (con membri di The Devotchkas e The Casualties). Vengono stampate solamente 130 copie del CD, subito sold out. Poco dopo, al bassista originale Geoff viene chiesto di lasciare la band. Dopo aver provato diversi bassisti, si decide di prendere nella band Paul vecchio amico di Fat Dave.\nNel febbraio del 1999, la band registra cinque brani per il loro primo 7\", chiamato \"Global Crisis\", e per la compilation \"Punx Unite 2\" uscita su Charged Records. Il 7\" \u00e8 esaurito nel giro di poco tempo e la band inizia ad avere sempre pi\u00f9 proposte per esibirsi dal vivo. In Maggio il chitarrista solista Chris ed il gruppo hanno uno scontro e Chris decide di lasoiare la band. Il gruppo, anche se i componenti sono ormai rimasti in quattro, continua comunque ad esibirsi con regolarit\u00e0 in tutta la Costa Orientale degli Stati Uniti.\nA Settembre, la band acquisisce un nuovo elemento, Mike Authority dei No Authority di Philadelphia. A Marzo del 2000, il gruppo registra 12 canzoni per il primo album \"Still Fighting For a Future\", pubblicato su CD e vinile per l'etichetta Charge Records. Una volta registrato l'album il cantante Mike Virus abbandona la band e Paul assume cos\u00ec il ruolo di cantante. Successivamente viene reclutato Tim dei The Oi!Scouts del New Jersey.\nA Giugno la band intraprende un tour di sei settimane negli Stati Uniti affiancati da The Casualties, Endless Struggle, Antidote e Funeral Dress. Al termine del tour Tim informa i compagni che la vita di strada non fa per lui, ma si accorda per restare comunque nel gruppo finch\u00e9 non verr\u00e0 trovato un sostituto. Nel mese di Dicembre fa il suo ingresso nella band Josh, uno dei loro fan. A Marzo 2001, il gruppo registra alcune nuove canzoni per un picture disc in edizione limitata inizialmente da pubblicare per la Charged Records. Ma \u00e8 l'etichetta Punk Core Records a comprare i diritti del disco, che viene pubblicato ad Ottobre del 2001, insieme ad un Cd di singoli e rarit\u00e0.\nA Giugno 2000, il gruppo partecipa al \"Promote Chaos Festival\" di Atlanta insieme a gruppi quali: Anti Nowhere League, The Crack, Peter and the Test Tube Babies. Un mese dopo si recano a Morecambe in Inghilterra per il festival \"Holidays In The Sun\" che vede tra i musicisti band come The Exploited, The Partisans, GBH, UK Subs, Resistance 77, Threats e Cock Sparrer.\nA fine Agosto il gruppo intraprende un breve tour sulla Costa Orientale degli Stati Uniti con gli Olandesi Antidote. Dopo il tour, la band fa una pausa di cinque mesi per scrivere e registrare il secondo album, \"Nowhere to Hide\" composto da dodici canzoni per la Punk Core Records. In questi cinque mesi Fat Dave abbandona il gruppo. A Febbraio del 2002 viene registrato il secondo album. Drew si unisce alla band come bassista, John passa alla chitarra. Il 15 febbraio suonano a Philadelphia insieme agli \"Slaughter &amp; The Dogs\".\nIl gruppo riprende a suonare regolarmente ogni fine settimana in tutta la Costa Orientale Statunitense. Ad Aprile viene pubblicato il Cd/Lp \"Nowhere To Hide\". Nel mese di Luglio il gruppo suona nuovamente al festival Inglese \"Holidays In The Sun\". Continuano poi ad esibirsi in una breve serie di concerti sulla Costa Occidentale insieme ai \"The Riffs\" di Portland. Ai primi di Settembre partecipano allo HITS Fest ad Asbury Park nel New Jersey. Il momento culminante dell'intera manifestazione sonora si rivela quando Wattie Buchan degli Exploited sale sul palco per cantare insieme ai The Virus la canzone degli Exploited \"I Believe in Anarchy\". Il gruppo torna in California a fine anno per esibirsi in tre concerti ad Hollywood, Pomona e San Diego accompagnati da The Riffs &amp; The Voids.\nNel 2004 Paul abbandona la band e Jasper ne diventa il cantante. Poco dopo i The Virus smettono di fare concerti e si sciolgono definitivamente. Per qualche tempo Paul continua a suonare con i Nightime Dealers, dei quali fa parte anche Fat Dave. In seguito Paul costituisce la band Kamikaze Zero, ma anche quest'ultima si scioglie. Paul \u00e8 ora proprietario e tatuatore del 717 Tattoo, situato al di fuori della citt\u00e0 di Harrisburg. Jasper forma a sua volta il gruppo post-punk dei The Hunt. Nel 2002 Mike Virus d\u00e0 vita ai Cheap Sex che per\u00f2 si sciolgono nel 2007."}
{"id": "2406694", "revid": "188116", "url": "https://it.wikipedia.org/wiki?curid=2406694", "title": "Walter Belardi", "text": "Biografia.\nAllievo di Antonino Pagliaro, dopo essersi laureato in glottologia nel 1946 all'universit\u00e0 di Roma \"La Sapienza\" con una tesi sulla morfologia indoeuropea, collabor\u00f2 all'Istituto dell'Enciclopedia Italiana Treccani. Nel 1950 consegu\u00ec la libera docenza all'Orientale di Napoli. L'anno successivo divenne professore incaricato nello stesso ateneo, dove rimase fino al 1963, prima come straordinario (dal 1956) e poi come ordinario (dal 1959). Nel 1959 fond\u00f2 la sezione linguistica di AION (Annali dell'Istituto Universitario Orientale di Napoli). \nA Napoli Belardi insegn\u00f2 anche armeno dal 1961 al 1965, per\u00f2 nel frattempo (1964) si era trasferito a Roma come professore ordinario di Glottologia. A \"La Sapienza\" assolse anche l'incarico di filologia germanica prima (dal 1965 al 1968) e di fonetica sperimentale, nonch\u00e9 (dal 1969) di Storia comparata delle lingue classiche. Socio nazionale dell'Accademia dei Lincei dal 1988, fu insignito nel 1992 del Premio Feltrinelli per i suoi meriti nello studio della linguistica. La vastit\u00e0 dei suoi interessi spaziava dalla semitistica alla germanistica alla romanistica, nonch\u00e9 allo studio dell'ittito e dell'armeno. Particolare interesse indirizz\u00f2 verso gli studi iranici. Produsse significativi contributi anche sulla teoria del linguaggio, fu tra i primi in Italia a occuparsi approfonditamente di scienza fonetica e fonologica. Notevoli anche i suoi studi di etimologia e di sociolinguistica storica ladina."}
{"id": "2406698", "revid": "85503685", "url": "https://it.wikipedia.org/wiki?curid=2406698", "title": "San Prosdocimo (Donatello Firenze)", "text": "Il frammento del San Prosdocimo \u00e8 un'opera attribuita a Donatello. \u00c8 un rilievo in marmo con intarsi policromi (187x30 cm) ed \u00e8 conservato al Museo del Cenacolo di Santo Spirito di Firenze.\nStoria e descrizione.\nL'opera proviene da una casa di Padova, dove era utilizzato come gradino. Risalirebbe quindi al periodo padovano dell'autore (1443-1453). Arrivato a Firenze con Salvatore Romano, entr\u00f2 a far parte delle opere della sua collezione personale poi donate al comune.\nFiocco ipotizz\u00f2 che il rilievo frammentario facesse parte della decorazione posteriore dell'altare di Sant'Antonio da Padova, demolito nel 1579. L'ipotesi venne confutata da Guidaldi.\nJanson neg\u00f2 l'attribuzione al grande scultore, mentre Becherucci la riconferm\u00f2. Il santo vescovo padovano fa coppia con il rilievo del \"San Massimo\"."}
{"id": "2406704", "revid": "1305772", "url": "https://it.wikipedia.org/wiki?curid=2406704", "title": "Parabellum", "text": ""}
{"id": "2406706", "revid": "11959", "url": "https://it.wikipedia.org/wiki?curid=2406706", "title": "Battaglia di Marj es-Suffar", "text": ""}
{"id": "2406713", "revid": "110157", "url": "https://it.wikipedia.org/wiki?curid=2406713", "title": "NewDES", "text": "In crittografia il NewDES \u00e8 un cifrario a blocchi a chiave simmetrica. \u00c8 stato creato nel 1984/1985 da Robert Scott come potenziale sostituto del DES. Nonostante il nome, il NewDES non deriva dal DES ed ha anche una struttura differente. L'algoritmo \u00e8 stato modificato nel 1996 per controbattere un attacco correlato alla chiave: questa versione \u00e8 spesso nota come NewDES-96.\nL'algoritmo.\nIl NewDES, a differenza del DES, non integra nessuna permutazione a livello di bit, rendendone l'implementazione in software molto facile: tutte le operazioni sono eseguite a livello di byte.\nIl NewDES \u00e8 un cifrario del prodotto che consiste di 17 passaggi eseguiti su un blocco dati lungo 64 bit e fa uso di una chiave crittografica lunga 120 bit. Ad ogni passaggio il materiale della sottochiave \u00e8 combinato mediante XOR con un sotto-blocco dei dati lungo 1 byte e poi passato attraverso una funzione S-box. Il risultato di questa funzione \u00e8 poi combinato mediante XOR con un altro sotto-blocco dei dati da cifrare. In totale, quindi, ad ogni passaggio sono eseguite 8 operazioni di XOR. L'S-box deriva dalla dichiarazione di indipendenza degli Stati Uniti d'America (questo per dimostrare che non sono numeri dalle propriet\u00e0 nascoste, i cosiddetti \"nothing up my sleeve numbers\" in inglese).\nOgni 2 passaggi vengono usati 7 sotto-chiavi da 1 byte l'una, che sono derivate da 56 bit della chiave raggruppati a formare 7 byte. La chiave viene poi ruotata di 56 bit prima dei successivi 2 passaggi.\nCrittanalisi.\nSul NewDES sono state pubblicate poche crittanalisi. Scott ha dimostrato che il NewDES manifesta un effetto valanga completo dopo 7 passaggi: ogni bit del testo cifrato dipende da tutti i bit che compongono sia il testo in chiaro che la chiave di cifratura.\nIl NewDES ha la stessa propriet\u00e0 di complementarit\u00e0 del DES. Dato:\nallora\ndove\n\u00e8 il complementare a livello di bit di \"x\". Questo significa che i calcoli per un attacco a forza bruta sono ridotti di un fattore 2. Eli Biham ha anche dimostrato che il cambiamento di un intero byte nei byte della chiave e dei dati porta ad un'altra propriet\u00e0 di complementarit\u00e0 e riduce di un altro fattore 28 i calcoli necessari all'attacco.\nL'attacco correlato alla chiave condotto da Biham pu\u00f2 violare il NewDES con 233 testi in chiaro e chiavi scelti: questo significa che il NewDES non \u00e8 cos\u00ec sicuro come il DES.\nJohn Kelsey, Bruce Schneier e David Wagner hanno condotto un altro attacco al NewDES con la crittanalisi correlata alla chiave: questo attacco necessita di 232 testi in chiaro noti ed una chiave correlata."}
{"id": "2406718", "revid": "56620", "url": "https://it.wikipedia.org/wiki?curid=2406718", "title": "Jan Van Ruysbroeck", "text": ""}
{"id": "2406720", "revid": "247222", "url": "https://it.wikipedia.org/wiki?curid=2406720", "title": "New Again", "text": "New Again \u00e8 un album studio della band emo Taking Back Sunday, pubblicato il 2 giugno 2009."}
{"id": "2406722", "revid": "125839388", "url": "https://it.wikipedia.org/wiki?curid=2406722", "title": "Lontano dal tuo sole", "text": "Lontano dal tuo sole \u00e8 un singolo del cantante italiano Neffa, pubblicato il 22 maggio 2009 come primo estratto dal sesto album in studio \"Sognando contromano\".\nDescrizione.\n\"Lontano dal tuo sole\" \u00e8 stato reso disponibile per il download digitale e per l'airplay radiofonico a partire dal 22 maggio 2009. Il singolo \u00e8 un pezzo pop-melodico in Uptempo, influenzato da un tono R&amp;B e Hip Hop, scritto dal cantante in collaborazione con Paolo Emilio Albano, prodotto dallo stesso cantante. Il cantante ha commentato la traccia:\nVideo musicale.\nIl video musicale prodotto per \"Lontano dal tuo sole\" \u00e8 stato diretto dal regista Fabio Jansen ed \u00e8 entrato a far parte della programmazione dei canali tematici a partire dal 30 giugno 2009. Il video mostra i frammenti di una storia non in ordine cronologico, quindi dando un quadro completo della storia solo alla fine. La polizia arresta un giovane dopo aver rinvenuto nella sua borsa la refurtiva di una rapina ad un gioielliere. Soltanto grazie all'intervento di un testimone (interpretato da Neffa), che ha visto che in realt\u00e0 la refurtiva \u00e8 stata messa nella borsa del giovane dal vero rapinatore in fuga, il ragazzo verr\u00e0 scarcerato e potr\u00e0 tornare a riabbracciare la sua amata. Il video \u00e8 stato girato a Milano.\nClassifiche.\nIl brano ha esordito nella Top20 dei singoli pi\u00f9 scaricati in Italia il 30 luglio 2009 alla #14 posizione, per poi determinare il suo picco al numero #10 qualche settimana dopo.\nLa canzone \u00e8 il quinto singolo del cantante napoletano ad entrare nella Top10 italiana\n\"Una direzione giusta\".\nIl 26 luglio 2021 il rapper italiano Tha Supreme annuncia l'uscita di una cover del brano, in collaborazione con Neffa stesso. Due giorni pi\u00f9 tardi, viene rivelato che il titolo del brano sarebbe stato \"Una direzione giusta\". Il brano, pubblicato il 30 luglio, ha raggiunto la vetta delle tendenze di YouTube a poche ore dalla sua pubblicazione ed \u00e8 stato successivamente certificato disco di platino."}
{"id": "2406725", "revid": "1124164", "url": "https://it.wikipedia.org/wiki?curid=2406725", "title": "Marcantonio Michiel", "text": "Biografia.\nAppartenente alla nobile famiglia veneziana dei Michiel, durante la sua vita collezion\u00f2 opere d'arte privilegiando quelle del Rinascimento veneto. Contemporaneamente si dedic\u00f2 alla catalogazione delle opere presenti nelle collezioni d'arte pi\u00f9 rilevanti di Padova, Milano, Pavia, Bergamo, Crema e Venezia. Stil\u00f2 un manoscritto (pubblicato postumo nel 1800) \"Notizia d'opere di disegno\", in cui descrive con dovizia di particolari le sculture, pitture e disegni presenti nelle collezioni pubbliche e private del Lombardo Veneto.\nUmanista raffinato aveva soggiornato in et\u00e0 giovanile a Firenze, Roma e Bergamo. Attratto dalla pittura e dalla scultura collezion\u00f2 una selezionata raccolta di opere dei maestri del Rinascimento veneto. La descrizione della sua collezione la dobbiamo agli inventari compilati dopo la sua morte. Presenti artisti di grande qualit\u00e0: da Giorgione, a Jacopo de' Barbari e Giovanni Bellini per la pittura; il Riccio, il Bellano e Severo da Ravenna per le opere scultoree. Successivamente nel corso dei secoli sculture e dipinti furono in parte disperse mentre altre passarono di propriet\u00e0 alle famiglie patrizie veneziane che ne hanno lasciato testimonianza negli inventari di famiglia fino alla fine dell'Ottocento.\nNotizia d'opere di disegno.\nMa la fama e l'importanza di Marcantonio Michiel non \u00e8 legata alla sua pur pregevole collezione quanto al manoscritto in cui annotava la collocazione e la descrizione di opere custodite in ambienti pubblici e privati, a Venezia e in altre citt\u00e0 dell'Italia settentrionale. Per alcune di esse, come Cremona e Bergamo, le note del Michiel inaugurano lo studio delle collezioni. Nella sezione dedicata a Venezia, che \u00e8 la pi\u00f9 estesa insieme a Padova, Michiel descrive le collezioni appartenenti agli esponenti delle pi\u00f9 prestigiose famiglie patrizie: Domenico Grimani, Francesco Zio e il nipote ed erede Andrea Odoni gioielliere, Antonio Pasqualini, i Contarini, Gabriele Vendramin, Girolamo Marcello, Antonio Foscarini, Zuanantonio Venier e Giovanni Ram, mercante e collezionista di origine spagnola.\nIl manoscritto \u00e8 adespota e anepigrafo. Conservato nella Biblioteca Nazionale Marciana consiste di carte sciolte, scritte tra il 1521 e il 1543. Presenta numerosi strati di scrittura, con inchiostri diversi che attestano da parte di Michiel uno studio continuo e una costante ricerca di informazioni attivata attraverso una complessa rete di relazioni e interessi culturali. Ebbe stretti rapporti con artisti suoi contemporanei come Antonio Miniello, Andrea Riccio e Tullio Lombardo; tra gli interlocutori del Michiel si trovano intellettuali e studiosi come Sebastiano Serlio, Francesco Sansovino, l'Aretino e Pietro Bembo. Non mancano tra gli scritti di costoro riconoscimenti relativi alle competenze artistiche del patrizio veneziano. Serlio pubblicando lo schema della villa di Poggio Reale consegnatogli da Michiel descrive quest'ultimo come \u00abmolto intendente di architettura\u00bb. Francesco Sansovino nomina Michiel fra gli autori citati della sua \"Venezia citt\u00e0 nobilissima\", lo definisce \u00abcultissimo nella lingua latina\u00bb e ne loda l\u2019erudizione nelle scienze.\nIl manoscritto ebbe la sua prima pubblicazione nel 1800, curata dall'abate Jacopo Morelli, bibliotecario alla Marciana, che lo rinvenne tra i codici legati alla libreria del convento dei Domenicani alle Zattere dal letterato e suo predecessore Apostolo Zeno. A seguito della pubblicazione da parte del Morelli che non ne seppe individuare l'autore, quest'ultimo e per metonimia lo stesso manoscritto furono denominati \"anonimo morelliano\". L'identificazione avvenne nel 1864 in seguito a ulteriori ricerche svolte da Daniele Francesconi, Emmanuele Antonio Cicogna e Cesare Bernasconi. All'edizione del Morelli seguirono una seconda edizione a cura di Gustavo Frizzoni ed una edizione austriaca curata da Theodor von Frimmel.\nConsiderato da Roberto Longhi il patriarca dei conoscitori italiani, il Michiel interviene frequentemente con il proprio giudizio, derivato dall'esame diretto dei testi pittorici, esercitandosi in attribuzioni e riconoscimenti con precisione terminologica. Alcune note e descrizioni di Michiel sono state fondamentali per la ricostruzione delle vicende pittoriche di molti artisti. Senza di esse nulla si saprebbe di molti capolavori, anche dispersi. Particolarmente utili sono stati i riferimenti a Giorgione, Giovanni Bellini, Antonello da Messina, Tiziano, Palma il Vecchio, Lorenzo Lotto, Raffaello e Sebastiano del Piombo."}
{"id": "2406735", "revid": "486946", "url": "https://it.wikipedia.org/wiki?curid=2406735", "title": "Societ\u00e0 Sportiva Dilettantistica Sporting Lucchese", "text": ""}
{"id": "2406741", "revid": "287204", "url": "https://it.wikipedia.org/wiki?curid=2406741", "title": "Madonna dei Cordai", "text": "La Madonna dei Cordai \u00e8 un'opera attribuita a Donatello e databile al 1433-1435 circa e conservata nel Museo Bardini di Firenze. L'opera \u00e8 polimaterica: su una base in legno bulinato con riempimenti in cocciopesto si trova la \"Madonna col Bambino\", in stucco policromo, con uno sfondo mosaicato a tessere di cuoio argentate, meccate e ricoperte di vetro, e presenta applicazioni di cordame (funi).\nStoria.\nL'opera venne acquistata da Stefano Bardini e esposta nella sua casa-museo fin dal 1922.\nL'attribuzione al maestro non \u00e8 univoca ed ha oscillato nei giudizi come opera autografa o della bottega.\nTra i pareri favorevoli quello di Giancarlo Gentilini, che la colloc\u00f2 a prima del soggiorno padovano, per i confronti con la Cantoria e il pulpito del Duomo di Prato (uso dello sfondo mosaicato). La presenza delle corde ha fatto pensare inizialmente a una scala a pioli, chiarita poi, dopo il restauro, come una citazione legata probabilmente ai destinatari dell'opera: una Compagnia di Cordai (da cui il nome), forse sotto-corporazione dei \"Funaioli\", o a una congregazione di flagellanti legata Santa Croce (Parronchi).\nDescrizione.\nLa \"Madonna col Bambino\" \u00e8 rappresentata tra cinque putti (in parte perduti) che giocano con le corde. Se ne conoscono varie repliche di bottega. Si tratta di una Madonna dell'Umilt\u00e0, poich\u00e9 seduta in terra, in questo caso su cuscini, nell'atto di adorare il Bambino. Per poter rappresentare le gambe inginocchiate, esse sono rimpicciolite in scorcio, secondo una certa disinvoltura compositiva riscontrabile anche nella disposizione dei putti.\nLa policromatura avvenne a cura di un artista di qualit\u00e0 notevolmente inferiore."}
{"id": "2406743", "revid": "111433", "url": "https://it.wikipedia.org/wiki?curid=2406743", "title": "John George Kemeny", "text": ""}
{"id": "2406749", "revid": "24480021", "url": "https://it.wikipedia.org/wiki?curid=2406749", "title": "TMTV", "text": ""}
{"id": "2406762", "revid": "1543377", "url": "https://it.wikipedia.org/wiki?curid=2406762", "title": "JUGENE", "text": "JUGENE (\"J\u00fclich Blue Gene\") \u00e8 un supercomputer sviluppato da IBM per il Centro Ricerche di J\u00fclich (Germania).\nL'elaboratore \u00e8 il successore del supercomputer JUBL, \u00e8 basato sull'architettura Blue Gene/P, ed \u00e8 equipaggiato con il sistema operativo SUSE Linux Enterprise Server 10. JUGENE \u00e8 stato realizzato a partire dal 2007, e nel maggio 2009 ha raggiunto una potenza di calcolo pari ad un PetaFLOPS."}
{"id": "2406764", "revid": "123164234", "url": "https://it.wikipedia.org/wiki?curid=2406764", "title": "Campionato sudamericano di pallavolo maschile 1973", "text": "Il X campionato sudamericano di pallavolo maschile si \u00e8 svolto nel 1973 a Bucaramanga, in Colombia. Al torneo hanno partecipato 5 squadre nazionali sudamericane e la vittoria finale \u00e8 andata per la nona volta, la quarta consecutiva, al Brasile.\nPodio.\nCampione.\nBrasile(Nono titolo)\nSecondo posto.\nArgentina\nTerzo posto.\nVenezuela"}
{"id": "2406767", "revid": "110157", "url": "https://it.wikipedia.org/wiki?curid=2406767", "title": "Giardino botanico alpino Saussurea", "text": "Il giardino alpino Saussurea si trova a 2173\u00a0m di altitudine, nel comune di Courmayeur, in Valle d'Aosta, ed \u00e8 il giardino alpino pi\u00f9 alto d'Europa. Il giardino Saussurea \u00e8 uno dei quattro giardini botanici alpini della Valle d'Aosta, e sui suoi 7000 metri quadrati accoglie la flora alpina tipica del Monte Bianco. Il suo nome deriva da quello di Horace-B\u00e9n\u00e9dict de Saussure, che comp\u00ec la prima ascensione conosciuta al Monte Bianco nel 1786 e da cui prende il nome anche il fiore \"Saussurea alpina\". \u00c8 aperto da giugno a settembre.\nIl territorio.\nIl giardino Saussurea si estende per 7000\u00a0m\u00b2 sul Pavillon du Mont Fr\u00e9ty, una sella naturale tra il ghiacciaio e la morena del Mont Fr\u00e9ty e quelli dell'Aiguille de Toula, dal lato sud del massiccio del Monte Bianco, nel territorio di Courmayeur; la sella morenica del Pavillon du Mont Fr\u00e9ty \u00e8 in parte ricoperta da una paleofrana di sassi granitici.\n\u00c8 raggiungibile con la Funivia dei Ghiacciai, oppure a piedi con il sentiero n\u00ba 20 da La Palud (Courmayeur) al rifugio Pavillon (2h00'-2h30'). Nei pressi \u00e8 possibile visitare l'oasi naturalistica del Pavillon du Mont Fr\u00e9ty.\nIl giardino, in cui sono ospitate 900 specie, si presenta come una scenografia che raccoglie i principali ambienti valdostani, e in questo senso promuove la valorizzazione del patrimonio botanico locale, unendola alla fruizione da parte del pubblico. In una prima parte del Giardino, le roccere ospitano le specie botaniche secondo la logica della provenienza geografica; nel settore pi\u00f9 interno ci sono invece le ricostruzioni degli ambienti montani.\nStruttura.\nIl giardino \u00e8 strutturato in due parti: da un lato gli ambienti naturali e dall'altro le roccere artificiali con le specie suddivise e ambientate per provenienza geografica. Sulle roccere sono riprodotti vari habitat: \"Valle d'Aosta\", \"Zona officinale\", \"Alpi occidentali\", \"Alpi orientali\", \"Penisola iberica\", \"Eurasia\", \"Emisfero australe\", \"Nord America\" e \"Flora calcicola\". Gli ambienti naturali riprodotti sono invece: \"Il pascolo alpino\", \"Gli ambienti umidi\", \"Il macereto\", \"La valletta nivale\", \"L'alneto\" e \"Il rododendro-vaccinieto\".\nSono in fase di allestimento il muretto delle felci, un erbario e la spermatoteca, mentre \u00e8 gi\u00e0 presente un index seminum.\nStoria.\nIl giardino botanico \u00e8 stato fondato nel 1984 dalla Fondazione Donzelli, Gilberti e Ferretti, dedicata alla protezione e allo studio della flora del Monte Bianco, con il sostegno della regione autonoma Valle d'Aosta e del Corpo forestale dello Stato, ma venne inaugurato solo tre anni pi\u00f9 tardi. Con il passare del tempo l'aspetto di studio e di tutela delle specie ha preso il sopravvento sull'aspetto turistico. Dal 1987 \u00e8 attivo anche il progetto \u201cEspace Mont Blanc\u201d, progetto che cerca di creare le condizioni per la nascita di un futuro parco internazionale.\nOggi il giardino alpino Saussurea \u00e8 gestito dalla Fondazione Saussurea, un tempo nominata Fondazione Donzelli, Gilberti e Ferretti, dai nomi del suo promotore, il Conte Giovanni Battista Gilberti, e del suo fondatore, Laurent Ferretti.\nAttualmente \u00e8 in corso il censimento dei Licheni."}
{"id": "2406768", "revid": "119488550", "url": "https://it.wikipedia.org/wiki?curid=2406768", "title": "Wonderful (Gary Go)", "text": "Wonderful \u00e8 una canzone scritta ed interpretata dal cantante inglese Gary Go, e pubblicata come primo singolo da \"Gary Go\", album di debutto del cantante.\nLa canzone \u00e8 stata utilizzata come accompagnamento musicale degli spot televisivi della Renault Clio, e anche in alcuni intervalli dell'Eurovision Song Contest 2011.\nIl video.\nIl video musicale prodotto per \"Wonderful\" \u00e8 stato diretto dal regista Adam Neustadter, e mostra il cantante Gary Go in diverse ambientazioni."}
{"id": "2406769", "revid": "1522738", "url": "https://it.wikipedia.org/wiki?curid=2406769", "title": "Partito Nazionale Britannico", "text": "Il Partito Nazionale Britannico (in inglese British National Party, BNP) \u00e8 un partito politico britannico di estrema destra, fondato nel 1982. \u00c8 stato a lungo guidato da Nick Griffin, che in seguito ha lasciato il partito. Il suo leader \u00e8 Adam Walker e ha sede a Wigton, contea della Cumbria, nella regione Nord Ovest. Promuove il razzismo scientifico e ritiene valida la teoria del complotto sul genocidio bianco e la teoria del complotto sul piano Kalergi.\nStoria.\nIl British National Party nacque nel 1982 raccogliendo l'eredit\u00e0 del fascismo britannico di sir Oswald Mosley, fondatore dell'Unione Britannica dei Fascisti e poi dell'Union Movement, e buona parte dell'elettorato del Fronte Nazionale Britannico, ma non ha mai raccolto molti voti.\nAlle elezioni generali del 2005 ebbe lo 0,7% dei voti (8\u00b0 partito su scala nazionale), non riuscendo per\u00f2 ad eleggere nessun rappresentante. Alle elezioni amministrative, il numero dei consiglieri BNP \u00e8 passato da 84 a 100, ottenendo anche un consigliere all'Assemblea di Londra (\"London Assembly\") che ne conta 25.\nAlle elezioni europee del 2009, nonostante abbia ottenuto un minor numero di voti di quanto previsto (6,2% nella sola Gran Bretagna, i sondaggi indicavano dal 7 all'11%), ha potuto eleggere ben due deputati al Parlamento Europeo (Nick Griffin e Andrew Brons). Il raggiungimento di tale risultato, inedito per il BNP, ha dato vita ad accesi dibattiti in tutto il Regno Unito.\nAlle Elezioni europee del 2014 il partito ottiene solo l'1,11% dei voti e non elegge nessun eurodeputato, confinato all'estrema destra, anche sui temi nazionalisti, dai Conservatori e dai populisti di destra dell'UKIP.\nNel luglio 2014 Griffin cedette la leadership del partito ad Adam Walker. Nell'ottobre successivo viene espulso dal partito, a causa di gravi contrasti politici con il nuovo leader, e fonda il British Unity Party, pi\u00f9 estremista e parte dell'Alleanza per la Pace e la Libert\u00e0.\nProgramma.\nNel programma del BNP ci sono la lotta all'immigrazione e la deportazione degli immigrati clandestini nei loro paesi di origine, l'antislamismo, la reintroduzione della pena di morte per chi uccide bambini o ufficiali di polizia e l'opposizione all'aborto. Sostiene che solo i bianchi possono essere cittadini del Regno Unito.\nSotto la segreteria di John Tyndall, il BNP enfatizzava l'antisemitismo e il negazionismo dell'Olocausto, promuovendo la teoria del complotto giudaico secondo cui gli ebrei cercano di dominare il mondo sia attraverso il comunismo che il capitalismo internazionale. Sotto Griffin, l'attenzione del partito pass\u00f2 dall'antisemitismo all'islamofobia, talvolta manifestando lo storico anticattolicesimo della Chiesa anglicana. Promuove il protezionismo economico, l'euroscetticismo e una trasformazione della democrazia liberale, mentre le sue politiche sociali si oppongono al femminismo, ai diritti LGBT e ad una societ\u00e0 permissiva."}
{"id": "2406779", "revid": "767487", "url": "https://it.wikipedia.org/wiki?curid=2406779", "title": "Marihatag", "text": "Marihatag \u00e8 una municipalit\u00e0 di Quarta classe delle Filippine, situata nella Provincia di Surigao del Sur, nella Regione di Caraga.\nMarihatag \u00e8 formata da 12 baranggay:"}
{"id": "2406793", "revid": "57342", "url": "https://it.wikipedia.org/wiki?curid=2406793", "title": "John Kemeny", "text": ""}
{"id": "2406794", "revid": "767487", "url": "https://it.wikipedia.org/wiki?curid=2406794", "title": "San Agustin (Surigao del Sur)", "text": "San Agustin \u00e8 una municipalit\u00e0 di Quarta classe delle Filippine, situata nella Provincia di Surigao del Sur, nella Regione di Caraga.\nSan Agustin \u00e8 formata da 13 baranggay:"}
{"id": "2406795", "revid": "585241", "url": "https://it.wikipedia.org/wiki?curid=2406795", "title": "Forschungszentrum J\u00fclich", "text": "Il Centro Ricerche J\u00fclich (Forschungszentrum J\u00fclich GmbH in tedesco) \u00e8 un centro di ricerca facente parte dell'organismo tedesco Helmholtz-Gemeinschaft.\nFondato l'11 dicembre 1956 dallo Stato Federale della Renania Settentrionale-Vestfalia, fino al 1990 si \u00e8 chiamato \"Kernforschungsanlage J\u00fclich GmbH\" (\"Centro Ricerche Nucleari di J\u00fclich\"). Il Centro \u00e8 situato a J\u00fclich, nel Circondario di D\u00fcren."}
{"id": "2406798", "revid": "6923", "url": "https://it.wikipedia.org/wiki?curid=2406798", "title": "Archie Scott Brown", "text": " \nIn Formula 1 partecip\u00f2 al solo Gran Premio di Gran Bretagna 1956 su una Connaught, non terminando la gara.\nMor\u00ec dopo un incidente subito sul Circuito di Spa-Francorchamps durante una gara di vetture sport."}
{"id": "2406799", "revid": "767487", "url": "https://it.wikipedia.org/wiki?curid=2406799", "title": "Mez\u0151csokonya", "text": "Mez\u0151csokonya \u00e8 un comune dell'Ungheria di 1.224 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406800", "revid": "94647", "url": "https://it.wikipedia.org/wiki?curid=2406800", "title": "Videoinstallazione", "text": ""}
{"id": "2406801", "revid": "339392", "url": "https://it.wikipedia.org/wiki?curid=2406801", "title": "J\u00fclich Research Centre", "text": ""}
{"id": "2406806", "revid": "110157", "url": "https://it.wikipedia.org/wiki?curid=2406806", "title": "Mike (Ungheria)", "text": "Mike \u00e8 un comune dell'Ungheria di 722 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406810", "revid": "729019", "url": "https://it.wikipedia.org/wiki?curid=2406810", "title": "San Miguel (Surigao del Sur)", "text": "San Miguel \u00e8 una municipalit\u00e0 di Terza classe delle Filippine, situata nella Provincia di Surigao del Sur, nella Regione di Caraga.\nSan Miguel \u00e8 formata da 18 baranggay:"}
{"id": "2406811", "revid": "647919", "url": "https://it.wikipedia.org/wiki?curid=2406811", "title": "Fortis ligue", "text": ""}
{"id": "2406812", "revid": "767487", "url": "https://it.wikipedia.org/wiki?curid=2406812", "title": "Mikl\u00f3si", "text": "Mikl\u00f3si \u00e8 un comune dell'Ungheria di 254 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406815", "revid": "287204", "url": "https://it.wikipedia.org/wiki?curid=2406815", "title": "Monte Corona", "text": ""}
{"id": "2406816", "revid": "767487", "url": "https://it.wikipedia.org/wiki?curid=2406816", "title": "Mosd\u00f3s", "text": "Mosd\u00f3s \u00e8 un comune dell'Ungheria di 1.110 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406817", "revid": "729019", "url": "https://it.wikipedia.org/wiki?curid=2406817", "title": "N\u00e1gocs", "text": "N\u00e1gocs \u00e8 un comune dell'Ungheria di 704 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406822", "revid": "110157", "url": "https://it.wikipedia.org/wiki?curid=2406822", "title": "Nagyberki", "text": "Nagyberki \u00e8 un comune ungherese di 1.551 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406823", "revid": "103808396", "url": "https://it.wikipedia.org/wiki?curid=2406823", "title": "Ambracia (Ennio)", "text": "L'Ambracia (\"Ambracia\") \u00e8 una \"fabula praetexta\" del tragediografo e commediografo latino Quinto Ennio. \nTrama.\nSeconda \"praetexta\" composta da Ennio, dopo le \"Sabinae\", l'opera, di argomento romano e di tono patriottico e celebrativo, fu composta per celebrare la vittoria riportata nel 189 a.C. dal console Marco Fulvio Nobiliore contro gli Etoli, nell'Epiro meridionale, che si concluse con la presa della citt\u00e0 capitale dei nemici, Ambracia. Lo stesso Ennio partecip\u00f2, con l'intento di cantare alla maniera ellenistica le gesta del condottiero, alla spedizione."}
{"id": "2406824", "revid": "128334", "url": "https://it.wikipedia.org/wiki?curid=2406824", "title": "Billboard Music Awards", "text": "I Billboard Music Awards, o BBMAs, sono assieme ai Grammy Awards e agli American Music Awards uno dei pi\u00f9 importanti premi musicali statunitensi. Sponsorizzati dalla rivista Billboard, i premi vengono consegnati annualmente dal 1989, con una interruzione dal 2007 al 2010.\nCome gli AMAs, i BBMAs negli Stati Uniti consegnano i premi in base alle vendite degli artisti, ricavate dalle classifiche Billboard (200 e Hot 100), i premi sono assegnati al miglior singolo, al miglior album e al miglior artista di ogni genere.\nDal primo anno la cerimonia di consegna \u00e8 stata mandata in onda a dicembre in diretta dalla Fox, ma per un problema contrattuale nel 2007 la cerimonia \u00e8 stata annullata, e la rivista ha semplicemente riportato sulle sue pagine i nomi dei vincitori. Dal 2011 la serata di premiazione \u00e8 tornata ad essere trasmessa in tv, sulla rete televisiva ABC a maggio.\nDal 1989 al 1991 l'evento si \u00e8 svolto presso il Barker Hangar dell'aeroporto di Santa Monica (California); nel triennio 1992-1994 si \u00e8 svolto all'Universal Amphitheater di Los Angeles, sempre in California; nel 1995 si \u00e8 tenuto a New York, presso il Coliseum; nel 1996 a Paradise (Nevada) presso l'Hard Rock Hotel &amp; Casino; infine dal 1997 si svolge sempre sempre a Las Vegas ma all'MGM Grand Garden Arena. Nel 2016 e 2017 la cerimonia si svolge sempre a Las Vegas ma al T-Mobile Arena, mentre i due anni successivi torna all'MGM Grand Garden. Nel 2020 la cerimonia viene ospitata per la prima volta ad Hollywood, presso il Dolby Theatre.\nPremi speciali.\nTop Social Artist.\nIl premio per la categoria \"Top Social Artist\" viene assegnato in base ai voti del pubblico.\nPremi principali.\nLe categorie generali sono Top Artist (miglior artista), Top Billboard 200 Album (miglior album), Top Hot 100 Song (miglior canzone) e Top New Artist (miglior artista esordiente).\nModifiche dei premi.\nCambio di categoria.\nAlcuni premi sono stati cancellati nel corso delle edizioni e sono stati sostituiti da delle nuove categorie. Per quanto riguarda le categorie sulla musica elettronica e la musica dance i sei premi \"Top EDM Artist, Album, Song\" e \"Top Dance Artist, Album, Song\" sono stati raggruppati nel 2014 in un'unica categoria composta da tre premi: \"Top Dance/Electronic Artist, Album\" e \"Song\". Sono state anche cancellate le due categorie che assegnavano il premio sia al miglior artista maschile che femminile ed \u00e8 stata mantenuta la categoria generica che premia l'artista indipendentemente dal sesso (\"Top New Artist\")."}
{"id": "2406826", "revid": "767487", "url": "https://it.wikipedia.org/wiki?curid=2406826", "title": "Nagyber\u00e9ny", "text": "Nagyber\u00e9ny \u00e8 un comune dell'Ungheria di 1.467 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406827", "revid": "1305772", "url": "https://it.wikipedia.org/wiki?curid=2406827", "title": "Fosfato di codeina", "text": "Il fosfato di codeina \u00e8 una trasformazione chimica della codeina, un derivato dall'oppio.\nViene utilizzato come antidolorifico o analgesico. Viene impiegato come curativo nelle sintomatologie del dolore tenue o acuto, come dolori auricolari, mal di denti e mal di testa. Viene anche utilizzato come antitosse.\nIl fosfato di codeina provoca costipazione, per cui viene anche utilizzato contro la diarrea.\nProdotti in commercio.\nAlcuni farmaci che contengono fosfato di codeina sono:"}
{"id": "2406828", "revid": "486946", "url": "https://it.wikipedia.org/wiki?curid=2406828", "title": "Billboard Awards", "text": ""}
{"id": "2406829", "revid": "767487", "url": "https://it.wikipedia.org/wiki?curid=2406829", "title": "Tagbina", "text": "Tagbina \u00e8 una municipalit\u00e0 di Quarta classe delle Filippine, situata nella Provincia di Surigao del Sur, nella Regione di Caraga.\nTagbina \u00e8 formata da 25 baranggay:"}
{"id": "2406833", "revid": "729019", "url": "https://it.wikipedia.org/wiki?curid=2406833", "title": "Nagycsepely", "text": "Nagycsepely \u00e8 un comune ungherese di 399 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406834", "revid": "1305772", "url": "https://it.wikipedia.org/wiki?curid=2406834", "title": "Nobi Nobi Boy", "text": " \u00e8 un videogioco per PlayStation 3, ideato da Keita Takahashi della Namco Bandai, lo stesso creatore di \"Katamari Damacy\". Il gioco \u00e8 stato pubblicato in tutto il mondo il 19 febbraio 2009. Esiste anche una versione per iOS che \u00e8 uscita il 18 febbraio 2010.\nUno dei significati della parola \"Nobi\" in giapponese \u00e8 \"allungamento\".\nModalit\u00e0 di gioco.\nIn \"Nobi Nobi Boy\" il giocatore prende il controllo di una creatura quadrupede simile ad un lunghissimo verme, il cui nome \u00e8 BOY. Usando il gamepad \u00e8 possibile controllare indipendentemente la testa o la coda di BOY. Muovendoli entrambi in direzione opposta, il giocatore pu\u00f2 allungare BOY, sino a fargli raggiungere una notevole lunghezza. Il giocatore pu\u00f2 manovrare BOY nell'ambiente di gioco, interagendo con oggetti fissi come case o alberi, e con personaggi in movimento, come persone ed animali, controllati dal computer.\nA seconda di quanto BOY si allunga nel corso della partita, il giocatore accumula punti, che possono essere inviati online, tramite un personaggio chiamato SUN, ad un altro personaggio chiamato GIRL. I punti che arrivano a GIRL da tutti i giocatori di \"Nobi Nobi Boy\", permettono al personaggio di allungarsi e sbloccare nuovi livelli. GIRL inizialmente si trovava sulla Terra, ed allungandosi \u00e8 riuscito ad arrivare sulla Luna e su Marte, e via via proceder\u00e0 per altri pianeti, sbloccando di volta in volta nuovi ambienti di gioco per BOY. Il team di sviluppo di \"Noby Noby Boy\" ha dichiarato che i giocatori hanno impiegato circa 1 o 2 settimane per far arrivare GIRL dalla Terra alla Luna.\nLa settimana fortunata.\nOgni tanto Keita sceglier\u00e0 la \"settimana fortunata\", durante la quale quando BOY dar\u00e0 la sua lunghezza a GIRL, questa sar\u00e0 moltiplicata per un numero casuale. La prima era dal 15 maggio al 22 maggio 2009. Un'altra \u00e8 stata nel mese di giugno dove al suo termine Keita ha detto: \"Grazie alla settimana fortunata e allo sforzo di tutti i BOY, GIRL \u00e8 riuscita ad allungarsi un sacco! \". Un \"weekend fortunato\" si \u00e8 svolto il 4 e 5 luglio 2009 con tutte le lunghezze, moltiplicate per 99. Nel giorno di Capodanno del 2010, il moltiplicatore \u00e8 stato il 2010.\nLa fine del viaggio.\nDopo il raggiungimento di Plutone, Bandai Namco ha deciso di dare una spintarella a Girl con un moltiplicatore di 2.000.015 in modo da farle raggiungere velocemente il Sole e farla tornare indietro verso la Terra. Dopo sei anni (pi\u00f9 precisamente 2489 giorni) il viaggio di Girl si \u00e8 concluso riuscendo collegare tutti i pianeti del sistema solare. Al termine del gioco i giocatori hanno potuto leggere una lettera scritta dalla fata (grazie a lei era possibile trasferire la lunghezza di Boy a Girl) del 19 febbraio 2009, giorno in cui Girl ha iniziato il suo viaggio."}
{"id": "2406838", "revid": "729019", "url": "https://it.wikipedia.org/wiki?curid=2406838", "title": "Nagykorp\u00e1d", "text": "Nagykorp\u00e1d \u00e8 un comune dell'Ungheria di 647 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406840", "revid": "767487", "url": "https://it.wikipedia.org/wiki?curid=2406840", "title": "Nagyszak\u00e1csi", "text": "Nagyszak\u00e1csi \u00e8 un comune dell'Ungheria di 490 abitanti (dati 2001) situato nella provincia di Somogy, nell'Ungheria centro-occidentale."}
{"id": "2406844", "revid": "729019", "url": "https://it.wikipedia.org/wiki?curid=2406844", "title": "Nemesd\u00e9d", "text": "Nemesd\u00e9d \u00e8 un comune dell'Ungheria di 756 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406848", "revid": "599013", "url": "https://it.wikipedia.org/wiki?curid=2406848", "title": "Paul Emery", "text": "Noto come costruttore di vetture per la Formula 3 da 500\u00a0cm\u00b3, disput\u00f2 in Formula 1 il Gran Premio di Gran Bretagna 1956 a bordo di una Emeryson.\nCarriera.\nPaul Emery era figlio di George Emery, appassionato di automobilismo. Quest'ultimo, negli anni trenta, aveva cominciato a costruire vetture da corsa e, al termine della seconda guerra mondiale riusc\u00ec ad ultimare una monoposto che aveva progettato nel 1934, caratterizzata dal fatto di riuscire a sprigionare dal motore un'enorme quantit\u00e0 di cavalli. La prima Emeryson, progettata quindi da padre e figlio, si rivel\u00f2 veloce ed Eric Winterbottom riusc\u00ec a portarla per alla vittoria nel 1947.\nIncoraggiati dai risultati gli Emery volevano debuttare in Formula 1, ma a causa degli elevati costi preferirono dirigere le loro attenzioni verso la Formula 3, dove riuscirono a piazzare un buon numero di vetture clienti. Una delle loro monoposto venne poi utilizzata anche in Formula 2 con motore Aston Martin e in Formula 1 da Colin Chapman.\nPaul Emery decise anch'egli di debuttare nella massima serie automobilistica con una delle sue vetture nel 1956, ma al Gran Premio di Gran Bretagna fu costretto al ritiro. Prese poi parte a diverse gare extra-campionato. Nel 1958 corse invece per la Connaught di Bernie Ecclestone.\nSuccessivamente abbandon\u00f2 la carriera da pilota per riprendere quella di progettista. Nel 1960, infatti, diversi piloti gli richiesero una nuova serie di vetture Emeryson. Venne quindi rilevata la fabbrica della Connaught e furono prodotte vetture per la Formula 2 e per la Formula 1, queste ultime motorizzate Coventry. Diversi esemplari vennero venduti all'Ecurie Nationale Belge. Tutto il materiale fu poi acquistato da Hugh Powell alla fine del 1961. Emery rimase comunque attivo nella veste di progettista per la Scirocco-Powell Racing.\nMor\u00ec nel 1992."}
{"id": "2406854", "revid": "110157", "url": "https://it.wikipedia.org/wiki?curid=2406854", "title": "Flap di Gurney", "text": "Il flap di Gurney \u00e8 una piccola appendice, opportunamente angolata, che viene applicata al bordo d'uscita alare. Questo dispositivo fu introdotto da Dan Gurney, ed \u00e8 molto efficace nell'aumentare la deportanza a fronte di un piccolissimo aumento della resistenza aerodinamica.\nIl suo effetto \u00e8 quello di aggiungere una componente verticale alla velocit\u00e0 del flusso sul bordo di uscita, creando maggiore deportanza, un effetto simile a quello di aumentare l'incidenza dell'ala.\nInoltre, il flap di Gurney rallenta il flusso sopra di esso, incrementando quindi la pressione statica sopra il profilo.\nLa ricerca ha permesso infine di conoscere un altro effetto, che \u00e8 quello di creare due vortici contro-rotanti immediatamente dietro il flap: ci\u00f2 causa un calo nella pressione totale che aiuta a mantenere il flusso attaccato alle superfici del profilo, consentendo di raggiungere maggiori angoli di attacco senza che si verifichi un distacco di vena e quindi uno stallo.\nUn altro importante vantaggio \u00e8 la sua facilit\u00e0 di montaggio o sostituzione con altri flap di differenti dimensioni e forme. Piccoli flap di Gurney incrementano notevolmente il down-force senza penalizzare eccessivamente il drag, mentre flap di grandi dimensioni causano penalizzanti aumenti di resistenza aerodinamica, a fronte di un piccolo ulteriore aumento di deportanza.\nAnche se \u00e8 universalmente noto con questo nome, non fu Dan Gurney a brevettare tale appendice, in quanto esisteva gi\u00e0 un brevetto relativo ad un'appendice mobile registrato da E.F. Zaparka nel 1931, dieci giorni prima della nascita di Dan.\nComponenti simili vennero collaudati anche da Gruschwitz e Schrenk\ne presentati a Berlino nel 1932."}
{"id": "2406856", "revid": "729019", "url": "https://it.wikipedia.org/wiki?curid=2406856", "title": "Nemeskisfalud", "text": "Nemeskisfalud \u00e8 un comune dell'Ungheria di 58 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406861", "revid": "1117982", "url": "https://it.wikipedia.org/wiki?curid=2406861", "title": "Sabinae", "text": "Le Sabinae (\"Sabine\") erano una tragedia \"praetexta\" del tragediografo e commediografo latino Quinto Ennio. \nTrama.\nPrima delle due \"praetextae\" composte da Ennio, l'opera aveva carattere storico-mitologico, e narrava l'episodio del ratto delle Sabine, celebrando alcune leggendarie figure della storia romana tra cui quella del primo re di Roma, Romolo.\nNe restano due versi\u02d0 \"Cum spolia generis detraxeritis, - ^ / quam inscriptionem dabitis?\"."}
{"id": "2406862", "revid": "767487", "url": "https://it.wikipedia.org/wiki?curid=2406862", "title": "Nemesvid", "text": "Nemesvid \u00e8 un comune dell'Ungheria di 858 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406866", "revid": "767487", "url": "https://it.wikipedia.org/wiki?curid=2406866", "title": "Nikla", "text": "Nikla \u00e8 un comune dell'Ungheria di 742 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406869", "revid": "729019", "url": "https://it.wikipedia.org/wiki?curid=2406869", "title": "Nyim", "text": "Nyim \u00e8 un comune dell'Ungheria di 311 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406875", "revid": "767487", "url": "https://it.wikipedia.org/wiki?curid=2406875", "title": "Orci", "text": "Orci \u00e8 un comune dell'Ungheria di 562 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406876", "revid": "179777", "url": "https://it.wikipedia.org/wiki?curid=2406876", "title": "Sabinae (Ennio)", "text": ""}
{"id": "2406879", "revid": "174925", "url": "https://it.wikipedia.org/wiki?curid=2406879", "title": "Storia della pallacanestro", "text": "La storia della pallacanestro \u00e8 l'insieme di tutte le informazioni che riguardano questo sport di squadra, in ordine cronologico. Serve a ricostruirne l'evoluzione, seguendo gli sviluppi tecnici, tattici, regolamentari, dei personaggi e delle competizioni.\nLa pallacanestro \u00e8 stata inventata dall'insegnante di educazione fisica canadese James Naismith negli Stati Uniti d'America a Springfield nel 1892. Le sue regole sono state in seguito rimaneggiate e ampliate: la prima a farlo fu Senda Berenson Abbott nel 1893, che adatt\u00f2 lo sport alle donne.\nAlle Olimpiadi di Saint Louis 1904 i Buffalo Germans, una tra le squadre pi\u00f9 antiche, vinse il torneo dimostrativo. Nel 1932 a Ginevra, \u00e8 stata fondata la Federazione Internazionale Pallacanestro, che da allora ha organizzato la pratica di questo sport a livello internazionale. Appena quattro anni dopo, il basket \u00e8 diventato sport olimpico.\n\u00c8 nel 1946, invece, la nascita della \"National Basketball Association(NBA)\", la pi\u00f9 importante lega professionistica del mondo. Nel 1957 nasce la Coppa dei Campioni europea e nel 1966 viene istituita la Coppa Intercontinentale. Nel giro di un decennio, anche la pallacanestro femminile diventa uno sport olimpico, a Montr\u00e9al 1976. Infine,nel 1989 i professionisti sono ammessi ai giochi olimpici, segnando una svolta positiva per il torneo cestistico.\nL'invenzione.\nLe motivazioni.\nLa pallacanestro \u00e8 uno sport che, a differenza di quasi tutti gli altri, \u00e8 nato fondamentalmente dall'ingegno di un solo uomo, il dottor James Naismith, professore di ginnastica canadese. Nel 1891 Naismith lavorava in qualit\u00e0 di insegnante in un centro sportivo della rete YMCA: la \"YMCA International Training School\" di Springfield, nel Massachusetts. \nFu allo Springfield College che il dottor Luther Halsey Gulick, responsabile del corso di educazione fisica, chiese a Naismith di cercare qualcosa che potesse distrarre e divertire gli studenti durante le lezioni invernali di ginnastica, che si tenevano al coperto a causa del rigido inverno. In particolare Gulick lo incaric\u00f2 di inventare un gioco di facile apprendimento da disputare indoor, con poche occasioni di contatto, e che non incidesse troppo sulle casse dell'economato.\nNel suo tentativo di idearne uno nuovo, Naismith si ispir\u00f2 ad un gioco che aveva conosciuto da bambino in Ontario, chiamato \"Duck-on-a-rock\" (in italiano: \"anatra su una roccia\"), il cui fattore cruciale era il tiro a parabola di un sasso. Pens\u00f2 inoltre ad alcuni giochi antichi, come l'azteco \"Tlachtli\" ed il maya \"Pok-Ta-Pok\"; analizz\u00f2 poi gli sport di squadra pi\u00f9 in voga all'epoca (football americano, rugby, lacrosse, calcio).\nL'esordio e i primi sviluppi.\nDopo circa due settimane di lavoro, Naismith scrisse cinque princip\u00ee fondamentali. Essi erano i seguenti:\nIl 21 dicembre 1891 Naismith tradusse questi princip\u00ee in tredici regole, che divennero la base di ci\u00f2 che il giornale studentesco universitario \"Triangle\" defin\u00ec: \u00abA new game\u00bb (in italiano: \u00abUn gioco nuovo\u00bb). Nello stesso giorno organizz\u00f2 la prima partita sperimentale della storia, disputata dal cosiddetto First Team: un gruppo di 18 giocatori (gli studenti della classe dello stesso Naismith), suddivisi in due squadre di nove ciascuno. L'incontro termin\u00f2 con il risultato di 1-0.\nLe tredici regole vennero pubblicate sul \"The Triangle\" il 15 \nGli venne chiesto di cercare qualcosa che potesse tenere in allenamento durante la stagione invernale i giocatori di baseball e football in alternativa agli esercizi di ginnastica.\nIspirato in parte da un gioco che aveva conosciuto da bambino in Ontario, chiamato \"Duck-on-a-Rock\" (letteralmente \"Anatra su una roccia\"), il \"basket ball\" (agli inizi le due parole erano divise) vide la luce il 21 dicembre 1891, con un regolamento composto da tredici regole, un cesto di vimini per le pesche appeso ad entrambe le estremit\u00e0 della palestra del centro sportivo, e due squadre di nove giocatori. Il campo era circa la met\u00e0 di quello attuale. Nello stesso giorno Naismith organizz\u00f2 la prima partita sperimentale della storia, disputata fra due squadre di nove giocatori, il cosiddetto The First Team: termin\u00f2 1 a 0 grazie al canestro di William Richmond Chase e si pu\u00f2 considerare come la data di nascita della pallacanestro.\nIl nome del gioco \"basket ball\", dal termine \"basket\" che significa cesto in inglese, fu coniato da uno degli allievi di James Naismith, Frank Mahan, in seguito al rifiuto dell'inventore di chiamarlo \"Naismithball\". \nNel 1892 inizi\u00f2 anche la pratica della disciplina tra le ragazze, grazie all'interessamento di Senda Berenson Abbott dello Smith College, che modific\u00f2 le regole di Naismith per adattarle alle donne.\nLa diffusione negli USA.\nL'opera di YMCA e \"college\".\nLo sport divenne popolare negli USA in brevissimo tempo, cominciando subito dopo a diffondersi in tutto il mondo, attraverso la rete degli ostelli YMCA; gli allievi di Naismith divennero missionari, nel vero senso della parola, e mentre viaggiavano nel mondo per portare il messaggio cristiano, riuscivano a coinvolgere i giovani nel nuovo gioco. Alcuni anni dopo, per\u00f2, l'associazione cristiana dovette scoraggiare la pratica del nuovo sport a causa delle critiche che gli vennero mosse da vari detrattori.\nAl fianco dell'YMCA, i \"college\" ebbero un ruolo primario nella diffusione della pallacanestro negli USA. Naismith allen\u00f2 all'Universit\u00e0 del Kansas e i suoi allievi Amos Alonzo Stagg e Adolph Rupp portarono lo sport rispettivamente a Chicago e nel Kentucky.\nFu per\u00f2 la pallacanestro femminile a diffondersi di pi\u00f9 nei primi anni. Nel 1892 si gioc\u00f2 la prima partita tra l'Universit\u00e0 della California e la Miss Head's School. Il 21 marzo 1893 le ragazze della Berenson Abbott si incontrarono allo Smith College. Il 4 aprile 1896 si organizz\u00f2 la prima gara tra college: l'Universit\u00e0 di Stanford sconfisse Berkeley per 2-1.\nL'intervento del governo.\nNegli anni dieci, il presidente degli Stati Uniti d'America Theodore Roosevelt approv\u00f2 la creazione dei primi enti ufficialmente riconosciuti per l'organizzazione delle competizioni e, soprattutto, per la salvaguardia dei giocatori, colpiti frequentemente da infortuni: nacquero cos\u00ec l'\"Amateur Athletic Union\" e l'\"Intercollegiate Athletic Association of the United States\". Le due federazioni presero controllo dello sport, lo regolamentarono e ne sistemarono le regole.\nLe prime squadre, i primi tornei.\nNel 1895 a Buffalo furono fondati i Germans, una squadra legata sempre all'ambiente delle \"Young Men's Christian Associations\". I giocatori dello stato di New York furono tra i protagonisti dei primi anni della storia della pallacanestro, vincendo il campionato panamericano nel 1901.\nI Germans furono anche tra i protagonisti dell'esordio ufficiale in ambito internazionale, che avvenne durante i Giochi olimpici che si tennero a Saint Louis nel 1904. L'11 e il 12 luglio i Buffalo Germans, i Chicago Central, gli Xavier AA, i Sawyer AB, i Turner Tigers e i Missouri AC diedero vita alla prima competizione cestistica olimpica. Si tratt\u00f2 solo di una manifestazione dimostrativa, ma contribu\u00ec a diffondere ulteriormente la conoscenza di questo sport. Il torneo fu vinto dai Germans, che si confermarono tra le squadre pi\u00f9 forti del momento. I Germans vinsero ancora 111 partite consecutive tra il 1908 e il 1910 e nel 1925 si sciolsero. La pallacanestro divenne sport Olimpico nel 1936, alle Olimpiadi di Berlino. In Italia comparve nel 1917, alla fine della Prima guerra mondiale.\nIl professionismo.\nNegli anni venti c'erano centinaia di squadre di pallacanestro negli Stati Uniti che giocavano a livello professionistico, tuttavia non c'era ancora molta organizzazione per l'attivit\u00e0 agonistica tra le varie squadre, che giocavano ancora in polverose strutture costruite per la danza. Nel 1925 l'American Basketball League organizz\u00f2 il primo campionato professionistico di pallacanestro negli Stati Uniti d'America.\nIn quel periodo sorsero varie squadre che rimasero per anni tra le pi\u00f9 importanti e titolate: nel 1918 gli Original Celtics iniziarono a giocare, prendendo parte a vari campionati; nel 1922 si organizz\u00f2 la squadra dei New York Renaissance; \u00e8 del 1927 la fondazione degli Harlem Globetrotters, ad opera di Abe Saperstein; nel 1936 nacque l'All American Red Heads Team, la prima squadra femminile che impieg\u00f2 le stesse regole degli uomini.\nNel 1934 il Madison Square Garden ospita il primo torneo di pallacanestro davanti a 16.200 spettatori.\nLa diffusione in Europa.\nI tornei internazionali.\nLa diffusione della pallacanestro in Europa inizi\u00f2 negli anni dieci e durante la prima guerra mondiale. Nel 1935 la Svizzera ospita i primi Europei, organizzati in vista dei Giochi olimpici di Berlino: vinse la Lettonia. Solo nel 1957 nascer\u00e0 l'Eurolega, la principale competizione per squadre di club.\nItalia: Nomi, Graziani e Pastorino.\nIn Italia il basket, o \"Palla al cesto\", come era chiamato, conobbe un primo momento di relativo splendore durante gli anni 30, per poi decadere a causa degli eventi bellici. Societ\u00e0 di grande blasone come l'Olimpia Borletti di Milano, la Reyer Venezia e la Virtus di Bologna da una parte, la Federazione pallacanestro dall'altra, sono le artefici in un primo tempo della grande ripresa e poi della definitiva riaffermazione. Risulta preziosa in particolare l'opera del commissario tecnico Van Zandt, ex ufficiale dell'US Army di colore rimasto in Italia dopo la guerra, illuminando con metodo la platea cestistica locale sull'importanza decisiva dei \"fondamentali\". Improvvisamente riproliferarono, quindi, nel breve giro di alcuni anni, numerosi giocatori di talento che, grazie anche all'apporto degli stranieri in campionato, ripropongono internamente e internazionalmente il ragguardevole valore del basket italiano. Nascono le stelle, come Riminucci, Pieri, Lombardi, Vianello e Vittori; La squadra azzurra si rafforza grazie a Mc Gregor, raggiungendo poi con Paratore e Primo i vertici mondiali; la grande industria si abbina alla pallacanestro garantendole i mezzi per un'attivit\u00e0 in grande stile; spunta l'astro Ignis, che unitamente al Simmenthal monopolizza sull'asse Varese-Milano il grande basket nazionale ed europeo. Grazie alle prodezze delle grandi societ\u00e0 e degli azzurri, ma anche al successo del mini-basket, il numero di giocatori tesserati e dei club affiliati alla federazione sarebbe vertiginosamente aumentato.\nL'arrivo della pallacanestro in Italia \u00e8 legato a tre personalit\u00e0: Ida Nomi, Guido Graziani e Manlio Pastorini. La prima, maestra dello sport senese, tradusse il regolamento scritto da Naismith e nel 1907 present\u00f2 la \"palla al cerchio\" al Concorso Ginnico di Venezia. Defin\u00ec la palla al cerchio \u00ab\"un gioco ritenuto al momento particolarmente adatto alle signorine\"\u00bb.\nIl secondo, laureato allo Springfield College in educazione fisica, tradusse nuovamente le regole per le forze armate italiane e nel 1919 fond\u00f2 l'YMCA di Roma. La sua opera di insegnamento fu importante anche in preparazione della prima vera partita di pallacanestro italiana, che si svolse a Milano l'8 giugno 1919: 2\u00aa Compagnia Automobilisti di Monza-Aviatori della Malpensa 11-11.\nIl terzo, campione olimpico di ginnastica, fece allestire un campo di gioco a Firenze e nel 1920 fu tra i promotori del primo campionato italiano maschile, che venne organizzato sotto l'egida della Federginnastica. La Federazione Italiana Pallacanestro \u00e8 stata fondata il 2 novembre 1921.\nFrancia.\nIn Francia, il \"basket-ball\" ufficiale fu inaugurato all'inizio del 1921 da un campionato non ufficiale a cui parteciparono dieci squadre: lo Stade fran\u00e7ais sconfisse in finale l'\u00c9cole Polytechnique 17-13. Il 1\u00ba gennaio 1922 si disput\u00f2 un torneo, considerato il primo ufficiale, chiamato \"tournoi de l'Alcazar\", a cui presero parte Stade fran\u00e7ais, EN Arras, Gallia Club de Soissons e i vincitori dell'\u00c9vreux AC.\n\u00c8 del 1926 l'esordio della nazionale francese, che viene battuta da quella italiana (anch'essa all'esordio, con Marco Muggiani in panchina) per 23-17, a Milano.\nLa diffusione mondiale.\nLa FIBA.\nLa necessit\u00e0 di creare un organismo internazionale che coordinasse l'operato dei comitati nazionali si fece sempre pi\u00f9 pressante. Cos\u00ec, nel 1932 a Ginevra, Argentina, Cecoslovacchia, Grecia, Italia, Lettonia, Portogallo, Romania e Svizzera fondarono la \"F\u00e9d\u00e9ration Internationale de Basketball Amateur\", poi conosciuta con l'acronimo FIBA. La nuova federazione fu riconosciuta nel 1934 dal Comitato Olimpico Internazionale, che inser\u00ec la pallacanestro nel programma olimpico in occasione delle Olimpiadi estive di Berlino 1936. In quell'occasione, Naismith, nominato presidente onorario della FIBA, alz\u00f2 la prima palla a due e consegn\u00f2 la medaglia d'oro agli Stati Uniti, che sconfissero in finale il Canada.\nNel 1940 avviene la prima trasmissione televisiva di una partita.\nNel 1950 vengono organizzati i primi mondiali maschili, tre anni dopo quelli femminili. Nei primi anni, la massima competizione mondiale organizzata dalla FIBA si disputa in Sud America e ha per protagoniste le nazionali americane, occasionalmente affiancate dall'Unione Sovietica e dalla Jugoslavia. In campo femminile, la competizione \u00e8 per i primi quaranta anni esclusiva delle due superpotenze, USA e URSS.\nNel 1956 la sede della FIBA fu spostata a Monaco di Baviera.\nNel 1966 viene organizzata la prima coppa Intercontinentale.\nNel 1987 si disputa il primo McDonald's Open.\nNel 1989 la FIBA permise la partecipazione alle Olimpiadi dei giocatori professionisti: ci\u00f2 aument\u00f2 il livello del gioco nel torneo olimpico, che si arricch\u00ec dei giocatori della National Basketball Association e cont\u00f2 sul Dream Team, la nazionale statunitense capace di stravincere a Barcellona 1992.\nNel 2002 la sede della FIBA torn\u00f2 a Ginevra.\nLa diffusione in Sud America.\nNel Sud America, la pallacanestro ebbe una grande risonanza. Nel 1930 venne organizzato il primo torneo per nazionali: il Campionato Sudamericano, vinto dalla nazionale uruguayana.\nLa diffusione in Africa.\nLa pallacanestro si era diffusa in Africa dopo la seconda guerra mondiale, ma la FIBA tard\u00f2 a creare una federazione continentale che rappresentasse il continente nelle assemblee mondiali. Durante la sesta convention internazionale di pallacanestro, tenutasi a Roma nel 1960, si approv\u00f2 la creazione della carica di vicepresidente FIBA per l'Africa. Proprio a Roma fu dato mandato alla \"Egyptian Basketball Federation\" di organizzare un'assemblea africana per la creazione del comitato continentale.\nSei mesi prima dell'organizzazione dei primi campionati africani maschili, dall'11 al 14 luglio 1961 al Cairo si riunirono quattro rappresentanti della FIBA (il segretario generale Renato William Jones, il vicepresidente per l'Africa Abdel Moneim Wahby, il membro della commissione tecnica internazionale Abdel Aziz Ashry e la segretaria amministrativa Ursula Frank) e dodici rappresentanti di federazioni nazionali, da Etiopia, Ghana, Guinea, Burkina Faso, Libia, Mali, Marocco, Rhodesia Settentrionale, Sierra Leone, Sudan, Togo ed Egitto, per fondare l'AFABA, la futura FIBA Africa.\nGi\u00e0 nel 1985, le federazioni africane affiliate alla FIBA erano diventate quarantacinque e il numero delle competizioni era cresciuto notevolmente, con l'istituzione di FIBA AfroBasket Women, Africa Champions Cup for men e Africa Champions Cup for women.\nLa diffusione in Asia e Oceania.\nL'ente asiatico che si occup\u00f2 della pallacanestro fu fondato verso la fine degli anni cinquanta con il nome di FIBA Asia.\nLa sezione dell'Oceania della FIBA \u00e8 stata fondata nel 1967, su proposta di Al Ramsay e approvata nel congresso della Federazione Internazionale a Citt\u00e0 del Messico l'anno successivo. La prima riunione dei paesi membri si svolse a Port Moresby il 16 agosto 1969: erano presenti Australia, Nuova Zelanda, Nuova Caledonia, Figi, Guam, Isole Salomone e Nauru.\nLa nascita dell'NBA.\nNel 1946 nacque la National Basketball Association (NBA), con lo scopo di organizzare le squadre professionistiche e rendere lo sport pi\u00f9 popolare.\nNel 1962 Wilt Chamberlain segna 100 punti.\nNel 1999 sciopera l'NBA.\nNel 2011 lock out NBA.\nLa storia delle regole.\nLe 13 regole di Naismith.\nIl 15 dicembre 1891 Naismith pubblic\u00f2 le tredici regole del nuovo sport, che da allora si evolsero fino a renderlo uno sport molto differente dall'originale.\nInizialmente, si giocava in un campo grande circa la met\u00e0 di quello attuale, quindi circa 7 metri di larghezza per 14 di lunghezza. Alle estremit\u00e0 del campo erano poste due ceste di vimini per le pesche, appese al muro e chiuse di sotto. Ogni volta che si segnava un punto, la palla doveva essere recuperata con l'aiuto di una scala installata dietro il tabellone. Le squadre erano formate da nove giocatori. La prima palla era quella usata per il calcio.\nDelle 13 regole originali di Naismith, alcune sono rimaste fino ai giorni nostri: la regola uno \u00e8 rimasta identica; la prima parte della regola cinque \u00e8 molto simile; la realizzazione dei punti \u00e8 rimasta identica, compresa l'impossibilit\u00e0 degli avversari di opporsi illegalmente alla realizzazione del canestro; chi rimette la palla all'interno del campo durante una rimessa laterale, ha ancora solo cinque secondi a disposizione; ovviamente, la vittoria \u00e8 sempre ad appannaggio della squadra che segna il maggior numero dei punti.\nI primi cambiamenti.\nTra le novit\u00e0 apportate al gioco, nel 1893 fu introdotto un pallone simile a quello attuale ma di colore marrone, sostituito solo negli anni cinquanta dal pallone arancione di Tony Hinkle, che ebbe una diffusione mondiale. Nel 1894 fu introdotto l'uso del tabellone dietro al canestro, che inizialmente venne sostituito da un anello metallico al quale era attaccata una rete, anch'essa chiusa, e poi, nel 1912, ne venne tagliato il fondo.\nIl numero dei giocatori and\u00f2 progressivamente diminuendo, passando dai nove giocatori per squadra a sette e infine ai cinque attuali. Nel 1933 vennero introdotte le regole dei \"3\" e \"10 secondi\". Nel 1954 vennero introdotti i \"24 secondi\".\nUn gioco violento.\nNei primi anni si perse subito la qualifica di no-contact game che aveva caratterizzato il gioco nei pensieri di Naismith; infatti la sua idea era proporre qualcosa di diverso dal football, a cui tutti potessero partecipare non in base alla forza o alla stazza ma proprio in base all'abilit\u00e0 di infilare una palla in un cesto a 10 piedi del pavimento. Con il primo professionismo, il gioco divenne perfino violento: i giocatori indossavano paramenti per difendersi dai colpi.\nLa pallacanestro veniva chiamata the \"Cage Game\" ovvero il \"Gioco della gabbia\", perch\u00e9 le partite si disputavano all'interno di alte recinzioni. Lo scopo di tutto questo era proteggere gli sportivi dal lancio di oggetti da parte del pubblico, molto pi\u00f9 vicino al campo rispetto ad altri sport: volavano bottiglie, monete, sedie. D'altra parte, si voleva anche difendere il pubblico dai giocatori, che erano gi\u00e0 molto pi\u00f9 grandi e grossi della media (chi giocava nel ruolo di centro raggiungeva i 195\u00a0cm circa, mentre al giorno d'oggi ci sono centri di 220\u00a0cm e oltre) e non avevano problemi a ricambiare i doni del pubblico."}
{"id": "2406880", "revid": "1442080", "url": "https://it.wikipedia.org/wiki?curid=2406880", "title": "SAP Open 2009 - Singolare", "text": "Il singolare dello SAP Open 2009 \u00e8 stato un torneo di tennis facente parte dell'ATP World Tour 2009.\nAndy Roddick era il detentore del titolo ma ha perso in semifinale contro Radek \u0160t\u011bp\u00e1nek.\nRadek \u0160t\u011bp\u00e1nek ha vinto in finale contro Mardy Fish,3-6,6-4,6-2."}
{"id": "2406882", "revid": "110157", "url": "https://it.wikipedia.org/wiki?curid=2406882", "title": "Ordacsehi", "text": "Ordacsehi \u00e8 un comune dell'Ungheria di 822 abitanti (dati 2008) situata nella provincia di Somogy, nell'Ungheria centro-occidentale."}
{"id": "2406887", "revid": "110157", "url": "https://it.wikipedia.org/wiki?curid=2406887", "title": "\u00d6reglak", "text": "\u00d6reglak \u00e8 un comune dell'Ungheria di 1.728 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406889", "revid": "110157", "url": "https://it.wikipedia.org/wiki?curid=2406889", "title": "\u0150rtilos", "text": "\u0150rtilos \u00e8 un comune dell'Ungheria di 673 abitanti (dati 2001) situata nella provincia di Somogy, nell'Ungheria centro-occidentale."}
{"id": "2406890", "revid": "767487", "url": "https://it.wikipedia.org/wiki?curid=2406890", "title": "Kaila Yu", "text": "Ha inciso alcuni dischi, tra cui un album pubblicato anche sul servizio iTunes di Apple.\n\u00c8 apparsa su numerose riviste, in un videogame per PlayStation e possiede un proprio sito personale a pagamento."}
{"id": "2406893", "revid": "125353849", "url": "https://it.wikipedia.org/wiki?curid=2406893", "title": "Maurizio Reti", "text": ""}
{"id": "2406894", "revid": "767487", "url": "https://it.wikipedia.org/wiki?curid=2406894", "title": "Osztop\u00e1n", "text": "Osztop\u00e1n \u00e8 un comune dell'Ungheria di 858 abitanti (dati 2007) situata nella provincia di Somogy, nell'Ungheria centro-occidentale."}
{"id": "2406900", "revid": "1566286", "url": "https://it.wikipedia.org/wiki?curid=2406900", "title": "Vittorio Amandola", "text": "Biografia.\nInizi\u00f2 l'attivit\u00e0 nel mondo teatrale nel 1970 prima come attore e poi come autore partecipando a varie compagnie. Come attore ha partecipato a numerosi film italiani e serie televisive come \"R.I.S. - Delitti imperfetti\" e \"Don Matteo\". \u00c8 stato sposato con la doppiatrice Sonia Scotti e patrigno di Rachele Paolelli, attrice e doppiatrice, e Mario Alessandro Paolelli, ingegnere e commediografo. Come doppiatore ha doppiato moltissimi personaggi, soprattutto nel campo dell'animazione, tra i pi\u00f9 famosi Pippo (dal 1989 al 2000), Waylon Smithers ne \"I Simpson\" (dalla prima alla ventesima stagione), Yosemite Sam (dal 1996 al 2006) e Lumiere ne \"La bella e la bestia\".\n\u00c8 morto per un tumore il 22 luglio 2010 all'et\u00e0 di 57 anni."}
{"id": "2406904", "revid": "529641", "url": "https://it.wikipedia.org/wiki?curid=2406904", "title": "Se la rosa non si chiamerebbe rosa, Rita sarebbe il suo nome", "text": "Se la rosa non si chiamerebbe rosa, Rita sarebbe il suo nome \u00e8 il secondo album del gruppo folk Folkabbestia, pubblicato nel 2000."}
{"id": "2406906", "revid": "125812600", "url": "https://it.wikipedia.org/wiki?curid=2406906", "title": "Piero Tiberi", "text": "Biografia.\nNel campo del cinema ha doppiato, fra gli altri attori, Charles Martin Smith nel film del 1973 diretto da George Lucas \"American Graffiti\" e nel suo seguito \"American Graffiti 2\", Joe Pesci in \"Toro scatenato\", Pel\u00e9 in \"Fuga per la vittoria\" ed Edward James Olmos in \"Blade Runner\". \u00c8 conosciuto soprattutto per aver doppiato Dan Aykroyd in \"The Blues Brothers\" del 1980 e nel seguito \"\" del 1998.\nNel campo dell'animazione \u00e8 invece noto per essere stato la voce italiana di Tetsuya Tsurugi nella serie \"Il Grande Mazinger\", del direttore Skinner de \"I Simpson\" e del giocattolo Slinky il cane nella saga di \"Toy Story\" della Disney-Pixar. Ha inoltre dato la voce a Gatto Silvestro nel film \"Daffy Duck's Quackbusters - Agenzia acchiappafantasmi\" e Roscoe in \"Oliver &amp; Company\". \u00c8 stato anche un apprezzato direttore del doppiaggio e dialoghista, specialmente per serie televisive.\nIl figlio Alessandro Tiberi \u00e8 a sua volta attore e doppiatore. \u00c8 morto a Roma il 25 ottobre 2013 all'et\u00e0 di 66 anni dopo una lunga malattia. Riposa presso il Cimitero del Verano."}
{"id": "2406913", "revid": "125397252", "url": "https://it.wikipedia.org/wiki?curid=2406913", "title": "Nino D'Agata", "text": "Biografia.\nHa doppiato il Reverendo Lovejoy e Lou nella serie animata \"I Simpson\". Ha insegnato doppiaggio presso la Voice Art Dubbing a Roma, Napoli, Catania e Bari."}
{"id": "2406917", "revid": "6923", "url": "https://it.wikipedia.org/wiki?curid=2406917", "title": "Piero Scotti", "text": " \nPartecip\u00f2 in Formula 1 al solo Gran Premio del Belgio 1956 a bordo di una Connaught, senza tagliare il traguardo."}
{"id": "2406918", "revid": "125698069", "url": "https://it.wikipedia.org/wiki?curid=2406918", "title": "Davide Marzi", "text": "\u00c8 conosciuto per essere il doppiatore del Giardiniere Willie nella serie dei Simpson."}
{"id": "2406920", "revid": "1305772", "url": "https://it.wikipedia.org/wiki?curid=2406920", "title": "Wahbi Al-Hariri", "text": "Biografia.\nWahbi Al-Hariri \u00e8 nato nel 1914 ad Aleppo, Siria. Ha vissuto in Francia, Italia, Libano, Arabia Saudita, e Stati Uniti d'America.\nFamiglia.\nL'albero genealogico documentato di Wahbi Al-Hariri si estende su pi\u00f9 di quattordici secoli: tra i suoi antenati vi sono Al-Hariri di Bassora (poeta e filosofo dell'XI secolo), Ali Al-Hariri-Rifai (teologo del XIII secolo), Mustafa Al-Hariri-Rifai (musicista e teologo del Settecento) e Abdelrahman Al-Hariri-Rifai (calligrafo ed astronomo dell'Ottocento).\nAccademia di Belle Arti, Roma.\nWahbi Al-Hariri inizi\u00f2 a disegnare e a scolpire da bambino. Riconoscendo il suo talento, il padre lo incoraggi\u00f2 a coltivarlo e ad essere uno dei primi mediorientali contemporanei a viaggiare in Italia per studiare arte. Nel 1937 si laure\u00f2 alla Accademia di Belle Arti e all'Istituto di Dante Alighieri di Roma.\nPrimi anni e il mandato francese.\nAl suo ritorno in Siria, il suo lavoro artistico \u00e8 evoluto fino ad includere dipinti ad olio, fotografie e sculture. Si impegn\u00f2 attivamente nell'archeologia e contribu\u00ec ai primi sforzi di preservare le rovine della citt\u00e0 di Palmira. Il suo studio era situato nel cuore della vecchia citt\u00e0 di Aleppo, \"Medinah\", dove occupava alcune grandi sale del secondo piano di un'antica casa vicino alla Cittadella,\"al-Qual'ah\". Durante questo tempo, il suo studio artistico e divenne un centro di mobilitazione sociale, un ricercato salone sociale e un centro di opposizione alla presenza coloniale della Francia in Medio Oriente. Wahbi Al-Hariri \u00e8 stato ampiamente conosciuto per il suo atteggiamento apertamente insolente verso l'occupazione francese, e in ritorsione le forze coloniali bruciarono il suo studio appena prima di una mostra. Come risultato, la maggior parte del suo lavoro di questo periodo \u00e8 stato distrutto, e solo una piccola raccolta dei suoi primi grandi dipinti ad olio, ritratti, sculture \u00e8 sopravvissuto.\nIn questo periodo di tempo in Siria Wahbi Al-Hariri ha insegnato al collegio nobile, dove \u00e8 stato un mentore e ha ispirato una generazione di artisti, tra cui Fateh Moudarres, Louay Kayali, Taleb Yazgi e Mohammed Fathi Kabawah.\n\u00c9cole Nationale Sup\u00e9rieure des Beaux-arts.\nNel 1948, due anni dopo l'indipendenza della Siria dalla Francia, il suo talento gli fece ottenere una borsa della Yale University, ma il suo impulso artistico lo port\u00f2 a Parigi, dove studi\u00f2 arte ed architettura all'\u00c9cole nationale sup\u00e9rieure des Beaux-Arts (ENSB-A) e preservazione del patrimonio storico al Louvre. Nel 1954, Al-Hariri Wahbi ricev\u00e9 il suo D.P.L.G. con lode e gli fu assegnato l'ambita Medaglia di Bronzo di distinzione Beaux-Arts.\nDopo il ritorno in Siria si immerse nel suo lavoro artistico, scrivendo, insegnando e vincendo diversi concorsi di architettura. Tuttavia, le sue speranze erano frustrate dal crescente senso di malessere nazionale e dall'instabilit\u00e0 politica del suo paese; nel 1965, un colpo di Stato militare caus\u00f2 la cancellazione di una grande mostra del suo lavoro e l'arresto di alcuni suoi conoscenti.\nArabia Saudita.\nDopo l'invito di un amico a visitare Arabia Saudita, Al-Hariri Wahbi si innamor\u00f2 dei panorami e dall'incontaminatezza della penisola arabica e fu ispirato da molti aspetti del suo poco conosciuto patrimonio. Di conseguenza, nel 1965 ha deciso di trasferirsi nel Regno.\nNel 1981, dopo un intenso periodo di ricerca, di viaggio, e di lavoro in alcune delle Regno zone pi\u00f9 remote, ha completato un'importante raccolta di grandi disegni a matita che illustrano il significativo patrimonio architettonico dell'Arabia. Successivamente, un'edizione in fac-simile di questa raccolta, dal titolo \"Architettura tradizionale nel Regno dell'Arabia Saudita\", \u00e8 stato pubblicato a Firenze, in Italia, con l'aiuto di suo figlio, Mokhless Al-Hariri.\nLa pubblicazione di questo \"folio\" in edizione per collezionisti ha portato in tutto il mondo il riconoscimento del suo lavoro artistico, che \u00e8 culminato nel 1984 con una mostra personale allo Smithsonian Institution di Washington. Con esso, egli divenne il primo artista vivente ad essere onorato con una mostra personale allo Smithsonian. La mostra ha dato seguito ad un tour in una serie di altri musei americani.\nDalla Spagna alla Cina.\nNel corso degli ultimi dieci anni della sua vita, il suo classico talento artistico, insieme con la partecipazione straordinaria di sua moglie, Widad Marachi e gli incoraggiamenti di numerosi amici, studiosi e personalit\u00e0 di tutto il mondo lo ispir\u00f2 a viaggiare dalla Spagna alla Cina, per individuare e documentare le pi\u00f9 significative moschee storiche del mondo.\nNonostante una battaglia di quattro anni con il cancro, \u00e8 stato in grado di produrre in tempi record un corpo di lavoro che caratterizza oltre quaranta moschee; la collezione, conosciuta come \"Gli edifici spirituali dell'Islam\", \u00e8 stato completato con l'aiuto di suo figlio Mokhless Al-Hariri, e rappresenta l'ultima evoluzione del suo distintivo stile contemporaneo ma classico.\nMorte ed eredit\u00e0.\nWahbi Al-Hariri \u00e8 morto il 16 agosto 1994 ad Aleppo, Siria, dove non tornava da quasi venti anni. Fino alla fine \u00e8 stato ottimista riguardo alla sua condizione ed \u00e8 rimasto ispirato e guidato da un irriducibile sete di \"conoscenza e la costante ricerca della bellezza\".\nDopo la sua morte, all'et\u00e0 di 80 anni, un gran numero di suoi primi dipinti ad olio, acquerelli, fotografie, alcuni dei quali risalenti al 1933, sono stati trovati dopo essere stati salvato dall'incendio del suo primo studio. Molti pezzi sono stati sottoposti a restauri e alcuni hanno fatto parte del viaggio della mostra intitolata \"Gli edifici spirituali dell'Islam\".\nRiconoscimenti.\nNel 1991, oltre a numerosi altri riconoscimenti internazionali ed encomi, il governo della Francia ha ulteriormente riconosciuto le sue realizzazioni artistiche accordandogli l'ambita onorificenza di \"Chevalier\" dell'Ordre des Arts et des Lettres.\nIl Consolato Reale svedese ad Aleppo, in Siria, si trova in una strada intitolata all'artista.\nGli edifici spirituali dell'Islam.\nConosciuto in arabo come la \"Buyut Allah\"(\u0628\u064a\u0648\u062a \u0627\u0644\u0644\u0647), la mostra debutt\u00f2 nel 1999 allo Smithsonian Institution a Washington Nel 2002-2003 \u00e8 stata anche mostrata in altri luoghi, come la Galleria Nazionale di Belle Arti di Amman (Giordania), il Museo Nazionale di Riyadh (Arabia Saudita), il Museo Beit al-Quran a Manama (Bahrain), e il Museo di Arte islamica a Kuala Lumpur (Malesia), dove in risposta al pubblico interesse la durata della mostra \u00e8 stato estesa da uno a quattro mesi.\nLa mostra comprende due collezioni:"}
{"id": "2406921", "revid": "1431409", "url": "https://it.wikipedia.org/wiki?curid=2406921", "title": "Maurizio Fiorentini", "text": "\u00c8 figlio di Sergio Fiorentini."}
{"id": "2406924", "revid": "1442080", "url": "https://it.wikipedia.org/wiki?curid=2406924", "title": "Enrique Garc\u00eda", "text": "Carriera.\nCresciuto nel Gimnasia de Santa Fe, principale squadra della sua citt\u00e0 natale, pass\u00f2 nel 1933 al Rosario Central e quindi nel 1936 al Racing Avellaneda. Ne \"la Acadamenia\" gioc\u00f2 otto anni.\nIn Nazionale argentina vinse le edizioni del 1937 e del 1941 della Coppa America."}
{"id": "2406926", "revid": "648716", "url": "https://it.wikipedia.org/wiki?curid=2406926", "title": "Locomotiva DR 61", "text": "La locomotiva DR 61 \u00e8 stata una locomotiva a vapore con tender, ad alta velocit\u00e0, che le Deutsche Reichsbahn misero in servizio nel 1936 alla testa del \"Treno Henschel-Wegmann\" allo scopo di velocizzare i servizi rapidi interni con l'uso di combustibile autarchico (carbone).\nStoria.\nGli anni trenta del XX secolo furono caratterizzati, nel settore dei trasporti e soprattutto in Europa, dalla corsa ai primati di velocit\u00e0; nel campo ferroviario infatti si assist\u00e9 in Inghilterra ai primati di velocit\u00e0 della Mallard e in Italia allo sviluppo degli elettrotreni ETR 200. La Germania nazista dopo i positivi esiti dei propri rotabili elettrici e diesel si impegn\u00f2 nello sviluppo di locomotive a vapore ad alte prestazioni che permettessero l'esercizio con l'autarchico carbone di cui era ricco il sottosuolo nazionale. Ci\u00f2 per limitare l'uso di combustibili liquidi in larga scala importati e soprattutto indispensabili alla macchina bellica germanica. Nella prima met\u00e0 di tale periodo la Henschel &amp; Sohn di Kassel progett\u00f2 e produsse un prototipo di locomotiva a vapore in grado di marciare a 175 km/h e per l'esercizio regolare vennero costruite, dalla Wegmann, anche 4 carrozze speciali aerodinamiche. Il treno cos\u00ec composto rimase in esercizio tra Berlino e Dresda dal 1936 al 1939 effettuando due corse giornaliere che, in 90 minuti, percorrevano la distanza di 175 km. Per ovviare ad alcuni inconvenienti manifestatisi con l'esercizio venne prodotta una seconda locomotiva, con l'introduzione di alcune modifiche, che prese il nome di 61.002. L'evoluzione degli eventi fece s\u00ec che il progetto non avesse seguito per cui le locomotive prodotte rimasero due. I servizi veloci cessarono dopo lo scoppio della seconda guerra mondiale e non vennero pi\u00f9 ripresi. La locomotiva 002 nel dopoguerra fu presa in carico dalle nuove Deutsche Bundesbahnen e, privata delle carenature aerodinamiche, fu in seguito immatricolata come DB 18.201.\nLa locomotiva 61.001, fu usata raramente dopo la fine del conflitto. Secondo alcune fonti rimase in funzione tra 1949 e fine 1950. Il 2 novembre 1951 la locomotiva fu coinvolta in un incidente a M\u00fcnster con gravi danni; dismessa il 14 novembre 1952, fu demolita nel 1957.\nLa 61.002 rimase a Dresda utilizzata nei treni passeggeri. Essendo un unico esemplare la sua manutenzione era per\u00f2 problematica. Nel 1961 la Deutsche Reichsbahn ne oper\u00f2 la ricostruzione cambiando il numero di serie in 18.201. Con la nuova caldaia, due cilindri esterni e uno interno fu provata fino a raggiungere la velocit\u00e0 di 180 km/h. Nel 2002 la 18.201 fu completamente revisionata e ceduta in propriet\u00e0 ad una associazione di amanti del vapore.\nCaratteristiche tecniche.\nLa locomotiva 61.001 era a vapore surriscaldato con alimentazione del forno a carbone; la caldaia era tarata a 20 bar e il motore era a 2 cilindri. Il rodiggio era perfettamente simmetrico con carrello a due assi anteriore e posteriore e 3 assi motori centrali accoppiati con ruote di grande diametro. Ci\u00f2 permetteva la marcia in ambedue i sensi alla stessa velocit\u00e0 massima ammessa di 175 km/h e a tale scopo era munita di doppio posto di guida. Il comportamento dinamico tuttavia non fu mai eccellente anche a motivo dell'intrinseco squilibrio delle masse della locomotiva a vapore. La locomotiva era completamente carenata e dipinta nei colori Blu e Avorio con la parte alta in colore argento. Era dotata di gancio di trazione automatico Scharfenberg.\nA differenza della prima, la locomotiva 61.002 venne costruita concettualmente in vista di una migliore ripartizione della massa e di un comportamento dinamico pi\u00f9 uniforme adottando un motore a tre cilindri. Furono aumentate le scorte di acqua e carbone della macchina con serbatoi pi\u00f9 grandi. Per contenere il carico massimo per asse previsto in 18,5 t il carrello posteriore fu dotato di tre assi. Esternamente la seconda locomotiva differiva anche per la presenza di due deflettori sul camino."}
{"id": "2406928", "revid": "1442080", "url": "https://it.wikipedia.org/wiki?curid=2406928", "title": "Saverio Indrio", "text": "\u00c8 attivo anche in radio e televisione.\nBiografia.\nHa iniziato la carriera nel mondo dello spettacolo come musicista, esibendosi come chitarrista classico. Si \u00e8 poi avvicinato al teatro, frequentando \"La bottega del teatro\" diretta da Guglielmo Ferraiola e organizzata dal Teatro Abeliano di Bari.\nCome interprete teatrale ha recitato, fra gli altri autori, in lavori di Frank Wedekind, Luigi Pirandello, Dario Fo, Gianni Rodari, Oscar Wilde, Anton \u010cechov.\nFra gli attori da lui doppiati figurano Dwayne Johnson e Kevin McNally.\nHa doppiato diversi personaggi dei cartoni animati: \u00e8 la voce italiana del personaggio di Avery Bullock a partire dalla settima stagione di \"American Dad!\", dopo la morte di Sergio Tedesco. Ha anche doppiato James Sullivan in \"Monsters University\", in sostituzione di Adalberto Maria Merli. Ne \"I Simpson\" \u00e8 la voce del Sindaco Quimby, dalla quinta alla settima stagione e a partire dalla ventiquattresima, in sostituzione di Fabrizio Temperini."}
{"id": "2406939", "revid": "131358", "url": "https://it.wikipedia.org/wiki?curid=2406939", "title": "A.C. Sparta Praha", "text": ""}
{"id": "2406944", "revid": "2230076", "url": "https://it.wikipedia.org/wiki?curid=2406944", "title": "Irene Di Valmo", "text": "Biografia.\nNel 2011 ha vinto il Premio Romics del pubblico per la categoria Voce femminile dell'anno per la parte di Maricel \u00c1lvarez in \"Biutiful\".\nA settembre del 2011 ha pubblicato il suo primo romanzo, \"L'amore imperfetto\", edizioni Nutrimenti, con cui ha vinto il Premio Rapallo 2012 opera prima. A ottobre 2018, per la Nave di Teseo, \u00e8 uscito \"Dio nella macchina da scrivere\", il suo secondo romanzo."}
{"id": "2406945", "revid": "767487", "url": "https://it.wikipedia.org/wiki?curid=2406945", "title": "Lewis Brown", "text": ""}
{"id": "2406946", "revid": "300067", "url": "https://it.wikipedia.org/wiki?curid=2406946", "title": "Louis Brown", "text": ""}
{"id": "2406947", "revid": "125950589", "url": "https://it.wikipedia.org/wiki?curid=2406947", "title": "Home (film 2009)", "text": "Home \u00e8 un documentario su ambiente e cambiamento climatico di Yann Arthus-Bertrand, prodotto da Luc Besson, diffuso contemporaneamente il 5 giugno 2009 nelle sale cinematografiche di 50 paesi, in concomitanza con la giornata mondiale dell'ambiente.\n\"Home\" denuncia lo stato attuale della Terra, il suo clima e le ripercussioni a lungo termine sul suo futuro. Un tema che viene continuamente espresso lungo tutto il documentario \u00e8 quello della interazione tra tutti gli esseri viventi. Concepito come un reportage di viaggio, il film \u00e8 realizzato quasi interamente con immagini aeree, venendo prodotto in due versioni: una pi\u00f9 breve (1h 29min 42s) per televisione, DVD e Internet, e una pi\u00f9 lunga (120 minuti) per il cinema.\nTrama.\nIl documentario inizia con le riprese di grandi paesaggi vulcanici, spiegando la connessione che esiste tra le alghe monocellulari e la nascita della vita sul nostro pianeta. Successivamente il documentario approfondisce tematiche riguardanti le attivit\u00e0 dell'uomo e sui nefasti effetti che queste stesse attivit\u00e0 producono sull'ecosistema. Partendo dalla rivoluzione agricola e il suo impatto sulla natura, vengono affrontate le questioni riguardanti il petrolio, l'industrializzazione, le citt\u00e0 e le disuguaglianze sociali, che non sono mai state cos\u00ec grandi quanto nel nostro tempo. L'attuale situazione degli allevamenti di bovini, la deforestazione in Amazzonia e in altre parti del mondo, la carenza di prodotti alimentari e di acqua pulita, l'eccessiva estrazione di materie prime e la sempre maggiore richiesta di energia elettrica sono alcuni dei temi trattati. Citt\u00e0 come New York, Las Vegas, Los Angeles, Mumbai, Tokyo e Dubai sono mostrate come esempio di pessima gestione con i loro ingenti sprechi di energia, acqua e cibo. Lo scioglimento dei ghiacciai e l'essiccamento delle paludi e dei grandi fiumi vengono mostrati attraverso le riprese aeree effettuate in Antartide, al Polo Nord e in Africa, denunciando l'aumento della emigrazione di massa e dei rifugiati nel caso in cui non vengano subito prese le adeguate contromisure.\nA questo punto del documentario viene posta l'attenzione sul riscaldamento globale e il buco dell'ozono, evidenziando come lo scioglimento dei ghiacciai, l'innalzamento del livello del mare e il cambiamento meteorologico non hanno solo a che fare con il terzo mondo, ma che, continuando di questo passo, molto presto interesseranno anche le regioni pi\u00f9 sviluppate. Per circa tre minuti del film vengono forniti i dati sulla situazione attuale che vengono visualizzati mediante grandi scritte bianche e grigie su sfondo nero. La conclusione del film cerca di essere al tempo stesso positiva e propositiva. Il documentario, dopo aver mostrato le terribili conseguenze di alcune attivit\u00e0 umane sul nostro pianeta e sul suo ecosistema, fornisce indicazioni riguardo alle energie rinnovabili, la creazione di parchi nazionali, la cooperazione internazionale tra le varie nazioni in merito alle questioni ambientali come risposta agli attuali problemi che affliggono la terra.\nProduzione.\n\"Home\" \u00e8 stato girato in varie fasi a causa della vastit\u00e0 delle aree riprese. Ci sono voluti oltre diciotto mesi di tempo per completarlo. Il regista, Yann Arthus-Bertrand, un cameraman, un ingegnere di macchina e un pilota hanno volato su di un piccolo elicottero attraverso varie regioni in oltre cinquanta paesi. Le riprese sono state effettuate in alta definizione \"Cineflex\" con le telecamere sospese a un giroscopio stabilizzato da una sfera fissata su una rotaia posta sull'elicottero stesso. Queste telecamere, originariamente progettate per scopi bellici, sono automaticamente in grado di ridurre le vibrazioni contribuendo in questo modo a catturare immagini molto stabili e pulite tanto da far sembrare che le riprese siano state effettuate con metodi tradizionali quali le gru o i carrelli. Dopo praticamente ogni volo, le registrazioni venivano immediatamente controllate assicurandosi in questo modo che fossero di altissima qualit\u00e0. Quando tutte le riprese sono state completate, Besson e il suo staff hanno impiegato oltre 487 ore per editarlo e montarlo.\nDistribuzione.\nPer promuovere il documentario sono stati creati quattro canali ufficiali su YouTube, homeproject in lingua inglese che contiene anche le versioni in russo, arabo e italiano, homeprojectfr in lingua francese, homeprojectes per la versione in spagnolo e homeprojectde per la versione in tedesco. Inizialmente sono state caricate brevi clip che mostravano alcuni spezzoni delle riprese effettuate in tutto il mondo.\nIl 9 mazo 2009 una conferenza stampa si \u00e8 tenuta a Parigi, in Francia, dove Yann Arthus-Bertrand e vari produttori hanno spiegato ai media le questioni sollevate nel film, e che \"Home\" sarebbe stato il primo film a essere distribuito contemporaneamente nei teatri, in televisione, su DVD e su Internet in tutti e cinque i continenti.\nIl 5 magio 2009 una seconda conferenza stampa si \u00e8 svolta sempre a Parigi, dove gli stessi membri dello staff hanno annunciato che la data di uscita del film sarebbe stata il 5 giugno 2009 in concomitanza con la Giornata mondiale dell'ambiente. In questa stessa occasione, hanno anche annunciato che \"Home\" sarebbe stato totalmente gratuito proprio per dare la possibilit\u00e0 a tutti di vederlo. Il regista ha tenuto a precisare che \"i vantaggi di questo film non dovevano essere conteggiati in denaro, ma in ascolti\". Durante la conferenza stampa \u00e8 stato anche rivelato che PPR aveva l'intenzione di sponsorizzare il film, al fine di rendere sostenibili gli alti costi, tanto di realizzazione e produzione quanto di distribuzione.\nIl film, che \u00e8 stato disponibile gratuitamente fino al 13 giugo 2009 su YouTube, \u00e8 stato tradotto in 14 lingue. L'edizione in DVD, in formato Blu-ray, \u00e8 stata prodotta dalla 20th Century Fox e contiene le versioni in inglese e in francese. \u00c8 stato stimato che saranno vendute pi\u00f9 di 100.000 copie del DVD. Quando i costi di produzione saranno stati completamente coperti, tutti gli ulteriori proventi verranno devoluti alla Good Planet Company.\nAccoglienza.\nIl film, sin dal primo giorno di pubblicazione, ha ricevuto una eccellente accoglienza ed \u00e8 stato visualizzato oltre 400.000 volte, combinando le varie versioni realizzate nelle differenti lingue, nelle sole prime ventiquattro ore dalla sua pubblicazione su YouTube. Nello stesso giorno \u00e8 stato inoltre trasmesso su moltissimi canali televisivi e teatri di tutto il mondo. Al suo debutto sulla emittente televisiva francese France 2 \u00e8 stato visto da oltre 8,3 milioni di spettatori. In India \u00e8 stato trasmesso attraverso la emittente via cavo STAR World."}
{"id": "2406954", "revid": "125743719", "url": "https://it.wikipedia.org/wiki?curid=2406954", "title": "Gino Pagnani", "text": "Biografia.\n\u00c8 apparso per la prima volta nel film \"Il professor Matusa e i suoi hippies\" (1968), accanto a Gigliola Cinquetti, Little Tony e Caterina Caselli. Verr\u00e0 poi \"Ma chi t'ha dato la patente?\", film del 1970 diretto da Nando Cicero con Franco e Ciccio, dove interpreta il responsabile esaminatore della motorizzazione civile.\nLa sua sar\u00e0 una presenza ricorrente nei film della coppia siciliana.\nNel 1972 ha lavorato con Mariano Laurenti per la realizzazione di un cult della commedia sexy all'italiana, \"Quel gran pezzo dell'Ubalda tutta nuda e tutta calda\", nel ruolo di Mastro Deodato. La commedia sexy sar\u00e0 il suo nuovo habitat. Ha sempre ricoperto ruoli piccoli o marginali, di lui si hanno poche notizie, ma ha preso parte a numerose pellicole, diventando una delle facce pi\u00f9 note dei caratteristi italiani, interpretando quasi sempre il ruolo di uomo integerrimo e formale, almeno in apparenza.\nPagnani era tra i caratteristi del programma di variet\u00e0 televisivo \"Quantunque io\", del 1977.\nNella sua ultima apparizione cinematografica ne \"L'allenatore nel pallone\" del 1984 ha interpretato il dottor Socrates."}
{"id": "2406955", "revid": "125243379", "url": "https://it.wikipedia.org/wiki?curid=2406955", "title": "I detective selvaggi", "text": "I detective selvaggi \u00e8 un romanzo dello scrittore cileno Roberto Bola\u00f1o. I protagonisti sono due giovani poeti d'avanguardia a Citt\u00e0 del Messico nella seconda met\u00e0 degli anni settanta, ambientazione strettamente ispirata dall'esperienza dell'autore stesso che si trov\u00f2 a vivere in Messico con la famiglia dal 1968 a fino a poco tempo prima del brutale golpe cileno del 1973, per poi tornarvi per un breve periodo prima del suo definitivo trasferimento in Europa.\nPubblicato per la prima volta in Spagna nel 1998, il romanzo si \u00e8 aggiudicato il premio Herralde nel 1998 e il premio internazionale R\u00f3mulo Gallegos nel 1999.\nTrama.\nIl romanzo narra della nascita, nella Citt\u00e0 del Messico degli anni settanta, di un'avanguardia poetica nota con il nome di \u201crealismo viscerale\u201d, o \"realvisceralismo\", e della ricerca da parte dei due fondatori, Ulises Lima e Arturo Belano, della misteriosa ed elusiva poetessa Ces\u00e1rea Tinajero, considerata l'ispiratrice del movimento letterario.\nParte I. Messicani perduti in Messico (1975).\n\"La prima parte \u00e8 una sorta di lungo prologo narrato sotto forma di diario dal giovane poeta Juan Garc\u00eda Madero, dotto diciassettenne iscritto alla facolt\u00e0 di Giurisprudenza di Citt\u00e0 del Messico, che si ritrova coinvolto nella nascita del movimento poetico realvisceralista. Attraverso le parole e i pensieri di Garc\u00eda Madero, il lettore ha modo di conoscere il pittoresco gruppo dei realvisceralisti, i posti che frequentano, le antipatie o simpatie nei confronti degli altri movimenti poetici messicani e le loro stesse vicende personali.La narrazione ha inizio il 2 novembre e termina il 31 dicembre 1975.\"\nIl diciassettenne Juan Garc\u00eda Madero frequenta il suo primo semestre alla facolt\u00e0 di Giurisprudenza dell'universit\u00e0 di Citt\u00e0 del Messico. Appassionato di poesia, si iscrive anche al seminario di letteratura del borioso Julio C\u00e9sar \u00c1lamo, il quale oltre a conoscere a malapena la metrica spagnola si dimostra sprezzante nei confronti del giovane.\nUna sera alla riunione si presentano due poeti che si definiscono \u201crealvisceralisti\u201d, il messicano Ulises Lima e il cileno Arturo Belano, che si scontrano con il presuntuoso \u00c1lamo. Juan prende la parte dei due e se ne va insieme con loro; pi\u00f9 tardi in un locale chiamato Encrucijada Veracruzana, i due gli chiedono di entrare a far parte del loro movimento poetico, ma nei giorni successivi, malgrado Garc\u00eda Madero continui a tornare nel bar, attratto anche dalle cameriere, non riesce a mettersi in contatto con loro. Un giorno per\u00f2 rincontra Lima e Belano nei bagni del locale. Da questo momento viene accettato da tutti gli adepti come un realvisceralista anche se pochi hanno gi\u00e0 ascoltato le sue poesie; in particolare viene introdotto a casa delle sorelle Font, dedite al culto della giovane poetessa Laura Dami\u00e1n morta prima dei vent'anni, molto amica di Ulises Lima.\nAng\u00e9lica Font frequenta un altro realvisceralista di nome Pancho Rodr\u00edguez; dopo una selvaggia notte nell'enorme casa dei signori Font, durante la quale fa l'amore per la prima volta con Mar\u00eda, Garc\u00eda Madero se ne va con Pancho e scopre che il fratello minore di questi, Moctezuma Rodr\u00edguez, e un altro poeta vicino di casa che si fa chiamare Piel Divina, si vantano di essere andati a letto con Mar\u00eda.\nNel movimento realvisceralista incominciano i primi problemi: Belano espelle una serie di poeti, tra i quali per\u00f2 non c'\u00e8 Garc\u00eda Madero, che tornato a frequentare l'Encrucijada Veracruzana comincia una relazione con la cameriera Rosario. Con l'irresolutezza e l'esuberanza tipiche della sua et\u00e0, non sa decidere quale donna ami di pi\u00f9, se Mar\u00eda o Rosario, Ang\u00e9lica o la poetessa Catalina O'Hara. Una sera incontra per strada Quim Font, il padre pazzo delle sorelle, che lo prega di aiutarlo a nascondere la prostituta Lupe dalla vendetta di Alberto, il suo uomo e protettore, il quale la cerca perch\u00e9 la ragazza ha deciso di smettere con la vita sulla strada.\nGarc\u00eda Madero va a vivere con Rosario, ma un giorno incontra Pancho Rodr\u00edguez e sente nostalgia di Mar\u00eda. Si recano entrambi a casa Font e la trovano praticamente assediata: Lupe si \u00e8 infatti rifugiata qui perch\u00e9 il suo protettore Alberto ha scoperto dove si nascondeva. Adesso lui fa la posta in strada insieme con un altro energumeno, i Font chiamano la polizia ma sembra che gli agenti siano collusi con l'uomo: \u00e8 risaputo che in tutto il Distrito Federal sono i poliziotti a gestire il traffico della prostituzione.\nGarc\u00eda Madero trascorre le festivit\u00e0 di natale 1975 nella casa assediata , insieme con vari ospiti tra cui i genitori di Laura Dami\u00e1n, la poetessa morta, finch\u00e9 Arturo Belano e Ulises Lima si presentano alla porta. Si organizza una specie di evasione per portare fuori Lupe: Quim Font mette a disposizione la sua Chevrolet Impala, ma quando il cancello del cortile si apre si verifica una colluttazione con Alberto e i suoi gorilla. Garc\u00eda Madero, che ha messo al tappeto Alberto, si infila nell'Impala e lascia anche lui la citt\u00e0.\nParte II. I detective selvaggi (1976-1996).\n\"In questa seconda parte del romanzo, narrativamente la pi\u00f9 lunga dell'opera, si alternano i punti di vista di ben 54 personaggi diversi, alcuni gi\u00e0 incontrati nella prima parte, mediante i quali si racconta perlopi\u00f9 della storia di Ulises Lima e, soprattutto, di Arturo Belano, gli unici due (se si esclude Ces\u00e1rea Tinajero) che non parlano mai in prima persona. Attraverso 84 frammenti di narrazione, simili a interviste o flussi di coscienza, cronologicamente non-lineari, il lettore \u00e8, pian piano, in grado di ricostruire il loro passato, recente e remoto alla narrazione, cos\u00ec come il loro futuro, dal momento che molte delle disparate voci di questa particolare e polifonica narrazione sono in qualche modo legate al gruppo dei realvisceralisti. Attraverso questo frammentario caleidoscopio narrativo, Bola\u00f1o ricostruisce le vicende di Arturo Belano e Ulises Lima dopo la loro brusca fuga dal Messico, dai loro viaggi in Europa, in Medio Oriente ed in Africa (attraverseranno 17 citt\u00e0 diverse in 12 nazioni) fino al loro improvviso ritorno. Le testimonianze sono datate a partire dal gennaio 1976, dunque poco dopo il termine della prima parte, e fino al dicembre 1996.\"\nI personaggi, che parlano in prima persona, ricostruiscono l'ambiente dei giovani poeti di Citt\u00e0 del Messico, a partire dall'esperienza esistenziale e sentimentale di Ulises Lima e soprattutto di Arturo Belano, che insieme hanno fondato nei primi anni settanta una rivista di poesia chiamata provocatoriamente \u201cLee Harvey Oswald\u201d. La testimonianza che attraversa l'intera seconda parte, quella che la incomincia e che la chiude, appartiene all'anziano poeta stridentista Amadeo Salvatierra, l'unico ad avere una conoscenza personale di Ces\u00e1rea Tinajero: anzi, \u00e8 proprio da lui che Lima e Belano vengono a sapere di questa poetessa attiva negli anni venti, segretaria stenografa del generale Diego Carvajal, ex combattente nelle file della Rivoluzione. Ces\u00e1rea \u00e8 la fondatrice di una corrente poetica definita \u201crealismo viscerale\u201d, etichetta che i due poeti prendono in prestito per la propria cerchia di giovani scrittori.\n\u00c8 Armando Salvatierra a mostrare ai due giovani l'unica copia in suo possesso di \"Caborca\", la rivista letteraria di Ces\u00e1rea Tinajero; sull'ultima pagina i due possono prendere visione della sola poesia reperibile della donna, la quale a fine anni venti lasci\u00f2 la capitale per ritirarsi a nord, nello stato di Sonora.\nAl ritorno dal viaggio in auto nel nord del Messico, che sar\u00e0 l'argomento della successiva terza parte, Lima e Belano partono per l'Europa. Le testimonianze successive ricostruiscono la vita di Ulises Lima nella boh\u00e8me dei sudamericani emigrati a Parigi, intorno alla met\u00e0 degli anni settanta. Nello stesso periodo Arturo Belano vive a Barcellona insieme con la madre e lavora come guardiano in un campeggio sulla costa, poi si sposta facendo lo stesso mestiere fino in Galizia.\nUlises Lima finisce in Israele insieme con un amico austriaco, poi torna in Messico. Solitario e sfasato, dedito all'alcol, viene invitato nella delegazione dei poeti in visita al Nicaragua dove \u00e8 appena arrivata al potere la rivoluzione sandinista, ma giunto a Managua scompare nel nulla e ritorna in Messico solo due anni pi\u00f9 tardi.\nLe vite dei due ex realisti viscerali scorrono in un certo senso parallele, sempre nell'ombra e nella marginalit\u00e0. Arturo Belano ha una serie di relazioni sentimentali, anche di una certa lunghezza, con donne conosciute in Spagna, e vive a lungo in un paesino della Costa Brava, arrivando a pubblicare anche qualche romanzo. Le testimonianze che si susseguono, e che spesso parlano di Lima e Belano solo marginalmente, costituiscono talvolta veri e propri racconti autonomi. La vita dei due poeti viene comunque ricostruita come un mosaico nel quale i vari pezzi si incastrano poco per volta nella trama.\nSeguiamo le tracce di Arturo Belano in Africa, dove si \u00e8 trasferito per dimenticare la fine di un amore. Si \u00e8 sposato e ha avuto un figlio, ma dopo la separazione, e dopo aver sfidato a un anacronistico duello alla spada (senza vincitori) un famoso critico letterario, si trasferisce nell'Africa nera e poi in Liberia. Afflitto da problemi di salute e dalla cronica mancanza di medicine, sembra che voglia cercare a tutti costi la morte. L'ultima testimonianza lo d\u00e0 scomparso insieme con un famoso fotografo mentre segue un'offensiva di combattenti nella guerra civile liberiana, nel 1996.\nParte III. I deserti del Sonora (1976).\n\"L'ultima parte, narrata sotto forma di diario di viaggio da Garc\u00eda Madero, ha inizio il 1\u00ba gennaio 1976, appena dopo la fine della prima parte.\"\nLasciata casa Font a bordo dell'Impala, Arturo Belano, Ulises Lima, Garc\u00eda Madero e Lupe partono per il deserto di Sonora sulle tracce della poetessa Ces\u00e1rea Tinajero. Gli indizi che possono seguire sono molto labili: decine di anni fa Ces\u00e1rea disse a Armando Salvatierra che sarebbe andata nel nordovest, e questa \u00e8 la strada che prendono i quattro fuggiaschi inseguiti da Alberto, l'amante/lenone di Lupe. Arturo si ferma in tutte le biblioteche cittadine, senza trovare nulla. Si recano anche nella citt\u00e0 di Caborca, perch\u00e9 \u00e8 il nome della rivista dalla breve vita pubblicata da Ces\u00e1rea negli anni venti, poi vengono a sapere che la poetessa potrebbe aver lavorato per un certo tempo come maestra in una scuola pubblica della citt\u00e0 di Santa Teresa.\nPoco a poco e con pazienza, riescono a mettersi in contatto con persone che hanno conosciuto la poeta, in particolare con una sua amica e collega dei tempi in cui viveva in citt\u00e0. Da scarse fonti risulta che Ces\u00e1rea abbia avuto una relazione con un torero morto in un incidente di corrida. Abbandonato l'insegnamento, sarebbe scomparsa anche da Santa Teresa.\nIncitati anche dalla presenza di Alberto, che li tallona da vicino, Lima e Belano si muovono tra i villaggi dove \u00e8 stata segnalata da donna. Il suo ritrovamento infine coincide con l'arrivo dell'inseguitore, e la vicenda dell'odissea nel Sonora termina con un cruento fatto di sangue che spiega, a posteriori, l'atteggiamento dei due \u201cdetective selvaggi\u201d nel successivo periodo della loro vita, quello raccontato nella seconda parte.\nCritica.\n\"I detective selvaggi\", che Bola\u00f1o stesso defin\u00ec in un'occasione una \"lettera d'amore alla mia generazione\", \u00e8 stato spesso letto come un'epopea del totale fallimento d'un apprendistato, sia politico, sia artistico-letterario, di quella generazione di giovani speranzosi vissuta a cavallo degli anni sessanta e settanta; in un'intervista concessa a Javier Campos, per\u00f2, lo stesso autore ha negato quest'interpretazione, paragonando invece il proprio romanzo a \"L'educazione sentimentale\" di Gustave Flaubert. La critica lo ha inoltre spesso accostato allo sperimentale \"Rayuela\" di Julio Cort\u00e1zar, mettendo in relazione sia lo stile usato da Bola\u00f1o per la narrazione (romanzo ipertestuale), sia il modo in cui l'autore si sofferma a narrare la picaresca vita da \"boh\u00e9mien\" intrattenuta dal gruppo dei realvisceralisti a Citt\u00e0 del Messico. L'autore, per\u00f2, la pensava in modo diverso:\nNon \u00e8 un caso, infatti, se i personaggi di Lima e Belano non parlano mai in prima persona nel romanzo; la loro presenza si avverte comunque in modo allusivo in ogni pagina, fino ad assumere un carattere \u201cspettrale\u201d, che non deriva unicamente dal fatto che appaiono e scompaiono di continuo nella narrazione.\nDue temi forti sono nascosti nella trama e connessi uno all'altro: si tratta della ricerca e dell'indeterminazione. Lima e Belano sono alla continua ricerca di qualcosa, e questa ricerca destinata a protrarsi indefinitamente \u00e8 l'unica che possa dare un senso alle loro vite oltre la pura poesia. C'\u00e8 un'altra ragione che li spinge a muoversi per il mondo, come fantasmi appunto, ed \u00e8 l'esito della prima delle loro ricerche, l'inseguimento di Ces\u00e1rea Tinajero nel nulla del deserto nell'estremo Nord del Messico: \u00e8 la tragica fine di quella loro esperienza nel 1976, che li segna per sempre, che insegna loro la possibilit\u00e0 che trovare l'oggetto delle loro ricerche equivalga a ucciderlo.\nTra l'altro, il meccanismo poliziesco della \"quest\" fornisce anche il motore alla trama, cercare senza trovare \u00e8 il gioco della narrazione: questa indeterminazione per l'autore \u00e8 il significato della vita, mentre il suo contrario, la determinazione, equivale alla morte: individuare Ces\u00e1rea Tinajero nei \"pueblos\" del deserto significa provocarne la morte, come in una paradossale interpretazione letteraria del principio di indeterminazione di Heisenberg.\nIl \u201crealismo viscerale\u201d.\n\u201cI detective selvaggi\u201d racconta l'epopea di un nucleo di giovani poeti sudamericani che si incaricano di trovare nuove vie alla poesia messicana. Le loro idee radicali mettono in discussione lo statu quo culturale degli anni settanta. Le due figure pi\u00f9 influenti del movimento, Lima e Belano, alla ricerca di nuove vie ma intenzionati anche a recuperare momenti dimenticati della tradizione poetica messicana, creano a se stessi il mito di Ces\u00e1rea Tinajero, segretaria di un generale che negli anni venti si era dato alla politica; la donna aveva fatto una breve incursione nell'avanguardia letteraria pubblicando un'effimera rivista e alcune poesie scritte di suo pugno. Incuriositi pi\u00f9 dal mistero della poetessa che abbandona Citt\u00e0 del Messico per scomparire nel nulla del nordovest messicano che dalla sua scrittura, i due costruiscono un mito che permetta loro di partire per la prima ricerca della propria vita.\nI personaggi di Ulises Lima e Arturo Belano e il movimento del realismo viscerale sono ispirati a persone e avvenimenti reali. Belano \u00e8 infatti lo stesso Bola\u00f1o, mentre Lima \u00e8 il suo grandissimo amico Mario Santiago Papasquiaro, che insieme con lui diresse il movimento poetico messicano conosciuto come avanguardia infrarealista, che fu surrealista e iconoclasta, ispirato al \"nadaismo\", corrente poetica ribelle latinoamericana.\nL'epopea dei poeti realvisceralisti \u00e8 dunque un racconto a chiave, nel quale molti personaggi sono ispirati a uomini e donne veramente esistiti e alle loro gesta tra fine anni settanta e inizio anni ottanta. L'elenco dei poeti che nel romanzo fanno parte del realismo viscerale \u00e8 desumibile dal frammento di Jacinto Requena datato novembre 1976, contenuto nella seconda parte:\nA questi si possono aggiungere, anche se loro non si considerano realvisceraliste, le sorelle Mar\u00eda e Ang\u00e9lica Font. Molte sono le persone reali che \u00e8 possibile individuare dietro i caratteri e i fatti descritti nel romanzo:\nUlises Lima e Mario Santiago.\nMario Santiago Papasquiaro (1953-1998), pseudonimo di Jos\u00e9 Alfredo Zendejas Pineda, \u00e8 il fondatore insieme con Roberto Bola\u00f1o \u00c1valos del movimento poetico denominato infrarealismo messicano. La loro amicizia dur\u00f2 nel tempo e anche nell'emigrazione. Mor\u00ec in un incidente d'auto il 10 gennaio 1998, il giorno in cui Bola\u00f1o termin\u00f2 di correggere le bozze del romanzo \u201cI detective selvaggi\u201d, che Santiago non pot\u00e9 mai leggere.\nElementi in comune con il romanzo \u201c2666\u201d.\n\"2666\", ultimo romanzo di Bola\u00f1o pubblicato postumo, presenta molti punti in comune con \"I detective selvaggi\", fino quasi a poter essere considerato il suo \u201cseguito ideale\u201d. SI riportano di seguito alcuni dei principali elementi di connessione tra i due romanzi: "}
{"id": "2406960", "revid": "701660", "url": "https://it.wikipedia.org/wiki?curid=2406960", "title": "Madonna della Mela", "text": "La Madonna della Mela \u00e8 un'opera in terracotta attribuita a Donatello o a Luca della Robbia e conservata nel Museo Bardini a Firenze. Misura 90x64 cm ed \u00e8 databile al primo quarto del Quattrocento.\nDall'inventario del museo si sa solo che Stefano Bardini la annot\u00f2 come proveniente da Scarperia.\nL'attribuzione \u00e8 stata molto discussa e si sono fatti i nomi anche di Jacopo della Quercia e Luca della Robbia. Bardini la attribuiva a Lorenzo Ghiberti, mentre De Nicola la riteneva opera sicura di Nanni di Banco.\nKreutheimer la associ\u00f2 ad altre Madonne di ambito donatelliano, come la \"Madonna Kress\" alla National Gallery di Washington, lo stucco di \"Sant'Andrea\" a Siena e la \"Madonna con Bambino\" del County Museum di Los Angeles.\nOggi in genere viene collocata tra i lavori autografi di Donatello nati per la committenza privata e collocata vicino a opere quali il \"San Giovanni Evangelista\" per la facciata del Duomo di Firenze o il San Ludovico di Tolosa."}
{"id": "2406961", "revid": "125066545", "url": "https://it.wikipedia.org/wiki?curid=2406961", "title": "Giornata mondiale dell'ambiente", "text": "La giornata mondiale dell'ambiente (in inglese \"World Environment Day\" o WED) \u00e8 una festivit\u00e0 proclamata nel 1972 dall'Assemblea generale delle Nazioni Unite in occasione dell'istituzione del Programma delle Nazioni Unite per l'ambiente e viene celebrata ogni anno il 5 giugno. \u00c8 stata celebrata per la prima volta nel 1974 con lo slogan \"Only One Earth\" (una sola Terra)."}
{"id": "2406962", "revid": "287204", "url": "https://it.wikipedia.org/wiki?curid=2406962", "title": "Douglas High School Old Boys Association Football Club", "text": "Il Douglas High School Old Boys A.F.C. \u00e8 una societ\u00e0 calcistica di Onchan, Isola di Man. Milita nella Premier League, la massima divisione del campionato nazionale.\nStoria.\nFondato nel 1926, il club ha vinto sei campionati nazionali e dieci \"Manx Fa Cup\", di cui quattro consecutive tra le stagioni 1964-65/ 1967-68."}
{"id": "2406963", "revid": "110157", "url": "https://it.wikipedia.org/wiki?curid=2406963", "title": "Unbreakable (Alicia Keys)", "text": "Unbreakable \u00e8 una canzone della cantautrice soul Alicia Keys, presente nel suo primo album live, \"Unplugged\" del 2005. Il brano \u00e8 stato co-scritto dalla Keys, Kanye West e Harold Lilly, una collaborazione gi\u00e0 sperimentata nel 2003 per la canzone \"You Don't Know My Name\" presente nell'album \"The Diary of Alicia Keys\". La canzone segue la linea melodica di una riff di piano Wurlitzer e si basa su una campionatura del brano del 1977 \"Intimate Friends\" eseguito da Eddie Kendricks e scritto da Gary Glenn. Estratta come primo singolo, la canzone ha raggiunto la top40 della Billboard Hot 100 e la top5 della \"Billboard\" Hot R&amp;B/Hip-Hop Songs.\nIl testo della canzone cita alcune famose coppie di afroamericani come Ike e Tina Turner, Bill e Camille Cosby, Oprah Winfrey e Stedman Graham, Florida e James Evans, Will e Jada Pinkett Smith, Kimora Lee e Russel Simmons, Joe e Katherine Jackson e anche i The Jackson 5.\nLa canzone ha ricevuto due nomination ai Grammy Awards del 2006, \"Miglior Canzone R&amp;B\" e \"Miglior performance vocale R&amp;B femminile\"."}
{"id": "2406968", "revid": "486946", "url": "https://it.wikipedia.org/wiki?curid=2406968", "title": "DHSOB A.F.C.", "text": ""}
{"id": "2406969", "revid": "90227", "url": "https://it.wikipedia.org/wiki?curid=2406969", "title": "World Environment Day", "text": ""}
{"id": "2406970", "revid": "125755178", "url": "https://it.wikipedia.org/wiki?curid=2406970", "title": "Societ\u00e0 Sportiva Signa 1914", "text": "La Societ\u00e0 Sportiva Signa 1914 Associazione Dilettantistica \u00e8 una societ\u00e0 calcistica italiana con sede a Signa. Dal 1926 al 1988 ha rappresentato anche il confinante comune di Lastra a Signa col nome di Societ\u00e0 Sportiva Le Signe.\nStoria.\nLa nascita del \"Signa 1914\" avvenne grazie ad una situazione economica favorevole, in cui c'era il tempo di dedicarsi ad attivit\u00e0 sportive e ludiche, oltre alla politica e all'economia. Seguendo cos\u00ec l'esempio di alcune citt\u00e0 italiane che crearono le squadre della propria citt\u00e0 su modello di formazioni inglesi (come ad esempio l', il e il ), anche a Signa venne fondata nel 1914 una propria squadra di calcio, chiamata \"Societ\u00e0 Sportiva Signa\". Nei primi anni la squadra signese non disput\u00f2 in campionati o tornei ma si limit\u00f2 soltanto a sfidare altre formazioni locali. Con l'inizio della Prima guerra mondiale, le attivit\u00e0 agonistiche si fermarono per riprendere solamente a fine guerra. Il \"Signa\" venne iscritto alla F.I.G.C. nel 1920 e pot\u00e9 quindi partecipare ad un campionato ufficiale. L'esordio avvenne durante il campionato 1920-21 nella Terza Categoria Toscana (quella che oggi sarebbe la Promozione Toscana) e fu subito promossa nel campionato di Promozione Toscana (l'attuale Eccellenza). Vari furono i successi ottenuti dalla squadra in quegli anni, come la clamorosa vittoria per 18-0 il 21 gennaio 1923 contro il o contro l'Empoli (2-1 per il \"Signa\") oppure la vittoria per 7 a 0 contro il . Pur subendo l'egemonia politica fascista dal 1926, la squadra signese riusc\u00ec ad ottenere altri risultati importanti. Nello stesso anno infatti la squadra fu chiamata ad inaugurare la nuova formazione calcistica di Firenze, la \"\". La partita vide il club signese vincere per 2-1 come riportato da un articolo de La Nazione dell'epoca:\nCol passare degli anni e con il cambiamento dei tornei calcistici in Italia attraverso la creazione dei campionati di Serie A, B e successivamente Serie C, il \"Signe\" disput\u00f2 dal 1929 buone stagioni anche se fu protagonista di un fatto grave durante quello stesso anno. Infatti in un match giocato in casa contro il Piombino, dopo un goal annullato, il pubblico signese si rivers\u00f2 sul campo maltrattando l'arbitro. Ci\u00f2 cost\u00f2 al \"Signe\" l'impossibilit\u00e0 di proseguire il campionato e fece rischiare la retrocessione diretta anche se quest'ultima fu evitata grazie le influenze politiche della presidenza signese. Nel corso degli anni disput\u00f2 una serie di stagioni altalenanti che culminarono con la promozione della squadra signese in Serie C. Le \"Signe\" continuarono la sua permanenza in questa categoria anche durante la Seconda guerra mondiale fino al 1948 quando venne retrocessa in Promozione. Da qui in poi ottenne risultati deludenti, disputando in campionati e tornei minori. Solo in tre stagioni (quelle tra il 1967-68 e il 1970-71) la squadra ottenne la Serie D, mentre attualmente ha raggiunto il campionato Eccellenza.\nStrutture.\nStadio.\nIl Signa dal 1933, anno d'inaugurazione, disputa le proprie partite casalinghe allo Stadio del Bisenzio. In epoca fascista, come la maggior parte degli impianti sportivi all'epoca, era denominato \"Stadio del Littorio\". Per permetterne la costruzione furono demolite le case che occupavano il terreno alla confluenza del Bisenzio e dell'Arno. In origine, il campo, faceva parte di un complesso sportivo con annessi campo di tennis e tiro al volo, e fu rinominato nel dopoguerra in \"Stadio intercomunale delle Signe\". L'impianto infatti ospitava le partite della societ\u00e0 che in quegli anni si chiamava \"SS Delle Signe\", che rappresentava sia Signa che la confinante Lastra a Signa, come testimoniano anche gli stemmi dei due comuni posti all'ingresso monumentale. Altra caratteristica interessante della struttura d'ingresso dell'impianto \u00e8 il forte rimando ad un tempio dell'antica Roma.\nInno\nIl Signa 1914 possiede un inno, pubblicato in occasione della festa per la promozione in Eccellenza Toscana 2015-2016 nell'aprile 2015, che viene utilizzato all'ingresso in campo dei giocatori gialloblu prima delle partite casalinghe.\nAllenatori e presidenti.\nDi seguito l'elenco degli allenatori e dei presidenti.\nCalciatori.\nPur non ottenendo mai grandi risultati agonistici, il \"Signa 1914\" ha avuto importanti giocatori che col passare del tempo sono riusciti a far carriera e successo in squadre maggiori. Tra questi ci sono Fulvio Nesti ed Egisto Pandolfini i quali fecero parte della Nazionale Italiana nei Mondiali del 1954 e Piero Gonfiantini che milit\u00f2 per ben dodici anni nella .\nAltri importanti giocatori che, in gran parte, hanno iniziato la carriera con la maglia del \"Signa 1914\" sono: Luigi Boni (portiere), Giovanni Checchi (difensore), Ivo Buzzegoli (difensore), Silvano Grassi (centrocampista), Mauro Mari (centrocampista), Graziano Gori (ala) e Antonio Ghedini (ala). Tra i pi\u00f9 recenti va sicuramente ricordato anche Paolo Montagni, attaccante in grado di segnare oltre 250 gol in maglia giallobl\u00f9, miglior marcatore di sempre nella storia della societ\u00e0.\nStatistiche e record.\nStatistiche individuali.\nDi seguito le top 10 dei primatisti di presenze e reti.\nTifoseria.\nIl Signa ha una tifoseria organizzata che si riconosce nel gruppo dei Boys, creato nel 1978 e scioltosi successivamente, per poi essere rifondato nel 2015 a seguito della promozione dei canarini in Eccellenza. \nRivalit\u00e0.\nLa rivalit\u00e0 pi\u00f9 sentita \u00e8 quella con i biancorossi della A.S.D. Lastrigiana, squadra del paese di Lastra a Signa situato di fronte a Signa, dall'altra parte del fiume Arno. Il derby \u00e8 tornato a giocarsi nel 2014, dopo una decina di anni in cui Signa e Lastrigiana avevano militato in categorie differenti."}
{"id": "2406971", "revid": "271239", "url": "https://it.wikipedia.org/wiki?curid=2406971", "title": "Valletta F.C.", "text": ""}
{"id": "2406972", "revid": "271239", "url": "https://it.wikipedia.org/wiki?curid=2406972", "title": "Valletta FC", "text": ""}
{"id": "2406979", "revid": "599013", "url": "https://it.wikipedia.org/wiki?curid=2406979", "title": "Jean Lucas (pilota automobilistico)", "text": "Carriera.\nPartecip\u00f2 in Formula 1 al solo Gran Premio d'Italia 1955 a bordo di una Gordini.\nI suoi migliori risultati nell'automobilismo furono le vittorie ottenute a bordo di vetture sport Ferrari a Spa-Francorchamps nella 24 Ore e Montlh\u00e9ry nel 1949. Giunse anche al terzo posto della Carrera Panamericana del 1956 in coppia con Luigi Chinetti.\nSi ritir\u00f2 dopo un incidente subito al Gran Premio del Marocco 1957."}
{"id": "2406982", "revid": "419471", "url": "https://it.wikipedia.org/wiki?curid=2406982", "title": "Glen Williams", "text": "Carriera.\nHa guidato le ai Giochi panamericani di San Juan 1979."}
{"id": "2406983", "revid": "1876105", "url": "https://it.wikipedia.org/wiki?curid=2406983", "title": "Enzo Avolio", "text": "Biografia.\nCome attore teatrale, inizia fin dalla fine degli anni settanta, in compagnie quali \"Cooperativa Attori Insieme\" (diretta da Lucia Ragni); \"Compagnia del teatro stabile di Napoli\" (Mario Scarpetta); inoltre, la \"Compagnia del Teatro in piazza\" di Guido Mazzella e la \"Compagnia Sociale\" di Arnaldo Ninchi, \"Compagnia del Teatro Stabile \"Ileana Ghione\"\", \"Compagnia Attori e Tecnici\", \"Compagnia la Fabbrica\" diretta da Gigi Proietti.\nPer il teatro ha scritto e diretto \"Napolitudine\", \"\"Napuler\u00ece\u2026'e ccose \u2018e Napule\", \" \"\"Abbraccio napoletano\", \"Penso che un sogno cos\u00ec...\", \"Il Monaco nel letto\"\". Ha scritto e diretto il cortometraggio \"Il disagio\".\nCome attore, fa anche saltuarie apparizioni in televisione (\"L'avvocato Porta\", con Gigi Proietti) e in sceneggiati RAI: \"Bambole\", regia di Alberto Negrin; \"Favole\", di Stefano Bessoni; \"Pinocchio\", di Stefano Bessoni, \"Quei trentasei gradini\", regia di Luigi Perelli; \"Mamma, li turchi, \"La Squadra\", \"Pepe Carvallo\" \"regia di Franco Giraldi\", \"Presa Diretta\".\"\nSceneggiatore, regista teatrale a adattatore di dialoghi ha composto anche musica per i suoi spettacoli teatrali.\nCome doppiatore presta la voce a vari attori di cinema e televisione attori. In radio \u00e8 la voce di sceneggiati RAI: \"Un asino al patibolo\"; \"Radio City Caff\u00e8\" di Paolo Modugno, Radio1; \"Partita doppia\", Radio2; \"Un poeta, un attore\" (Radio Rai), regia di Nello Pepe; \"Titanic - Le ultime cento ore\".\n\u00c8 inoltre voce fuori campo in programmi quali \"Mixer\" (RaiDue), \"Il rosso e il nero\" (RaiTre), \"Circus\"."}
{"id": "2406984", "revid": "599013", "url": "https://it.wikipedia.org/wiki?curid=2406984", "title": "Aly Cissokho", "text": "Carriera.\nClub.\nCissokho inizia la sua carriera professionistica debuttando in Ligue 2 con il Gueugnon, nell'ultima gara di campionato, dopo la quale firma prolungamento triennale del proprio contratto con la squadra francese. Nella stagione successiva disputa 21 partite di cui 14 come titolare.\nIl 2 giugno 2008, dopo la retrocessione a tavolino del Gueugnon nel Championnat National, Cissokho firma un contratto di tre anni per il Vit\u00f3ria Set\u00fabal, squadra della prima divisione portoghese. Il 18 settembre 2008 debutta in Coppa UEFA in casa dello Heerenveen (5-2 per gli olandesi).\nDopo le sue ottime prestazioni, Cissokho viene notato dal Porto, che lo ingaggia nel gennaio 2009 per 4 anni per una cifra di 300.000 euro. L'allenatore Jesualdo Ferreira lo schiera sin dall'inizio titolare e lo fa esordire anche in Champions League il 24 febbraio 2009, nell'andata degli ottavi di finale contro l'Atl\u00e9tico Madrid (2-2). Cissokho fornisce un prezioso contributo per la vittoria del quarto titolo portoghese consecutivo.\nIl 14 giugno 2009 viene trovato un accordo tra il Porto e il Milan per il trasferimento di Cissokho ai rossoneri per 15 milioni di euro, tuttavia quattro giorni dopo il trasferimento viene annullato. Successivamente il club rossonero ha addotto quale motivazione del mancato accordo alcuni problemi odontoiatrici riscontrati durante le visite mediche, smentiti per\u00f2 dal giocatore, secondo il quale la trattativa non sarebbe andata a buon fine per motivi di natura economica.\nIl 18 luglio 2009 viene acquistato dal Lione, con cui firma un quinquennale e con cui esordisce nella prima partita della Ligue 1 2009-2010 contro il Le Mans (2-2). Il 9 dicembre 2009 segna la prima rete personale tra i professionisti nella vittoria in Champions League del Lione per 4-0 contro il Debrecen.\nIl 24 agosto 2012 passa ufficialmente al Valencia, che si aggiudica il calciatore per una cifra intorno agli 8,5 milioni di euro. Il 20 agosto 2013 si trasferisce in prestito al Liverpool. L'8 agosto 2014 viene acquistato dall'Aston Villa, con cui firma un contratto quadriennale. Il 5 agosto 2015 passa in prestito al Porto, squadra in cui aveva gi\u00e0 militato per sei mesi nel 2009, ma Il 22 dicembre seguente torna alla squadra inglese dopo aver collezionato solo 3 presenze col club portoghese. Dopo aver trascorso un altro anno con la squadra di Birmingham, il 16 gennaio 2017 viene ceduto in prestito con diritto di riscatto all'Olympiakos. Il 3 agosto 2017, dopo la parentesi in Grecia con la maglia dell'Olympiakos, lascia definitivamente l'Aston Villa, proprietaria del cartellino, per accasarsi in Turchia al Malatyaspor. \nNel Luglio 2021 viene acquistato dai thailandesi del Lamphun Warrior, formazione militante nella Thai-League 2.\nNazionale.\nIl 5 novembre 2009 Cissokho \u00e8 stato convocato per la prima volta nella Nazionale francese da Raymond Domenech per le partite dei play-off di qualificazione al Mondiale 2010 contro l'Irlanda.\nHa esordito in Nazionale l'11 agosto 2010 in amichevole contro la Norvegia nella prima partita del nuovo commissario tecnico della Nazionale francese Laurent Blanc.\nStatistiche.\nPresenze e reti nei club.\n\"Statistiche aggiornate al 30 giugno 2018.\" "}
{"id": "2406987", "revid": "287204", "url": "https://it.wikipedia.org/wiki?curid=2406987", "title": "Unione Sportiva Palermo 1967-1968", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1967-1968.\nStagione.\nIl ritiro precampionato del Palermo si \u00e8 svolto in Toscana.\nPer i rosanero, il quinto campionato consecutivo di Serie B dal 1963 \u00e8 un trionfo, perch\u00e9 il Palermo, allenato dall'ex giocatore Carmelo Di Bella, torna in Serie A vincendo il campionato cadetto a quota 52 punti, con il maggior numero di vittorie (18), il minor numero di sconfitte (6) e la miglior difesa del campionato con 23 reti subite. Campione d'inverno con 27 punti al termine del girone di andata, conquista la promozione con due turni di anticipo. Con nove reti a testa, i migliori realizzatori rosanero stagionali sono Gilberto Perucconi e Silvino Bercellino.\nIn Coppa Italia il Palermo supera nel Primo turno il Foggia (1-0), ma viene eliminato al Secondo turno dal (2-0), entrambe formazioni di pari categoria.\nOrganigramma societario.\nArea direttiva\nArea tecnica\nArea sanitaria\nRosa.\nPresidente: Giuseppe Pergolizzi\nCalciomercato.\nAcquisti: Rino Ceccardi (Mantova), Fernando Veneranda (Potenza), Enrico Nova (Atalanta), Angelo Carrano (Mantova), Romeo Benetti (Taranto), Alfredo Moschen (Juventina Palermo).\nCessioni: Giorgio Tinazzi (Casale), Livio Ferraro (Taranto), Gino Gagliardelli (Taranto), Mauro Nardoni (Brescia).\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2406989", "revid": "179777", "url": "https://it.wikipedia.org/wiki?curid=2406989", "title": "Asconio Pediano", "text": ""}
{"id": "2406991", "revid": "1442080", "url": "https://it.wikipedia.org/wiki?curid=2406991", "title": "Quinto Asconio Pediano", "text": "Biografia.\nAsconio Pediano, molto probabilmente originario di Patavium (Padova), era, quindi, concittadino di Livio, al quale si riferisce come \"mio amico\" e di cui aveva criticato la dizione. Secondo la voce nella cronaca di Girolamo riguardo al 76 d.C., Asconio, \"distinto scrittore storico\", divenne cieco all'et\u00e0 di settantatr\u00e9 anni e visse per altri dodici anni come una figura universalmente rispettata. Nacque quindi nel 9 a.C., visse per ottantacinque anni fino al 76 d.C. ma divenne cieco nel 64 d.C. \nFu amico di Asinio Gallo, figlio di Asinio Pollione, che gli conferm\u00f2, tra le altre cose, come il \"puer\" della IV Bucolica di Virgilio fosse proprio lui.\nOpere.\nCome detto, Asconio fu essenzialmente un \"gramaticus\", erudito commentatore di quelli che ormai erano i classici della scuola del tempo. \nPerdute sono opere che fanno riferimento alla sua attivit\u00e0 di commentatore: un trattato \"Contra obtrectatores Vergilii\" (\"Contro i detrattori di Virgilio\"), a cui attinsero molto Donato e Servio Mario Onorato; una \"Vita Sallustii\" (biografia di Sallustio, in cui accoglieva le dicerie pi\u00f9 infamanti sullo storico amiternino) e un trattato a imitazione del \"Simposio\" platonico, di cui informa il lessico Suda.\nDella sua attivit\u00e0 restano i commenti a cinque orazioni di Cicerone, redatti in una lingua particolarmente semplice e pura. Questi \"commentarii\" vanno sotto il nome di \"Orationum Ciceronis quinque enarratio\" e trattano, per la porzione restante, il commento alla \"Contra L. Pisonem\", alla \"Pro M. Scauro\", alla \"Pro Milone\", alla \"Pro Cornelio de maiestate\" ed alla perduta \"In toga candida\". Quest'ultima \u00e8 un'orazione di Cicerone pronunciata contro Ibrida e Catilina di cui restano pochi frammenti proprio grazie allo studioso padovano. Il testo di Asconio fu trovato da Poggio Bracciolini in un codice, poi perduto, dell'Abbazia di San Gallo. Ne esistono tre copie: il \"Madrileno\" X del Bracciolini, il \"Pistoiese Forteguerri\" 37 di Sozomeno da Pistoia e il \"Laurenziano\" 54 da un apografo di Bartolomeo da Montepulciano.\nRisulta, comunque, che avesse commentato le altre orazioni di Cicerone, anche se i frammenti di commenti a 17 orazioni di Cicerone pubblicati e a lui attribuiti dal Mai non gli appartengono, cos\u00ec come non sono suoi, ma di un anonimo del V secolo, i commenti alle \"Verrine\"."}
{"id": "2406993", "revid": "599013", "url": "https://it.wikipedia.org/wiki?curid=2406993", "title": "Carlos Scarone", "text": "Carriera.\nFratello maggiore del pi\u00f9 celebre H\u00e9ctor Scarone, Carlos si affacci\u00f2 al calcio (all'epoca dilettantistico) nel 1908 nella seconda squadra del River Plate di Montevideo. Pass\u00f2 l'anno dopo al CURCC (l'attuale Pe\u00f1arol), quindi si trasfer\u00ec in Argentina, al Boca Juniors.\nNel 1914 fece ritorno in Uruguay, vestendo la maglia del Nacional. Del \"Decano\" (ove fu raggiunto due anni dopo dal fratello H\u00e9ctor) divenne una delle bandiere, guidando da \"leader\" il club per 13 anni, conquistando ben 8 campionati nazionali.\nIn nazionale partecip\u00f2 a 3 edizioni del Campeonato Sudamericano (attuale Coppa America), conquistando quelle del 1917 e del 1920.\nDopo il ritiro fu dirigente del Nacional."}
{"id": "2406996", "revid": "1285753", "url": "https://it.wikipedia.org/wiki?curid=2406996", "title": "Aurelio Roncaglia", "text": "Biografia.\nFiglio del musicologo Gino Roncaglia, dopo aver conseguito a Modena la maturit\u00e0 classica, si iscrisse alla Scuola normale superiore di Pisa (1935). Qui ebbe come compagni di studio i futuri filologi Scevola Mariotti e Gianfranco Folena, nonch\u00e9 il futuro Presidente della Repubblica Carlo Azeglio Ciampi. Si laure\u00f2 in Lettere nel 1939 con Luigi Russo. Nello stesso anno consegu\u00ec anche il diploma di licenza in filologia romanza avendo Giorgio Pasquali e Clemente Merlo come relatori. Tra il 1940 e il 1941 condusse studi di perfezionamento: prima a Firenze sotto la guida di Michele Barbi e poi a \"La Sapienza\" di Roma con Alfredo Schiaffini e soprattutto con Giulio Bertoni.\nCon quest'ultimo collabor\u00f2 alla redazione del \"Vocabolario della lingua italiana\" dell'Accademia d'Italia (1940-1941).\nIl 1\u00ba luglio 1941 ricevette la chiamata alle armi e dovette interrompere gli studi. Milit\u00f2 nella seconda guerra mondiale come ufficiale di fanteria in Sardegna in zona di operazioni e nell'autunno 1944 partecip\u00f2 alla serie di operazioni di Gallura contro i tedeschi. Nel 1945 fu nominato caposezione all'ufficio studi del Ministero per l'assistenza postbellica, incarico che mantenne fino al 1947.\nDalla fine della guerra aveva ripreso l'attivit\u00e0 accademica come assistente di Angelo Monteverdi. Nell'anno accademico 1947-8 lavor\u00f2 alla Normale di Pisa e l'anno successivo ottenne la libera docenza a Trieste, dove insegn\u00f2 fino al 1954. Nel frattempo (1953) aveva ottenuto l'ordinariato all'Universit\u00e0 di Pavia. Qui rimase fino al 1956 quando finalmente divenne ordinario di filologia romanza a \"La Sapienza\" di Roma, di cui diresse l'istituto di filologia romanza (e le riviste \"Studi romanzi\" e \"Cultura neolatina\") fino al 1992, cio\u00e8 fino a quando abbandon\u00f2 l'attivit\u00e0 didattica. Nello stesso 1992 fu eletto corrispondente straniero dell'Acad\u00e9mie des inscriptions et belles-lettres di Parigi. Accademico linceo dal 1984, fu pi\u00f9 volte vicepresidente dell'Union acad\u00e9mique internationale. Dal 1983 al 1986 fu presidente della Soci\u00e9t\u00e9 de linguistique romane. Fu presidente dell'Unione accademica nazionale, della Societ\u00e0 filologica romana, primo presidente della Societ\u00e0 Italiana di Filologia romanza (SIFR), nonch\u00e9 dell'International Society of Courtly Literature. Fu membro di numerose accademie e di altri istituti di cultura di tutt'Europa."}
{"id": "2406998", "revid": "1271401", "url": "https://it.wikipedia.org/wiki?curid=2406998", "title": "Associazione internazionale giardini botanici alpini", "text": "L'Associazione internazionale giardini botanici alpini (AIGBA) nasce nel 1974 per la tutela, la conservazione e lo studio della flora alpina internazionale; riunisce e rappresenta i giardini alpini e i loro responsabili.\nL'associazione assume come principale scopo quello di agevolare i giardini botanici nelle loro finalit\u00e0, con attenzione particolare ai giardini botanici alpini.\nHa ruolo di coordinamento, promozione e ricerca, collabora con i vari orti botanici e giardini botanici, con enti pubblici e privati e con gli istituti universitari.\nLa sede legale si trova presso il Museo regionale di scienze naturali di Torino, mentre la sede indicata dallo statuto \u00e8 presso l'Istituto studi alpini internazionale."}
{"id": "2407002", "revid": "1305772", "url": "https://it.wikipedia.org/wiki?curid=2407002", "title": "Al Polizzi", "text": "\u00c8 stato il potente boss della Famiglia di Cleveland dal 1936 al 1945.\nBiografia.\nI primi anni.\nPolizzi nasce il 15 marzo del 1901 a Siculiana in provincia di Agrigento, ma emigra presto con i suoi genitori ed i suoi fratelli in America, stabilendosi nella Little Italy di Cleveland. Inizi\u00f2 da adolescente con piccoli crimini che in seguito divennero estorsioni ed efferati omicidi, assieme ad alcuni suoi amici e al fratello Lillo Polizzi, conosciuti nel quartiere con cui confinava il suo. Strinse una fortissima amicizia con un giovane ebreo, suo coetaneo di nome Leo Berkowitz, e quando quest'ultimo ancora adolescente rimase orfano e senza nessuno al mondo, and\u00f2 ad abitare con i Polizzi diventandone uno di famiglia. Berkowitz rester\u00e0 il suo braccio destro per tutta la vita. Si dice che Mario Puzo si ispir\u00f2 alle figure di Berkowitz e dei fratelli Polizzi per caratterizzare il personaggio di Tom Hagen e il suo rapporto con i fratelli Corleone nel film \"Il padrino\".\nGli anni '20.\nAll'inizi\u00f2 degli anni venti, fu fatto ufficialmente \"uomo d'onore\" della Famiglia di Cleveland, guidata all'epoca dal boss Joseph Lonardo. In breve tempo diventa uno dei mafiosi pi\u00f9 importanti e rispettati della \"Famiglia\". Alla met\u00e0 degli anni venti, si sposa con una ragazza di nome Filomena Valentino, con il quale ha tre figli: Joanne, Raymond e Nicholas. Con il proibizionismo, durante tutti gli anni '20 e l'inizio degli anni '30, \u00e8 in societ\u00e0 con suo fratello Joseph Polizzi, Anthony Milano, Leo Berkowitz e l'altro ebreo Moe Dalitz. Polizzi grazie a Berkowitz e a Dalitz, consolida e rafforza i suoi rapporti con i gruppi malavitosi ebrei, formando una delle alleanze criminali pi\u00f9 importanti della nazione. I suoi primi arresti risalivano all'inizio degli anni venti, per varie accuse come: rapina, violazione del \"Volsted Act\" per contrabbando illegale di alcol, evasione fiscale e sospetto omicidio, ma di tutte queste accuse pass\u00f2 soltanto pochi mesi in carcere, grazie ai contatti politici della \"cosca\" ed alla corruzione di vari giudici.\nGli anni da capofamiglia.\nNel 1936 il dottore Giuseppe Romano, capo della Famiglia viene assassinato, e cos\u00ec Polizzi all'et\u00e0 di 36 anni, viene nominato anche con il sostegno della \"commissione\", e dei capi delle cinque famiglie di New York, il nuovo \"padrino\" di Cleveland, e di conseguenza diventa un importante membro della \"commissione nazionale\" di Cosa Nostra. Sotto la guida di Polizzi la cosca di Cleveland, finanzia la costruzione e controlla molti casin\u00f2, nell'Ohio, nel nord del Kentucky e a Las Vegas. Nel 1944, Polizzi viene processato e condannato ad 1 anno di carcere per evasione fiscale. Uscito dal carcere nel 1945, lascia il posto di capofamiglia ad uno dei suoi luogotenenti Johnny Scalish.\nGli affari in Florida.\nSi stabilisce a Coral Gables in Florida, a curare i suoi affari. Ufficialmente era proprietario di alcune grosse imprese di costruzioni, con sede a Coral Gables. All'inizio degli anni sessanta, la commissione d'inchiesta sulla Mafia, istituita dal senato americano, descrive Al Polizzi come \"uno dei pi\u00f9 influenti e potenti mafiosi degli Stati Uniti\". Negli anni settanta la sua influenza ed i suoi affari legali e illegali si estendono: dall'Ohio, al sud della California, alla Florida centrale, grazie all'amicizia ed alleanza con boss del calibro di Santo Trafficante Jr, Nicholas Licata, Joseph Cerrito, Peter Milano e Meyer Lansky. Con questi potenti boss e con altri, Polizzi era in affari nel traffico di droga, e nel gioco d'azzardo.\nAlfred Polizzi muore per cause naturali nel 1975, all'et\u00e0 di 75 anni."}
{"id": "2407003", "revid": "125617260", "url": "https://it.wikipedia.org/wiki?curid=2407003", "title": "Warren Feeney", "text": ""}
{"id": "2407004", "revid": "256896", "url": "https://it.wikipedia.org/wiki?curid=2407004", "title": "AIGBA", "text": ""}
{"id": "2407008", "revid": "131358", "url": "https://it.wikipedia.org/wiki?curid=2407008", "title": "AC Sparta Praha", "text": ""}
{"id": "2407010", "revid": "767487", "url": "https://it.wikipedia.org/wiki?curid=2407010", "title": "Anao", "text": "Anao \u00e8 una municipalit\u00e0 di Quinta classe delle Filippine, situata nella Provincia di Tarlac, nella Regione di Luzon Centrale.\nAnao \u00e8 formata da 18 baranggay:"}
{"id": "2407022", "revid": "767487", "url": "https://it.wikipedia.org/wiki?curid=2407022", "title": "Pazzie di giovent\u00f9", "text": "Pazzie di giovent\u00f9 (\"Fresh Horses\") \u00e8 un film del 1988 diretto David Anspaugh, basato su una pi\u00e9ce teatrale di Larry Ketron. Il film ha per protagonisti Molly Ringwald e Andrew McCarthy.\nTrama.\nMatt \u00e8 un giovane studente universitario di grandi prospettive che proviene da una famiglia in vista, fidanzato e prossimo al matrimonio. Un giorno durante una festa tra amici, conosce una strana ragazza del Kentucky di nome Jewel. L'aria misteriosa della ragazza stuzzica l'interesse di Matt che lentamente s'innamora di lei, poi ricambiato. Matt tuttavia viene messo in guardia dal suo migliore amico sulla reale condizione di Jewel, in quanto proviene da una situazione familiare difficile: lei non ha in realt\u00e0 vent'anni, bens\u00ec sedici anni ed \u00e8 sposata con il poco raccomandabile Green. Nonostante le difficolt\u00e0, i due giovani cercheranno di vivere il loro amore, anche se la vita pare avere in serbo per loro strade molto diverse."}
{"id": "2407038", "revid": "701660", "url": "https://it.wikipedia.org/wiki?curid=2407038", "title": "Putto danzante", "text": "Il Putto danzante \u00e8 un'opera bronzea attribuita a Donatello e conservata nel Museo del Bargello a Firenze. \u00c8 alto 37,80\u00a0cm ed \u00e8 databile al 1423-1427, periodo in cui l'artista lavor\u00f2 a Siena.\nStoria.\nFrancesco Caglioti (2003) ha ricostruito la storia della scultura. Secondo lui l'opera faceva parte di una prova scartata per la serie dei tre putti per il fonte battesimale senese, come dimostra l'affinit\u00e0 con uno degli esemplari in loco. Alcune differenze nella base escludono che si tratti di un'opera da mettere in relazione diretta con gli altri sei putti del fonte (tre di Giovanni di Turino - danzante, giocatore con la palla e uno perduto - e tre di Donatello, di cui due ancora in loco - danzante e suonatore di tromba). Un terzo putto di Donatello \u00e8 probabilmente quello suonatore di tamburello oggi a Berlino. Probabilmente rimase a lungo nella bottega del maestro finch\u00e9, magari attraverso Bertoldo di Giovanni, non venne donato ai Medici, per questo \u00e8 precocemente registrato nelle collezioni di famiglia, passate poi ai Granduchi e poi allo Stato.\nDescrizione e stile.\nIl putto ha un movimento sciolto e spigliato, con un incarnato morbido e un piumaggio tipico degli altri putti donatelliani. La mancanza di finitura nella testa dimostrerebbe lo stato di bozza abbandonata dell'opera."}
{"id": "2407042", "revid": "1318658", "url": "https://it.wikipedia.org/wiki?curid=2407042", "title": "Ronald Syme", "text": " \n\u00c8 considerato uno dei pi\u00f9 importanti storici dell'antichit\u00e0 del XX secolo, per l'influenza dei suoi studi sulla tarda repubblica romana, sull'impero e sulla storiografia romana\nL'influenza che egli \u00e8 stato in grado di esercitare sulla storiografia successiva ha fatto s\u00ec che la sua figura sia spesso accostata a quella di Tacito, al quale doveva legarlo una stretta affinit\u00e0 politica, e a quelle di Edward Gibbon e di Theodor Mommsen. \nBiografia.\nStudi.\nFiglio di un avvocato, comp\u00ec gli studi alla Victoria University di Wellington dal 1921 al 1923, poi all'Universit\u00e0 di Auckland dove, fino al 1925, affianc\u00f2 agli studi classici lo studio della lingua e letteratura francese. Dal 1925 si trasfer\u00ec per studio in Inghilterra, all'Oriel College dell'Universit\u00e0 di Oxford, dove consegu\u00ec il Bachelor of Arts nel 1927.\nFu \"Fellow\" e \"Tutor\" al Trinity College dal 1929 al 1945 e \"Dean\" dello stesso college dal 1938. \nFu professore di filologia classica presso l'Universit\u00e0 di Istanbul tra il 1942 e il 1945 negli stessi anni in cui Steven Runciman, altro poliglotta, vi insegnava storia e arte bizantina. Fu poi \"Fellow\" e \"William Camden Professor of Ancient History\" al Brasenose College dell'Universit\u00e0 di Oxford dal 1949 fino al pensionamento nel 1970. Fu \"Fellow\" del Wolfson College dal 1970 fino alla morte.\nOpera.\nA Ronald Syme si devono numerosi testi di fondamentale importanza negli studi sull'antichit\u00e0 romana, in cui egli delinea la sua peculiare e innovativa impronta concettuale. \nIl suo saggio \"The Roman Revolution\", pubblicato il 7 settembre 1939, pochi giorni dopo lo scoppio della seconda guerra mondiale, \u00e8 un lavoro magistrale sulla crisi della Repubblica romana e sull'avvento del Principato augusteo.\nFondamentale per ogni approccio ai problemi della storiografia romana \u00e8 il suo \"Tacitus\", pubblicato in due volumi nel 1958.\nSi deve a lui, infine, la riconsiderazione di Sallustio agli occhi della storiografia novecentesca e la collocazione della sua opera storiografica nel pi\u00f9 ampio contesto storico, politico e letterario dell'epoca.\nFormazione scientifica.\nLa formazione di Syme era avvenuta nell'alveo di una tradizione storiografica in cui era dominante la teorizzazione di Theodor Mommsen (cos\u00ec come da lui delineata soprattutto in \"R\u00f6misches Staatsrecht\", 1871-1888), un paradigma interpretativo degli eventi storici che preferiva concentrare l'attenzione sui complessi sistemi costituzionali e giuridici di cui Roma si era dotata. Questa impostazione dottrinale, segnata dall'egemonia culturale di Mommsen, individuava il nucleo fondante della crisi della repubblica romana proprio nelle difficolt\u00e0 che i democratici incontravano nel districare i complessi nodi di quell'architettura costituzionale, in cui realizzare la loro volont\u00e0 riformatrice e l'aspirazione a invertire i rapporti di forza politici, liberandosi di un ceto aristocratico corrotto.\nSyme ruppe decisamente con questa impostazione tradizionale e mise da parte ogni considerazione sulle architetture e sugli assetti giuridico-costituzionali, da lui derubricati a snodi di poca importanza, mero \"paravento e [...] finzione\". Secondo Syme, era dietro la cortina fumogena dell'impianto costituzionale che si muoveva la vera lotta politica, in uno scenario agitato da opposte fazioni, le cui diversit\u00e0 ideali, per Syme solo apparenti, nascondevano sempre la stessa sordida e cinica aspirazione al potere che accomunava le diverse oligarchie.\nAscesa delle tirannidi.\nIn questo suo approdo concettuale, Syme fu condizionato dall'osservazione del contesto socio-politico della sua epoca, il primo dopoguerra, in cui Stalin si era premurato di fornire una legittimazione costituzionale alla sua dittatura in Unione Sovietica mentre, altrove in Europa, elaborate architetture costituzionali democratiche avevano fornito l'investitura politica ad avventurose prospettive dittatoriali, come il nazismo di Adolf Hitler, legittimato anche dal voto del popolo sovrano o il fascismo di Benito Mussolini, che, proprio sul retaggio imperiale, voleva fondare una nuova prospettiva geopolitica, l'aspirazione allo \u00abspazio vitale\u00bb per il popolo italiano.\nLo studio delle \"\u00e9lite\".\nSvalutate le affermazioni ideali e le relative e presunte diversit\u00e0 al rango di cose trascurabili, ininfluenti, secondo il suo giudizio, a determinare le vicende storiche di Roma, Syme focalizz\u00f2 il proprio interesse sullo studio delle \"\u00e9lite\" politiche e culturali, sulla loro genesi, e sui meccanismi che ne assicuravano la coesione e la perpetuazione, sia a Roma, sia nell'Italia romana e nell'ambiente provinciale. \nInflussi culturali e affinit\u00e0 nel metodo: Friedrich M\u00fcnzer e Lewis Namier.\nAi fini delle ricostruzioni delle vicende biografiche, e delle relazioni personali e familiari dei gruppi elitari, egli si serv\u00ec di un accurato approccio prosopografico. \nDa questo punto di vista, Ronald Syme poteva avvalersi, tra l'altro, delle pionieristiche aperture metodologiche compiute in Germania da Friedrich M\u00fcnzer che in quegli anni andava sottraendo la prosopografia al ruolo minore e ausiliario di specialit\u00e0 antiquaria ancillare per elevarla al rango di disciplina storica. Syme riconosce in modo esplicito (lo fa, ad esempio, nella prefazione a \"The Roman Revolution\") il suo debito nei confronti dell'approccio metodologico di M\u00fcnzer, di cui era profondo estimatore e dal quale aveva ricevuto anche un aiuto materiale nella revisione dell'opera. Tra i due, all'epoca, nacque anche un rapporto epistolare e Syme si adoper\u00f2 poi in suo favore negli anni pi\u00f9 duri della politica razziale nella Germania nazista prima delle vicende finali della vita di M\u00fcnzer, che videro dapprima la sua cattura da parte della Gestapo, quindi l'internamento che port\u00f2 al tragico epilogo della morte dello studioso nel campo di concentramento di Theresienstadt.\nIl bieco cinismo a cui era improntata la visione concettuale di Syme \u00e8 stato anche accostato all'influsso metodologico di Lewis Bernstein Namier (alias Ludwik Niemirovskij, 1888-1960) e al particolare metodo con cui questi aveva tracciato la minuziosa prosopografia di tutti i Pari e i Membri del Parlamento negli ultimi decenni del XVIII secolo (epoca di ascesa al trono britannico di Giorgio III d'Inghilterra), servendosi di tale ricostruzione per mettere in luce gli interessi particolari (e non collettivi) che determinavano l'effettivo comportamento degli organi parlamentari, attraverso l'orientamento al voto dei suoi membri istituzionali. La sua \"The Roman Revolution\" \u00e8 stata accostata molto da vicino al controverso capolavoro della ricerca storica di Namier, \"The Structure of English Politics at the Accession of George III\".\nAttivit\u00e0 diplomatica durante la seconda guerra mondiale.\nAllo scoppio della seconda guerra mondiale, la sua attivit\u00e0 pubblicistica conobbe una pausa: Syme ricopr\u00ec per alcuni anni alcuni incarichi governativi in campo diplomatico, quale \"attach\u00e9\" e addetto stampa (con rango di primo segretario) nella delegazione del Regno Unito a Belgrado (1940-1941) e, dopo l'Aprilski rat (l'invasione tedesca della Jugoslavia dell'aprile 1941), dell'ambasciata britannica ad Ankara (1941-1942). Quelle esperienze gli diedero modo di incrementare ulteriormente la sua prodigiosa e proverbiale poliglottia: in quei pochi anni, pot\u00e9 rapidamente aggiungere alla sua conoscenza delle lingue la padronanza del serbo-croato e del turco. Grazie alla familiarit\u00e0 acquisita in quest'ultimo idioma, Syme insegn\u00f2 anche all'Universit\u00e0 di Istanbul dal 1942 al 1945, anni durante i quali si dedic\u00f2 alla preparazione di un libro sulla \"Geografia\" di Strabone dell'Armenia meridionale e dell'Anatolia orientale, rimasto per\u00f2 inedito fino al 1995. Il libro \u00e8 stato pubblicato nel 1995, a cura di Anthony Richard Birley, sotto il titolo \"Anatolica. Studies in Strabo\".\nGrazie alle \u00abstraordinarie competenze linguistiche\u00bb, unite alla sua statura intellettuale, Syme fu diretto partecipe di numerose iniziative internazionali, tra cui l\"'International Council for Philosophy and Humanistic Study\", promosso dall'UNESCO. \nLa ritrosia e la reticenza a parlare in dettaglio degli incarichi diplomatici espletati nei Balcani e in Anatolia ha indotto Glen W. Bowersock ad adombrare il sospetto che quei servigi, in realt\u00e0, dissimulassero un'attivit\u00e0 di spionaggio. Secondo Bowersock, sarebbero stati i meriti cos\u00ec acquisiti ad averlo agevolato nell'ottenimento della benemerenza dell'Ordine al Merito del Regno Unito, conferitagli dalla regina Elisabetta nel 1976, insieme a Harold Macmillan e Kenneth Clark."}
{"id": "2407051", "revid": "150177", "url": "https://it.wikipedia.org/wiki?curid=2407051", "title": "Wega", "text": ""}
{"id": "2407055", "revid": "648716", "url": "https://it.wikipedia.org/wiki?curid=2407055", "title": "Ferdinand Poschacher von Poschach", "text": "Biografia.\nI primi anni.\nFerdinand Poschacher nacque il 15 maggio 1819 a Innsbruck ed era figlio del Generale Maggiore Sebastian Poschacher von Poschach (nobilitato il 30 settembre 1841). Il 31 ottobre 1829 egli intraprese la carriera militare frequentando l'accademia di Wiener Neustadt che lasci\u00f2 nel giugno del 1837 con il grado di \"F\u00e4hnrich\" di fanteria e venne assegnato al 7\u00ba reggimento. Al suo trasferimento al 5\u00ba reggimento cacciatori egli venne promosso Luogotenente il 1\u00ba dicembre 1837. Con questo battaglione egli prese parte ai combattimenti contro gli insorgenti in Galizia nel 1846 ed il 5 giugno di quell'anno venne nominato Luogotenente Superiore con incarichi addizionali allo staff del corpo generale dove ricevette la promozione a Capitano il 13 giugno 1848.\nLa campagna italiana del '48.\nNell'anno successivo fu in Italia durante le rivolte insurrezionali come ufficiale della divisione del Feldmaresciallo Luogotenente Wilhelm Lichnowski ed ebbe modo di distinguersi nella Battaglia di Novara il 23 marzo 1849 che gli valse il conferimento della Croce al Merito Militare, ricevendo inoltre un pubblico elogio da parte dell'Imperatore il 14 luglio 1849. Nel corso degli anni successivi, Ferdinand Poschacher von Poschach prest\u00f2 servizio nello staff generale e tra il 1853 ed il 1855 fu capo dello staff generale del 12\u00ba corpo d'armate, ricevendo la promozione a Maggiore il 10 novembre 1849, a Colonnello Luogotenente il 23 maggio 1854 ed a Colonnello il 9 maggio 1858.\nLa seconda guerra d'indipendenza.\nDurante la campagna del 1859 il Colonnello Poschacher von Poschach ebbe nuovamente la possibilit\u00e0 di distinguersi in combattimento: per i suoi meriti nelle battaglie di Magenta e Turbigo, ottenne la croce di cavaliere di III Classe dell'Ordine della Corona Ferrea, anche se gli scontri non terminarono con la vittoria austriaca. L'11 novembre 1859 egli venne nominato comandante del 10\u00ba battaglione di cacciatori di Sankt P\u00f6lten (Bassa Austria), il famoso \"Kopal-J\u00e4ger\" delle armate di Radetzky del 1848. Negli anni, questo battaglione aveva collezionato molte vittorie, ma aveva subito numerose perdite e tocc\u00f2 quindi a Poschacher von Poschach il compito di riportarlo al suo splendore originario, infondendogli un nuovo spirito elitario. Il 27 giugno 1865 Ferdinand Poschacher von Poschach venne promosso al grado di Maggiore Generale e prese il comando di una brigata del 1\u00ba corpo d'armata.\nLa guerra austro-prussiana e la tragica fine.\nAll'inizio della guerra austro-prussiana, il 1\u00ba corpo d'armata, comandato dal generale di cavalleria Eduard Clam-Gallas, entr\u00f2 in scena in Boemia inizialmente indipendente rimanendo poi nell'area della Moravia. La brigata di Poschacher consisteva essenzialmente in due reggimenti di fanteria (il 30\u00b0, il 34\u00b0 ed il 18\u00b0), comandati dal Colonnello Franz Bergou, dal Colonnello Carl Schwertf\u00fchrer e dal Luogotenente Colonnello Sigmund Tobias von Hohendorf. Queste sue truppe ebbero i primi contatti col nemico nella guerriglia da strada della Battaglia di Podol del 26 giugno 1866 e fu qui che la brigata perse gran parte dei suoi elementi e venne nuovamente sbaragliata in altri combattimenti nella Battaglia di Jicin. Anche se in cattive condizioni, la compagnia prese parte alla Battaglia di K\u00f6niggr\u00e4tz il 3 luglio 1866, ma Ferdinand Poschacher venne ucciso durante una delle azioni belliche mentre guidava la sua brigata ed accompagnava il 18\u00ba battaglione cacciatori verso Chlum. La morte di Poschacher lo rese, assieme al Maggiore Generale Gustav Edler von Fragern (a Skalitz) ed al Maggiore Generale Carl Schulz (a K\u00f6niggr\u00e4tz), uno dei tre generali austriaci ad essere uccisi nelle azioni di questa guerra. Il campo di battaglia era molto ampio ed il suo corpo non venne trovato per settimane. Alla fine la vedova, che aveva aderito alla triste ricerca, ritrov\u00f2 il suo corpo orribilmente mutilato, e gli fu possibile identificarlo solo tramite un medaglione che egli portava al collo. Per la sua condotta impeccabile durante lo scontro, postuma, gli venne concessa l'onorificenza di Cavaliere dell'Ordine Imperiale di Leopoldo con spade il 3 ottobre 1866."}
{"id": "2407081", "revid": "122359121", "url": "https://it.wikipedia.org/wiki?curid=2407081", "title": "Rodolfo Sonego", "text": "Tra i migliori artefici della commedia all'italiana, ha legato il suo nome a quello di Alberto Sordi a cominciare dal 1954, con \"Il seduttore\".\nBiografia.\nRodolfo Sonego nacque a Cavarzano, un quartiere di Belluno, il 27 febbraio del 1921. Trascorre la sua infanzia nel comune bellunese di Puos d'Alpago, dove la madre per prima gli propone suggestive letture quali gli scritti di Isaac Newton e \"L'origine delle specie\" di Charles Darwin che indirizzano Sonego verso il mondo scientifico. La famiglia, per esigenze legate al lavoro del padre di Rodolfo, si trasferisce dal Veneto a Torino, dove il giovane si iscrive all'Accademia delle Belle Arti. Si trasferisce a Rivoli dove rimarr\u00e0 fino alla guerra alla scuola ufficiali.\nPartigiano.\nIn seguito all'armistizio di Cassibile, egli ritorna in Veneto dove raggiunge i partigiani della sua terra, assumendo dunque il nome di battaglia di \"Benvenuto Cellini\" e diventando capo della Brigata \"Fratelli Bandiera\", composta da 252 partigiani provenienti quasi tutti dall'Alpago. Il suo commissario politico era il bellunese Eliseo Dal Pont \"Bianchi\". La sua Brigata faceva capo al Gruppo Brigate Vittorio Veneto, facente parte della Brigate Garibaldi (le formazioni partigiane legate al PCI). \nDisegnatore.\nAlla fine della guerra Sonego riprende la sua attivit\u00e0 di disegnatore e si trasferisce a Venezia. Nella citt\u00e0 lagunare frequenta quindi Giuseppe Santomaso e Emilio Vedova. Nel capoluogo, nonostante il suo amore per la pittura, Sonego \u00e8 apprezzato maggiormente per le sue capacit\u00e0 oratorie; il produttore Bianchini invita l'artista bellunese a trascrivere i suoi racconti e pochi giorni dopo \u00e8 in viaggio per la capitale, invitato da Roberto Rossellini e Sergio Amidei.\nSceneggiatore.\nNel 1946, nonostante la povert\u00e0 causata dalla guerra, Roma vive un momento di grande fermento culturale. Sonego frequenta l'Osteria Fratelli Menghi, noto punto di ritrovo per pittori, registi, sceneggiatori, scrittori e poeti tra gli anni '40 e '70, e personaggi del calibro di Amidei, Federico Fellini, i pittori del gruppo di via Margutta \"Forma Uno\", Carla Accardi, Ugo Attardi, Pietro Consagra, Piero Dorazio, Mario Mafai, Perilli, Turcato, Antonio Sanfilippo. A Sonego, conosciuto da tutti per le grandi capacit\u00e0 comunicative e per le sue esperienze partigiane, viene chiesta la consulenza per la realizzazione di alcuni film dedicati ai movimenti partigiani durante la guerra.\nRealizza la sua prima sceneggiatura per il film di Alberto Lattuada \"La spiaggia\", che segna la fine di un periodo di difficolt\u00e0 economiche (i primi anni romani di Sonego verranno poi anche ripresi nel film \"Una vita difficile\" di Dino Risi, la sua sceneggiatura capolavoro). Sonego inizia a viaggiare molto tra Australia, America, Germania, Russia, la qual cosa lo porta a scrivere diverse sceneggiature.\nSposa Allegra Rossignotti, che sar\u00e0 compagna di tutta la vita, scrive quindi la sceneggiatura e il soggetto di alcuni tra i pi\u00f9 importanti film del dopoguerra, spesso interpretati da Alberto Sordi ed in collaborazione con l'amico e produttore cinematografico Fausto Saraceni, ma anche altri, tra i quali il capolavoro di Dino Risi, \"Il sorpasso\", bench\u00e9, ufficialmente, non risulti accreditato. Proprio dall'immagine di quest'ultimo film lo sceneggiatore bellunese sintetizza il suo modo di scrivere per il cinema:\nPremio Rodolfo Sonego.\nIl Premio Rodolfo Sonego \u00e8 il concorso per sceneggiature di cortometraggi creato da Lago film fest (festival internazionale di cortometraggi, documentari e sceneggiature) e cresciuto con il supporto di Scuola Holden (storica scuola di scrittura fondata da Alessandro Baricco). Con l\u2019obiettivo di ricordare e onorare il lavoro di uno dei padri della commedia all\u2019italiana, il concorso mira a ricreare quella realt\u00e0 da bottega tanto cara a Sonego, dando ai giovani autori delle sceneggiature migliori la possibilit\u00e0 di crescere, confrontarsi e sviluppare un percorso formativo di perfezionamento, traduzione e presentazione della propria storia.\nBibliografia.\nMirco Melanco, \"L'anticonformismo intelligente di Rodolfo Sonego\", Fondazione Ente dello Spettacolo, Roma 2010, ISBN 978-88-85095-59-5\nMirco Melanco, \"Lo sceneggiatore di cinema bellunese Rodolfo Sonego\", in \"Luci sulla citt\u00e0. Belluno e il cinema\", a cura di Alessandro Faccioli, Marsilio, Venezia 2009, ISBN 978-88-317-9772\nVideointervista a Rodolfo Sonego a cura di Mirco Melanco (giugno 1990)| https://www.youtube.com/watch?v=s58AtFxz3M0"}
{"id": "2407082", "revid": "111006878", "url": "https://it.wikipedia.org/wiki?curid=2407082", "title": "Giovanni Spataro", "text": "Biografia.\nSpataro non effettu\u00f2 studi universitari e non divent\u00f2 ecclesiastico. La sua famiglia esercitava per tradizione il mestiere artigianale di fabbro, e difatti lasci\u00f2 in eredit\u00e0 una fucina. \nInsegn\u00f2 canto a Bologna, presso San Petronio.\nStudi\u00f2 musica, arti e scienze sotto la guida di Bartolom\u00e9 Ramos de Pareja e condivise le idee di quest'ultimo, nell'ambito della polemica contro Franchino Gaffurio. A questo proposito pubblic\u00f2 \"Honesta defensio in N. Burti Parmensis opusculum\" (1491) e \"Errori di Franchino Gaffurio\" (1521).\nOltre a questi scritti polemici, si distinse per le sue ricerche nell'ambito musicale, culminate dal libro pubblicato nel 1531 intitolato \"Trattato di musica\".\nSpatar\u00f2 si dimostr\u00f2 uno dei principali teorici del suo tempo, approfond\u00ec le tematiche della musicologia, in particolar modo quelle riguardanti l'armonia, e fu anche un polemista autorevole. \nTra le sue pi\u00f9 importanti composizioni, si annoverano mottetti, messe, salmi, conservati in manoscritti a San Petronio.\nNella biografia di Padre Martini, realizzata da Leonida Busi, venne definito \u00abInstitutore vero della scuola musicale bolognese\u00bb."}
{"id": "2407083", "revid": "1305772", "url": "https://it.wikipedia.org/wiki?curid=2407083", "title": "Quargnasca", "text": "Il Quargnasca \u00e8 un torrente del Piemonte che scorre in provincia di Biella, tributario del Torrente Strona di Mosso.\nCorso del torrente.\nPrende origine da un ramo sorgentizio chiamato \"Rio Trivero\" che nasce a circa 750\u00a0m s.l.m. sulle pendici meridionali del Monte Rovella, in comune di Bioglio.\nPuntando verso sud passa tra i piccoli centri di Piatto e Ternengo e riceve da destra il suo primo affluente significativo, il torrente Riasco.\nSegna quindi il confine tra Valdengo e Piatto e inverte per alcuni km il proprio orientamento dirigendosi verso nord-est.\nPassato nei pressi del centro comunale di Quaregna riassume un andamento nord-sud e, sfiorata Cossato, entra in pianura.\nQui riceve da destra il suo principale affluente, il Chiebbia; poche centinaia di metri a valle di questa confluenza, ancora in comune di Cossato, si getta a sua volta nello Strona di Mosso a quota 243.\nPrincipali affluenti.\nIl reticolo idrografico che alimenta il Quargnasca \u00e8 piuttosto complesso, dato che drena un'area collinare solcata da valli e vallette con i pi\u00f9 diversi orientamenti.\nI principali affluenti sono:\nRegime.\nLa bassa quota del bacino del Quargnasca comporta accumuli nevosi limitati e di breve durata ed una portata primaverile generalmente non eccessiva.\nLa piene del torrente dovute alle abbondanti piogge della zona possono invece essere rovinose, come per esempio quella che si verific\u00f2 nel corso dell'alluvione dell'autunno 1968. In quell'occasione il torrente distrusse una abitazione nei pressi del municipio di Quaregna provocando la morte di 6 persone.\nAnche nel 1976 l'esondazione del Quargnasca caus\u00f2 varie frane che interruppero la viabilit\u00e0 della zona.\nUtilizzi.\nL'area attraversata \u00e8 ricca di piccole aziende e varie utenze industriali attingono acqua dal torrente; \u00e8 presente anche un limitato prelievo per uso agricolo."}
{"id": "2407084", "revid": "729019", "url": "https://it.wikipedia.org/wiki?curid=2407084", "title": "Rocca Nuova", "text": "La Rocca Nuova , detta anche Rocca di Castruccio, \u00e8 un castello situato a Serravalle Pistoiese.\nStoria.\nLa Rocca Nuova si contrappone all'altra rocca detta \"Vecchia\" nucleo originario del castello di Serravalle Pistoiese di cui fa parte la torre Longobarda e la torre del campanile, cos\u00ec oggi chiamata perch\u00e9 trasformata in campanile della chiesa di Santo Stefano nella parte pi\u00f9 antica del paese.\nLa storia della \"Rocca Nuova\" o \"Rocca di Castruccio\" nasce dai fatti di guerra tra i comuni di Lucca e Firenze alleati tra loro e la citt\u00e0 di Pistoia. Dopo aver razziato e conquistato molti dei castelli della montagna e creato danni nella pianura vicino alla citt\u00e0 pistoiese, vollero tentarne la sua conquista.\nTrovandola ben forte nelle sue possenti mura e decisa a resistere all'eventuale assedio, l'alleanza fiorentina - lucchese decise di rivolgere il suo esercito contro il castello di Serravalle Pistoiese. Questo era uno dei pi\u00f9 importanti punti strategici per il comune pistoiese e spina nel fianco delle loro citt\u00e0. \nIl castello era stato recentemente rinforzato da Pistoia, in vista di questo bellicoso evento, da pi\u00f9 di trecento dei migliori uomini di Pistoia oltre ad altri soldati mercenari provenienti da Bologna, si parla di circa 500 arcieri, inoltre era stato ben rifornito di vettovaglie ed armamenti per resistere ad un assedio o portar danno in territorio Lucchese.\nL'esercito nemico cos\u00ec si divise in tre tronconi: i lucchesi al comando del marchese Moroello Malaspina, allora signore di Lucca e gran capitano di tutte le forze alleate, si posizionarono presso il Poggio dello Spedaletto vicino al colle del paese, mentre un altro fu stanziato presso il castello della Castellina cos\u00ec che da lass\u00f9 si potesse vedere cosa si faceva entro Serravalle.\nI fiorentini misero il loro campo proprio attorno al castello costruendovi una palizzata tutt'intorno per fare in modo che chi era dentro non potesse uscir fuori a compiere delle imboscate. Una volta posto il campo cominciarono a tirar con i trabucchi (catapulte) lanciando massi notte e giorno per sfiancare li assediati. Questo dur\u00f2 circa tre mesi, fino a quando le vettovaglie all'interno del castello cominciarono a scarseggiare. La penuria di viveri ed il continuo \"bombardamento\" da parte dei nemici costrinse i serravallini a riunirsi in consiglio e fu deliberato di mandare nottetempo di nascosto, sembra attraverso passaggi segreti sotto il castello, un messo per chiedere rinforzi alla citt\u00e0 di Pistoia.\nI pistoiesi, avvertiti di quando succedeva nel loro castello, accorsero in forze cercando di rompere l'assedio andando in parte incontro alle forze Fiorentine posizionate presso il paese ed in parte al campo Lucchese della Castellina.\nAvvistati gli aiuti che venivano da Pistoia i serravallini ripresero coraggio ed aprirono le porte uscendo in 400 armati per distruggere lo steccato che proteggeva il campo nemico ed aiutare le forze pistoiesi accorse in loro appoggio. \nSi ebbe un duro scontro e nonostante il tenace attacco dei Serravallini e pistoiesi contro il nemico non riuscirono a resistere alla forza della moltitudine Fiorentina e furono costretti a ritirarsi lasciando molti morti sul campo di battaglia.\nI pistoiesi che erano alla Castellina a combattere i lucchesi, quando videro che la loro gente a Serravalle era stata sconfitta e si dava alla fuga si ritirarono in fretta e tornarono alla loro citt\u00e0 lasciando il castello alla merc\u00e9 dei nemici. I fiorentini , forti della sconfitta inflitta a quelli di Pistoia, ancora con maggior forza dettero assalto con Mangani e Trabucchi notte e giorno fortemente combattendoli.\nQuelli dentro il castello vistosi cos\u00ec abbandonati e sconfitti e mancando di che mangiare, pensarono di poter salvare almeno i loro abitanti e chiesero di poter parlare col marchese Moroello. Il marchese accett\u00f2 e fu fatto consiglio. Dopo lunga trattativa s'accordarono a queste condizioni: tutti i soldati pistoiesi e di Serravalle dovevano esser presi prigionieri e condotti in catene a Lucca, il popolo dovette giurare sottomissione ai Lucchesi per ottenere salva la vita, i mercenari furono rilasciati con l'obbligo di tornare alle loro terre. Inoltre, dopo ulteriore accordo fra Fiorentini e Lucchesi fu stabilito che il castello di Serravalle fosse sottoposto a giurisdizione di Lucca.\nFu allora che nacque la Rocca Nuova, all'incirca nell'anno 1302, costruita dai lucchesi per rinforzare il castello e controllare la popolazione di Serravalle, avendo il timore che una volta partito il grosso delle truppe, essi si sarebbero di nuovo risollevati per tornare sotto la giurisdizione di Pistoia. \nLa Rocca fu munita di forti e spesse mura con camminamenti interni e torrette di osservazione (tuttora ben visibili n.d.a) e di diverse alte torri di guardia. Uno spesso muro fu posto per dividere La nuova Rocca da quella Vecchia e l'unico punto di collegamento fra di esse era costituito da una sola porta.\nAll'interno della nuova Rocca fu scavata una grande cisterna per l'acqua piovana, utile in caso d'assedio, che proseguiva fin sotto la torre pi\u00f9 alta.\nPer ribadire il proprio dominio, le torri, furono costruite in pietra calcarea scolpita proveniente dai territori lucchesi.\nQuando a Lucca si ebbero lotte di potere vi furono varie successioni dei loro signori: ne prevalse uno particolarmente pi\u00f9 agguerrito, ben appoggiato politicamente e potente, tale Castruccio Castracani, poi divenuto in seguito un grande e famoso condottiero dell'Italia di quel periodo.\nIn seguito a nuovi episodi bellici contro Pistoia La Rocca Nuova di Serravalle assunse il nome di questo signore, il quale, riuscendo a capire l'importanza strategica di questo castello come base per le sue mire espansionistiche a danno di Pistoia e successivamente Firenze, lo rinforz\u00f2 nella sua struttura rendendolo ancora pi\u00f9 imponente e sempre ben munito di una grossa e addestrata guarnigione di suoi soldati."}
{"id": "2407086", "revid": "745179", "url": "https://it.wikipedia.org/wiki?curid=2407086", "title": "Mim\u00ec Augello", "text": ""}
{"id": "2407088", "revid": "830939", "url": "https://it.wikipedia.org/wiki?curid=2407088", "title": "Jean-Baptiste Senaill\u00e9", "text": "Biografia.\nIl padre di Jean-Baptiste Senaill\u00e9, Jean Senaill\u00e9, fu anche lui un musicista e suon\u00f2 nell'orchestra di corte di Luigi XIV.\nJean-Baptiste Senaill\u00e9 fu uno dei primi violinisti francesi ad adottare la tecnica e lo stile della scuola italiana.\nHa studiato musica sotto la guida di Jean-Baptiste Anet e di Giovanni Antonio Piani. \nAll'et\u00e0 di vent'anni era gi\u00e0 noto come virtuoso, e accrebbe la sua fama grazie alla pubblicazione del suo primo lavoro, una raccolta di \"Sonates fran\u00e7aises\" per basso e violino. \nIntorno al 1717, si trasfer\u00ec in Italia, alla corte del duca di Modena, dove ebbe modo di incontrare Tomaso Antonio Vitali, dal quale ricevette qualche lezione di musica.\nIl suo giovevole soggiorno italiano dur\u00f2 circa due anni.\nRientrato in Francia, entr\u00f2 nella orchestra di corte nel 1720, facendo parte dei celebri \"24 violons du Roi\", e proseguendo inoltre a comporre musica per violino. \nHa saldato lo stile francese, caratterizzato dalla grazia melodica, dalla partitura virtuosistica e dalla predilezione per i ritmi di danza, con le regole italiane della sonata barocca e del contrappunto. \nI cinque libri di \"Sonates \u00e0 violon seul avec le basse continue\", pubblicate negli anni venti del Settecento, rappresentano l'insieme delle sue opere, circa cinquanta sonate per violino. \n\u00c8 soprattutto noto per un movimento veloce di 2/4 di una di queste sonate, \"Allegro Spiritoso\", che ha avuto versioni pubblicate trascritte per un'ampia variet\u00e0 di strumenti, dal violoncello al fagotto."}
{"id": "2407090", "revid": "857138", "url": "https://it.wikipedia.org/wiki?curid=2407090", "title": "New Catalogue of Suspected Variable Stars", "text": "Il New Catalogue of Suspected Variable Stars \u00e8 un catalogo astronomico che contiene 14.811 stelle che, sebbene siano delle sospette variabili, non hanno ricevuto una nomenclatura apposita prima del 1980. Il catalogo \u00e8 stato pubblicato nel 1982."}
{"id": "2407093", "revid": "92723", "url": "https://it.wikipedia.org/wiki?curid=2407093", "title": "Johannes Verhulst", "text": "Biografia.\nDa ragazzo cant\u00f2 nel coro cattolico della Chiesa cattolica, si distinse per le sue qualit\u00e0 e continu\u00f2 gli studi di violino, e all'et\u00e0 di dieci anni, fu uno dei primi studenti della \"Koninklijke Muziekschool\" (Scuola reale musicale) a L'Aia.\nSuccessivamente divent\u00f2 primo violinista della cappella di corte del re Guglielmo I. \nNel 1836 Felix Mendelssohn, in vacanza a Scheveningen, ebbe modo di ascoltare un'ouverture scritta da Verhulst e lo convinse a studiare con lui. \nA Lipsia Verhulst fu direttore dell'orchestra \"Euterpe\" dal 1838 al 1842, per la quale scrisse la sua \"Sinfonia in Mi\". \nIn quegli anni strinse amicizia con il compositore Robert Schumann, che incontr\u00f2 nella casa di Mendelssohn.\nVerhulst spesso accompagnava Schumann nelle sue passeggiate e hanno suonato insieme a quattro mani.\nL'apprezzamento di Schumann per le composizioni del suo collega olandese \u00e8 stato registrato in numerosi articoli della \"Neue Zeitschrift f\u00fcr Musik\"; da parte sua, Verhulst ha dedicato il suo \"Quartetto d'archi op.21\" a Schumann come omaggio.\nDopo la parentesi a Lipsia, nel 1842 rientr\u00f2 all'Aia, dove diresse la cappella reale della corte, prese le redini della Rotterdam Music Society, guid\u00f2 la Maatschappij tot Bevordering der Toonkunst (Societ\u00e0 per la promozione artistica) di Rotterdam, fond\u00f2 istituzioni di concerti e si attiv\u00f2 per animare la vita musicale del suo paese.\nVerhulst guid\u00f2 i concerti della Societ\u00e0 \"Enterpe\", gest\u00ec tutti i festival di musica olandese per almeno un trentennio.\nVerhulst ha introdotto le sinfonie di Schubert nei Paesi Bassi e ha diffuso le opere di Mendelssohn, Schumann e Brahms.\nIl suo gusto conservatore, tuttavia, non gli faceva prediligere le opere di Berlioz, di Liszt e soprattutto di Wagner; nonostante questo, Verhulst condusse le composizioni di Liszt e present\u00f2 le anteprime nei Paesi Bassi della terza sinfonia di Bruckner e della prima sinfonia di Richard Strauss.\nA Rotterdam spos\u00f2 Johanna Elisabeth Cornelia Rochussen il 7 maggio 1851. La coppia ha avuto sei figli.\nDopo il suo ritorno in Olanda nel 1842, Verhulst si concentr\u00f2 principalmente nella composizione di canzoni olandesi. Sulla scia di Schubert e Schumann ha scritto dozzine di canzoni, di solito su testi di Jan Pieter Heije. \nNelle sue migliori canzoni si avvicina al livello del suo idolo Schumann. Ha anche composto canzoni meno ambiziose e anche canzoni per l'infanzia.\nHa anche scritto musica spirituale, tra cui quattro \"Messe\" (op.20, op.50, op.52, op.55) e un \"Requiem\" op.51. \nFu anche il compositore del \"Pius Cantate\", un'ode dedicata a Papa Pio IX su un testo di Herman Schaepman.\nLe opere vocali secondarie di Verhulst sono le cantate \"Floris de Vijfde op het slot te Muiden\" op.23 e la canzone di \"Rembrandts Feestgezang\" op.48. \nLa \"Sinfonia in Mi minore\" op.46 fa parte delle sue opere orchestrali, assieme alle tre \"Ouverture\" (op.2, op.3, op.8). Per l'orchestra di fiati scrisse \"Gruss aus der Ferne\" op.7 nel 1844. \nCompose anche musica da camera, inclusi tre \"Quartetti d'archi\" op.6a, 6b e 21."}
{"id": "2407094", "revid": "59338", "url": "https://it.wikipedia.org/wiki?curid=2407094", "title": "Djwhal Khul", "text": ""}
{"id": "2407097", "revid": "1543377", "url": "https://it.wikipedia.org/wiki?curid=2407097", "title": "Karl Weinmann", "text": "Biografia.\nAppartenente alla chiesa cattolica, Weinmann ha studiato dapprima al ginnasio di Amberg e di Ratisbona, dove \u00e8 stato cantore nel coro della cattedrale, successivamente musica alla Kirchenmusikschule di Ratisbona, teologia a Innsbruck e a Berlino, seguendo contemporaneamente i corsi della Scuola di Musica Sacra.\nDurante gli studi nel seminario ha assunto il ruolo di direttore vocale e d'orchestra. \nIl 4 giugno 1899 Weinmann \u00e8 stato ordinato sacerdote a Berlino e nel 1904 \u00e8 diventato dottore a Friburgo.\nDopo una breve attivit\u00e0 pastorale \u00e8 stato nominato prefetto della scuola di coro (Dompr\u00e4bende) e della musica della cappella della Cattedrale di Ratisbona, succedendo a Michael Haller, e in seguito maestro di coro del convento teologico di Innsbruck. \nHa insegnato musica sacra, storia della musica, estetica a Ratisbona, ha diretto la Biblioteca Vescovile di Ratisbona e la Scuola di Musica Sacra sempre nella stessa localit\u00e0.\nTra le sue molte attivit\u00e0, si segnalano le sue collaborazioni con riviste e quotidiani importanti, oltre agli incarichi direttivi del \"Kirchenmusikal Jahrbuck\", di \"Musica Sacra\" e di \"C\u00e4cilienvereinsorgan\".\nDal 1926 Weinmann \u00e8 stato coordinatore dell'Associazione Generale Ceciliana tedesca. Nel 1928 \u00e8 stato nominato membro onorario della Societ\u00e0 Palestrina.\nHa inoltre curato la pubblicazione di vari libri di musica religiosa, come ad esempio il \"R\u00f6misches Gradualbuch\"\nTra le sue pubblicazioni principali, annoveriamo: una \"Geschichte der Kirchenmusik\" (1906), che ha riscosso un grande successo ed \u00e8 stata tradotta in varie lingue, tra le quali l'italiano, per opera di Felini nel (1908); \"Das Konzil von Trient und die Kirchenmusik\" (1919)."}
{"id": "2407110", "revid": "293377", "url": "https://it.wikipedia.org/wiki?curid=2407110", "title": "Tschammerpokal 1939", "text": "La 1939 Tschammerpokal fu la 5\u00aa edizione della competizione. La finale fu giocata il 28 aprile 1940 all'Olympiastadion di Berlino. Il 1. FC N\u00fcrnberg sconfisse SV Waldhof Mannheim 2-0, doppiando il successo della prima edizione.\nFinale.\n1. FC N\u00fcrnberg(2\u00ba successo)"}
{"id": "2407114", "revid": "24484380", "url": "https://it.wikipedia.org/wiki?curid=2407114", "title": "Organizzazione delle nazioni unite", "text": ""}
{"id": "2407116", "revid": "1318658", "url": "https://it.wikipedia.org/wiki?curid=2407116", "title": "Aquaboulevard", "text": "LAquaboulevard \u00e8 un complesso di edifici situato nel XV \"arrondissement\" di Parigi, tra il parco Suzanne-Lenglen, l'eliporto, Issy-les-Moulineaux e il boulevard p\u00e9riph\u00e9rique. Comprende, su una superficie di pi\u00f9 di sei ettari, un parco acquatico di , dei centri benessere (comprendenti una palestra di ), cinque campi da tennis, sei campi di squash, delle sale riunioni, degli uffici e un cinema.\nStoria.\nIl progetto era stato iniziato dal Comune di Parigi e da Michel Corbi\u00e8re, direttore del gruppo Forest Hill nel 1986. Con un investimento totale di 450 milioni di franchi, al posto dei 280 previsti, \u00e8 stato inaugurato nel 1989 da Jacques Chirac, sindaco di Parigi. All'epoca era il pi\u00f9 grande parco acquatico indoor d'Europa. Durante il suo primo anno, ha accolto un milione di visitatori per un incasso totale di 105 milioni di franchi, registrando tuttavia perdite per 32 milioni di euro. In seguito a queste difficolt\u00e0 finanziarie, gli azionisti nel 1991 hanno aumentato il capitale sociale di 100 milioni di franchi e hanno ceduto una parte dei diritti per costruire sul terreno concesso dalla citt\u00e0.\nL'intervento di Gaumont e la situazione attuale.\nDopo aver incontrato l'opposizione del governo francese, Gaumont ha aperto nel 1998 un complesso cinematografico di 14 sale e posti per un investimento totale di 120 milioni di franchi. Nel 2004, il complesso ha accolto 5,3 milioni di visitatori di cui unicamente per il parco acquatico e ha raggiunto un valore di 24,3 milioni di euro."}
{"id": "2407117", "revid": "729019", "url": "https://it.wikipedia.org/wiki?curid=2407117", "title": "Shenzhou 8", "text": "La Shenzhou 8, Vascello Divino in italiano, (in cinese semplificato: \u795e\u821f\u516b\u53f7) \u00e8 una missione spaziale appartenente al programma spaziale cinese che ha utilizzato la capsula Shenzhou. Tale missione \u00e8 stata lanciata alle ore 05,58 (ora locale) del primo novembre 2011, tramite il vettore Lunga Marcia 2F decollato dal poligono di lancio di Jiuquan, nel nordovest della Cina. La missione, priva di equipaggio, ha come obiettivo quello di effettuare due Rendezvous con aggancio al modulo spaziale Tiangong 1, (Casa Del Paradiso, in italiano), lanciato il 29 settembre 2011. Il primo dei due agganci automatici, il primo in assoluto per la Cina, \u00e8 stato effettuato il 3 novembre 2011. Le due navicelle sono rimaste agganciate per undici giorni, fino al 14 novembre, quando la Shenzhou si \u00e8 staccata per effettuare un nuovo docking, rimanendo agganciata per altri due giorni. Il distacco finale \u00e8 stato eseguito il 17 novembre permettendo alla capsula di fare ritorno sulla Terra.\nQuesta prova di docking sar\u00e0 poi seguita da una effettuata con persone a bordo nel corso del 2012 con la missione Shenzhou 9.\nL'obiettivo \u00e8 dare vita al primo nucleo della futura base spaziale cinese. Si tratta di un programma molto ambizioso da parte della Cina, che prevede, entro il 2020, di essere il terzo protagonista dello scenario spaziale, dopo l'Urss con la Mir, e una collaborazione internazionale che ha dato vita all'Iss, ad avere una sua base permanente nello spazio.\nPer effettuare questa missione la capsula Shenzhou ha subito delle rilevanti modifiche riguardo alla sua progettazione. Le procedure di aggancio sono state pilotate dal centro di controllo di terra."}
{"id": "2407120", "revid": "729019", "url": "https://it.wikipedia.org/wiki?curid=2407120", "title": "Eugen von Albori", "text": "Biografia.\nI primi anni e la campagna d'Italia.\nEugen von Albori nacque il 27 dicembre 1838 a Cattaro, in Dalmazia. Suo padre proveniva da un'antica famiglia veneziana di Trieste ed era impiegato come presidente del tribunale regionale. Dopo aver frequentato l'accademia militare di Wiener Neustadt, Eugen venne trasferito nel settembre del 1857 come Luogotenente Inferiore nel reggimento dei \"Tiroler Kaiser J\u00e4ger\" dove ottenne il grado di Luogotenente il 28 maggio 1859. Con questo titolo egli prese parte alla campagna nel Nord Italia dove si distinse come aiutante di battaglione in molte occasioni, ma in special modo nella Battaglia di Magenta ove ottenne la Croce al Merito Militare con decorazioni di guerra il 3 luglio 1859. Dopo aver ripreso gli studi con la frequentazione della \"Kriegsschule\", venne trasferito col grado di Luogotenente Superiore al 18\u00b0 \"Feldj\u00e4ger-Bataillon\" e simultaneamente venne legato agli ambienti dello staff generale. Il 23 agosto 1864 venne promosso Capitano di II Classe ed il 4 maggio del 1866 ottenne il titolo di Capitano di I Classe.\nDiplomazia ed onori.\nNel corso della guerra del 1866 venne impiegato nello staff generale come ufficiale a Tenin in Dalmazia e ricevette un commiato da parte del suo comandante generale, il Feldmaresciallo Luogotenente Philippovic. Il 10 ottobre 1868 venne trasferito al collegio militare teresiano come insegnante di tattica e storia del comando e scrisse anche un manuale per ognuna delle discipline. Nel novembre 1872 egli ricevette una promozione accelerata a Maggiore e venne legato allo staff generale della 4\u00aa divisione di fanteria a Brno. Nel maggio del 1873 assunse il comando del 32\u00b0 \"Feldj\u00e4ger-Bataillon\" a Mauer presso Vienna. Per le azioni di comando e per i meriti acquisiti, venne insignito di moltissime onorificenze anche straniere come quella di Commendatore dell'Ordine russo di San Stanislao o l'onorificenza di Cavaliere dell'Ordine dell'Aquila Rossa di Prussia e la croce di Cavaliere Ufficiale dell'Ordine persiano del Sole e del Leone, nonch\u00e9 fu Cavaliere dell'Ordine dei Santi Maurizio e Lazzaro d'Italia. Nel maggio del 1876 venne promosso Colonnello Luogotenente e divenne capo dello staff generale di comando a Trieste. Nel settembre dello stesso anno fu a capo della delegazione austro-ungherese ad osservazione delle manovre sassoni e prussiane e venne chiamato nella commissione per la risoluzione della questione dell'indipendenza del Montenegro, regolandone i confini con l'Impero Ottomano. In queste occasioni egli ebbe modo di distinguersi anche come valente diplomatico, venendo onorato della croce di Cavaliere di II Classe dell'Ordine serbo di Takovo oltre che della croce di Commendatore dell'Ordine di Danilo del Montenegro.\nL'occupazione della Bosnia-Erzegovina.\nDurante l'occupazione della Bosnia e dell'Erzegovina nel 1878 egli fu capo dello staff generale della 7\u00aa divisione di fanteria agli ordini del Generale Duca di W\u00fcrttemberg e prese parte alla Battaglia di Rogelje (Varcar Vakuf) il 5 agosto 1878. Per questo suo sforzo bellico e per la partecipazione brillante alla battaglia di Jajce, venne onorato della croce di Cavaliere dell'Ordine Imperiale di Leopoldo con spade. Nel settembre del 1878 venne nominato comandante dello staff generale del 13\u00ba corpo d'armata e prese parte ai combattimenti di tre giorni attorno a Klju\u010d e partecip\u00f2 ai bombardamenti di Livno. Dopo la capitolazione di Livno, egli venne promosso al grado di Colonnello il 1\u00ba novembre 1878. Per gli sforzi bellici venne onorato della croce di Cavaliere di II Classe dell'Ordine della Corona Ferrea che gli consent\u00ec anche, dal 29 marzo del 1880, di godere del titolo di Barone, oltre ad ottenere la cittadinanza onoraria di Sarajevo.\nAltre operazioni militari sul finire dell'Ottocento.\nNel 1881 divenne membro della delegazione austro-ungherese osservatrice dei movimenti in Francia ed egli venne decorato con la croce di Cavaliere Ufficiale della Legion d'Onore.\nDopo il suo ritorno divenne capo del \"B\u00fcros f\u00fcr operative und besondere Generalstabsarbeiten\" (Bureau per le operazioni e per il lavoro speciale) che lo rese il braccio destro del Feldzeugmeister Beck che gli diede la possibilit\u00e0 di influenzare in gran parte la riforma dell'esercito degli anni '80 del XIX secolo. Egli rimase in questo incarico solamente interrotto da una visita in Germania per osservare le manovre di Dresda e Breslavia che gli consentirono di ottenere la croce di Cavaliere di II Classe dell'Ordine di Alberto di Sassonia il 6 gennaio 1883, prendendo dall'ottobre del 1884 il comando della 72\u00aa brigata di fanteria a Zagabria. Per questo egli ricevette un encomio pubblico da parte dell'Imperatore che gli confer\u00ec anche di bronzo al Merito Militare (Signum Laudis) quando venne introdotto a corte nel 1890. Nel marzo del 1887, mentre venne promosso Generale Maggiore, ottenne il comando della 60\u00aa brigata di fanteria. Nell'agosto del 1889 assunse il comando della 15\u00aa divisione di fanteria a Miskolc e venne promosso Feldmaresciallo Luogotenente il 1\u00ba novembre di quello stesso anno. Il 12 maggio 1893 ottenne il comando della 28\u00aa divisione di fanteria a Lubiana e diresse successivamente le grandi manovre presso K\u0151szeg. Egli ebbe inoltre l'onore di scortare il Re di Romania durante una sua visita in Austria, ricevendo quindi il titolo di Cavaliere di Gran Croce dell'Ordine della Corona di Romania e venne nominato comandante generale di Vienna. Egli mantenne il proprio incarico sino al settembre del 1894 quando venne assegnato come comandante del 1\u00ba corpo d'armata e venne spostato come comandante generale a Cracovia.\nGovernatore generale in Bosnia-Erzegovina.\nNegli anni successivi a Cracovia ottenne la promozione a Feldzeugmeister (25 ottobre 1897) e venne insignito della croce di Cavaliere di I Classe dell'Ordine della Corona Ferrea (1\u00ba novembre 1898) e della Gran Croce dell'Ordine Imperiale di Leopoldo con spade (13 ottobre 1903) oltre al titolo di Consigliere Privato dell'Imperatore (1894). Oltre alle moltissime onorificenze sino a quel momento ricevute ottenne la Gran Croce dell'Ordine di Federico del W\u00fcrttemberg (13 aprile 1897), la Gran Croce dell'Ordine dell'Aquila Rossa di Prussia (19 gennaio 1902), la Gran Croce dell'Ordine della Corona del W\u00fcrttemberg (18 aprile 1903) ed infine la Gran Croce con Brillanti dell'Ordine dell'Aquila Rossa (24 ottobre 1903). Il 3 dicembre 1903 ottenne il comando del 15\u00ba corpo d'armata di stanza a Sarajevo e automaticamente divenne governatore generale di Bosnia ed Herzegovina, uno dei ruoli politici pi\u00f9 importanti del suo tempo.\nGli ultimi anni.\nL'8 aprile 1905, Albori ricevette la decorazione di Cavaliere di I Classe dell'Ordine ottomano di Osmanie. Nel 1906 gli venne conferita la possibilit\u00e0, dal momento che non possedeva eredi diretti, di insignire il fratello del titolo di Barone e che questi potesse adottare lo stemma per proseguire la casata. Suo nipote Eduard, figlio del fratello Johann, fu un attivo ufficiale della Prima Guerra Mondiale comandando il 59\u00ba reggimento di fanteria e la 5\u00aa brigata di fanteria tra il 1915 ed il 1917.\nNel giugno del 1907 Eugen von Albori venne nominato Generale di Fanteria ed ispettore generale delle truppe austriache, raggiungendo cos\u00ec il pi\u00f9 alto rango in tempo di pace. Durante la crisi del 1908, fu il comandante austriaco pi\u00f9 importante dopo l'arciduca. Il 1\u00ba settembre 1907 Albori comp\u00ec i suoi 50 anni da ufficiale, occasione nella quale l'Imperatore lo insign\u00ec della Croce al Merito Militare in brillanti (occasione rarissima, in quanto tali preziosissime onorificenze venivano pagate direttamente dall'Imperatore) ed era il modo da parte di Francesco Giuseppe di ricompensare ulteriormente chi avesse gi\u00e0 il possesso di questa decorazione.\nIl 18 aprile 1910 von Albori, che aveva raggiunto l'et\u00e0 di 72 anni, chiese il permesso di dimettersi dall'esercito, ma la richiesta venne rifiutata, anche se venne a sua richiesta rimosso dai suoi incarichi, dedicandosi prevalentementa alla gestione della Croce Bianca, un'organizzazione fondata nel 1897 per assistere i soldati austriaci feriti durante le guerre. Egli si prese anche cura delle vedove e degli orfani di ufficiali, venendo eletto presidente della Croce Bianca nel 1913. Eugen von Albori mor\u00ec a Vienna il 5 settembre 1915."}
{"id": "2407122", "revid": "422722", "url": "https://it.wikipedia.org/wiki?curid=2407122", "title": "Episodi di Maggie", "text": "Questa voce contiene la lista degli episodi della serie televisiva animata Maggie."}
{"id": "2407123", "revid": "1243", "url": "https://it.wikipedia.org/wiki?curid=2407123", "title": "Stazione di Poggioreale del Carso", "text": ""}
{"id": "2407125", "revid": "729019", "url": "https://it.wikipedia.org/wiki?curid=2407125", "title": "Shenzhou 9", "text": "La Shenzhou 9 \u00e8 stata una missione spaziale appartenente al programma spaziale cinese che ha visto l'utilizzo della capsula Shenzhou. Il lancio \u00e8 stato effettuato il 16 giugno 2012, alle 18:37 (fuso orario cinese, 12:37 ora italiana) e ha avuto come obiettivo il rendezvous pilotato con conseguente aggancio con il modulo spaziale Tiangong 1, quest'ultimo lanciato il 29 settembre 2011. L'aggancio \u00e8 avvenuto in maniera controllata dall'equipaggio della navetta. \u00c8 stato il secondo aggancio effettuato dalla navetta cinese, dopo quello della Shenzhou 8 e il primo con equipaggio a bordo.\nDopo l'aggancio, l'equipaggio si \u00e8 trasferito nel modulo spaziale per compiere esperimenti. La \"Shenzhou 9\" \u00e8 rientrata a terra il 29 giugno 2012. La missione ha visto il primo lancio nello spazio di una donna cinese, Liu Yang."}
{"id": "2407127", "revid": "547992", "url": "https://it.wikipedia.org/wiki?curid=2407127", "title": "Gigliola Aragozzini", "text": "Biografia.\nFiglia di Adriano Aragozzini, pi\u00f9 volte organizzatore del Festival di Sanremo, mosse i primi passi nel mondo dello spettacolo partecipando come \"ragazza sgabello\" a \"Macao\". Nel 1998, vincendo una selezione cui partecipavano oltre 700 candidate, venne scritturata per il ruolo della protagonista nel film \"Laura non c'\u00e8\", ispirato alla nota canzone di Nek, accanto a Nicholas Rogers.\nMor\u00ec nel 2001 di leucemia, all'et\u00e0 di soli 23 anni.\nOmaggi.\nIl 1\u00ba luglio 2002 la facolt\u00e0 di Scienze della Comunicazione dell'Universit\u00e0 La Sapienza di Roma le confer\u00ec la laurea alla memoria, segnalando la volont\u00e0 con la quale la studentessa era riuscita, attraverso lo studio, ad affrontare i mesi pi\u00f9 duri della sua malattia."}
{"id": "2407128", "revid": "1498232", "url": "https://it.wikipedia.org/wiki?curid=2407128", "title": "Canon EOS-1Ds Mark III", "text": "La Canon EOS-1Ds Mark III \u00e8 una fotocamera reflex digitale (DSLR) presentata dalla Canon il 20 agosto 2007. Con un sensore da 21,1 megapixel, \u00e8 concepita per un utilizzo professionale. Sostituisce la Canon EOS-1Ds Mark II ed \u00e8 disponibile sul mercato a partire da ottobre 2007. Caratteristiche salienti sono i convertitori A/D a 14 bit che permettono una profondit\u00e0 di 16384 colori per pixel, il \"Live view\" e la presenza di due processori DIGIC III che permettono di scattare fino a 5 fotogrammi al secondo. Come da tradizione Canon per le fotocamere di fascia professionale, \u00e8 completamente tropicalizzata.\nIn paragone con la Canon EOS-1D Mark II, la 1Ds Mark III offre una risoluzione pi\u00f9 elevata ma una velocit\u00e0 inferiore. \u00c8 per questo pi\u00f9 adatta alla foto in studio, laddove la 1D Mark III \u00e8 pi\u00f9 indicata per utilizzi come la fotografia sportiva. Condivide comunque diverse tecnologie con la EOS-1D Mark III come il sistema di lettura esposimetrica a 63 zone, il sistema autofocus con 19 punti di tipo a croce (integrato da altri 26 di tipo standard), il display da 3.0\" con live view ed il sistema integrato di pulizia del sensore (Canon EOS Integrated Cleaning System).\nIl sensore CMOS integra un nuovo disegno dei fotosensori con circuito di riduzione del rumore on-chip, questo permette alla 1Ds Mark III di scattare anche a 3200 ISO se necessario. \u00c8 inoltre presente la funzione \"Highlight Tone Priority\" (priorit\u00e0 alte luci) che espande la gamma dinamica per le alte luci stesse. La fotocamera non \u00e8 pi\u00f9' disponibile sul mercato.\nLCD e \"Live view\".\nIl dorso della fotocamera \u00e8 dotato di un monitor LCD da 3\" (230000 pixel) pi\u00f9 grande di quello da 2\" presente sulla Mark II. Il \"Live view\" \u00e8 una funzione che permette di utilizzare questo schermo LCD come un mirino, \u00e8 anche possibile sovraimporre all'immagine ripresa una griglia di riferimento e l'istogramma. Quanto la fotocamera \u00e8 collegata ad un computer questo modo di funzionamento pu\u00f2 essere usato per comporre, impostare i parametri e fotografare le immagini utilizzando direttamente il software per computer fornito con la macchina fotografica.\nCollegamento GPS.\nAl trasmettitore dati WFT-E2 della fotocamera pu\u00f2 essere collegato un ricevitore GPS di Dawntech, per contrassegnare ogni file con le coordinate geografiche. Tali coordinate sono salvate nei dati EXIF delle immagini.\nAggiornamenti del firmware.\nCanon distribuisce saltuariamente degli aggiornamenti per il firmware in modo da aggiungere funzioni o risolvere eventuali difetti nel software stesso. \u00c8 presente una pagina web di riferimento da cui gli utenti possono scaricare tali aggiornamenti Al marzo 2009 l'ultima versione era la 1.1.4, distribuita il 3 dello stesso mese.\nAffidabilit\u00e0.\nL'otturatore della 1Ds Mark III \u00e8 garantito da Canon per almeno 300000 scatti, significativamente pi\u00f9 di ogni altra fotocamera EOS precedente. La macchina inoltre monta il nuovo sistema di autopulizia del sensore (EOS Integrated Cleaning System) ed \u00e8 tropicalizzata cio\u00e8 protetta contro le penetrazioni di polvere ed umidit\u00e0. Se lo sportello della scheda di memoria \u00e8 aperto mentre \u00e8 in corso il salvataggio di un'immagine, la fotocamera emette un segnale acustico di avvertimento senza bloccare il trasferimento dati.\nAl 20 febbraio 2008 ci sono state segnalazioni di alcune camere aventi un non perfetto allineamento tra sensore e mirino a pentaprisma. Canon ha riconosciuto il problema e sta riparando le fotocamere difettose."}
{"id": "2407132", "revid": "104458", "url": "https://it.wikipedia.org/wiki?curid=2407132", "title": "Pic Chaussy", "text": "Il Pic Chaussy (2.351\u00a0) \u00e8 una montagna delle Prealpi di Vaud e Friburgo nelle Prealpi Svizzere. Si trova nello svizzero Canton Vaud.\nDescrizione.\nSi pu\u00f2 salire sulla vetta partendo dal Col des Mosses.\nCollegamenti esterni.\nIl Pic Chaussy su camptocamp.org"}
{"id": "2407134", "revid": "196390", "url": "https://it.wikipedia.org/wiki?curid=2407134", "title": "Conservatorio di Vienna", "text": ""}
{"id": "2407135", "revid": "729019", "url": "https://it.wikipedia.org/wiki?curid=2407135", "title": "Battaglia di Eckm\u00fchl", "text": "La battaglia di Eckm\u00fchl fu combattuta tra le truppe francesi e alleate guidate da Napoleone e quelle austriache dell'arciduca Carlo tra il 21 e il 22 aprile 1809 nei pressi del villaggio omonimo, in Baviera.\nLa battaglia fu il momento culminante della prima fase della campagna di Germania nel corso della guerra della quinta coalizione, iniziata il 19 aprile. Napoleone, nonostante fosse stato colto in parte di sorpresa dall'improvviso e anticipato attacco austriaco in Baviera, seppe riprendere rapidamente il controllo della situazione e, con una serie di abili manovre, disgreg\u00f2 e sconfisse progressivamente l'armata dell'arciduca Carlo. Dopo essere stato battuto in una serie di combattimenti iniziali, l'arciduca rischi\u00f2 di essere accerchiato a Eckm\u00fchl e dovette ripiegare a nord del Danubio, attraverso il ponte di Ratisbona per evitare la distruzione.\nNell'ultimo periodo della sua vita, Napoleone si mostr\u00f2 orgoglioso della sua condotta militare durante la campagna culminata nella battaglia di Eckm\u00fchl; in effetti nella storiografia questa fase di continue marce e battaglie viene attualmente considerata una delle pi\u00f9 grandi dimostrazioni della magistrale capacit\u00e0 dell'imperatore di pianificare e attuare manovre strategiche combinate, e una delle pi\u00f9 riuscite operazioni della sua carriera. L'arciduca Carlo venne ripetutamente sorpreso dalle manovre di Napoleone e dovette subire costantemente l'iniziativa dell'imperatore che dimostr\u00f2 la sua netta superiorit\u00e0, l'armata austriaca fin\u00ec per battere in ritirata in due gruppi separati, dopo aver subito pesanti perdite, senza poter difendere Vienna che venne raggiunta e occupata dalla Grande Armata il 12 maggio 1809.\nLa serie di battaglie tra la Grande Armata e l'esercito austriaco combattute in Baviera tra il 19 e il 23 aprile 1809 \u00e8 nota anche come la \"campagna dei Quattro Giorni\".\nLa guerra della quinta coalizione in Germania.\nTentativo di rivincita dell'Impero d'Austria.\nIl 23 dicembre 1808, durante una riunione dei dirigenti politico-militari dell'Impero austriaco, era stata infine presa la decisione di entrare in guerra contro la Francia napoleonica; il successivo Consiglio della Corona dell'8 febbraio 1809 conferm\u00f2 questa risoluzione. Fin dalla sua nomina a cancelliere Philipp von Stadion aveva progettato di tentare una guerra di rivincita contro la Francia per superare le dure clausole stabilite dalla pace di Presburgo, seguita alla disastrosa sconfitta della terza coalizione, e mettere fine al predominio di Napoleone in Europa. Il nuovo cancelliere, ambizioso e attivo, avrebbe voluto entrare in guerra fin dal 1807 ma l'imperatore francese appariva ancora troppo potente e il trattato di Tilsit sciolse la quarta coalizione, mentre da Parigi l'abile ambasciatore austriaco, Klemens von Metternich, invitava alla prudenza e consigliava di aspettare.\nFurono gli eventi nella penisola iberica che modificarono la situazione e spinsero il cancelliere Stadion a prendere l'iniziativa di una nuova guerra contro la Francia imperiale; l'insurrezione popolare spagnola e le iniziali sconfitte francesi entusiasmarono le correnti patriottiche dell'Impero, anche i nobili ungheresi appoggiarono la politica del cancelliere, l'aristocrazia europea antifrancese si concentr\u00f2 a Vienna. Gli arciduchi erano favorevoli alla guerra e alla fine anche il prudente imperatore Francesco I cedette a queste pressioni e diede il suo consenso. Inoltre l'incontro di Erfurt del settembre 1808 sembrava confermare che lo zar Alessandro non era disposto ad appoggiare Napoleone contro l'Austria; l'imperatore francese era stato costretto, per ristabilire la situazione in Spagna a trasferire dal 12 ottobre 1808 la maggior parte della Grande Armata a sud dei Pirenei, lasciando solo forze ridotte in Germania. Da Parigi ora anche l'ambasciatore Metternich divenne favorevole alla guerra; egli affermava che Napoleone, disponendo di un solo esercito, in quel momento impegnato in Spagna, non era in grado di affrontare un'altra guerra con l'Austria; inoltre, sosteneva l'ambasciatore, l'ambiente parigino era preoccupato e la posizione dell'imperatore non sembrava pi\u00f9 molto solida.\nSolo l'arciduca Carlo, il comandante in capo austriaco, rimaneva dubbioso e riteneva pericolosa una nuova guerra con Napoleone; egli era impegnato dal 1806 in un vasto piano di riforme dell'esercito che tuttavia, pur avendo raggiunto buoni risultati, non era ancora completato. Dopo la disfatta del 1805 l'esercito imperiale, su impulso dell'arciduca, era molto migliorato: era stata creata la \"Landwehr\" popolare per aumentare le riserve, l'artiglieria era stata potenziata; vennero fatti tentativi di adottare le tattiche francesi, furono costituiti nove battaglioni di cacciatori; infine si organizz\u00f2 l'esercito di campagna in corpi d'armata autonomi, secondo il modello della Grande Armata. Tuttavia, nonostante questi progressi, l'esercito austriaco era ancora inferiore alle truppe francesi: il sistema dei corpi d'armata venne adottato solo in parte, le truppe rimasero lente e appesantite dai carriaggi, lo stato maggiore era poco efficiente, le tattiche non migliorarono, gli ufficiali superiori erano anziani, poco energici e divisi da forti rivalit\u00e0; soprattutto lo stesso arciduca Carlo si sarebbe dimostrato un condottiero non all'altezza di Napoleone.\nL'arciduca Carlo era un comandante prudente, preparato e riflessivo, ma era ancora legato agli schemi operativi del Settecento, adatto a lente e metodiche campagne manovrate; egli inoltre era soprattutto abile nella guerra difensiva e mancava delle qualit\u00e0 di energia e di dinamismo necessarie. Affetto da crisi epilettiche, era pessimista e poco propenso a rischiare una guerra decisiva contro Napoleone.\nPiani e preparativi.\nNapoleone rientr\u00f2 a Parigi il 23 gennaio 1809, egli aveva dovuto rinunciare a continuare il suo intervento diretto in Spagna ed era partito da Valladolid il 17 gennaio, dopo aver appreso dell'imminenza di una nuova guerra contro l'Austria, i cui preparativi bellici proseguivano velocemente; egli era anche preoccupato per le voci di torbidi intrighi di Maurice de Talleyrand e Joseph Fouch\u00e9 che sembravano minare la solidit\u00e0 del regime. Avendo lasciato oltre soldati in Spagna, l'imperatore si trovava nella necessit\u00e0 di improvvisare un nuovo esercito per affrontare una guerra sul fronte tedesco contro l'Austria. Con una serie di energiche misure organizzative, Napoleone riusc\u00ec a costituire entro la fine di marzo 1809 la cosiddetta \"Grande Armata di Germania\", combinando i veterani del III corpo d'armata del maresciallo Louis Nicolas Davout, gi\u00e0 presenti in Baviera, con numerosi contingenti degli Stati alleati tedeschi e con le reclute, inesperte e totalmente impreparate, appena richiamate delle classi del 1809 e 1810; infine la Guardia imperiale venne frettolosamente fatta venire dalla Spagna.\nNella primavera 1809 Napoleone disponeva quindi di circa soldati in Baviera per affrontare l'attacco austriaco; a parte i veterani francesi del maresciallo Davout, qualitativamente questo nuovo esercito era molto inferiore alla vecchia Grande Armata del 1805; composto da molti soldati giovani o stranieri, era carente come sempre di mezzi e organizzazione. Inoltre al momento dell'attacco austriaco era comandato, in assenza dell'imperatore, dal maresciallo Louis Alexandre Berthier e non era ancora concentrato. All'inizio di aprile i vari raggruppamenti erano ancora disseminati in uno spazio di 150 chilometri e necessitavano di tempo per avvicinarsi; il maresciallo Davout si trovava a nord del Danubio tra Erfurt e Norimberga con soldati; il II corpo del maresciallo Nicolas Oudinot con uomini e il IV corpo del maresciallo Andrea Massena con soldati, in maggioranza costituiti da giovani reclute, erano ancora lontani in marcia verso Augusta e Ulma, a sud del Danubio; il generale Dominique Vandamme era con l'VIII corpo, costituita da soldati del W\u00fcrttemberg, intorno a Donauw\u00f6rth; la Guardia imperiale si trovava ancora in Francia. Per coprire la concentrazione di questi corpi, in prima linea erano schierati solo i soldati bavaresi del VII corpo del maresciallo Fran\u00e7ois Joseph Lefebvre che sbarravano la linea dell'Isar.\nGi\u00e0 alla fine del mese di marzo Napoleone aveva diramato una prima direttiva di concentramento generale in cui prevedeva una serie di eventualit\u00e0 operative legate al tempo disponibile, alle distanze da percorrere dai vari corpi e anche alle probabili intenzioni del nemico; l'imperatore, sulla base delle informazioni disponibili, prevedeva un'offensiva austriaca intorno al 15 aprile con una direttrice di attacco principale a nord del Danubio, sboccando dalla Boemia. Se l'attacco fosse stato sferrato dopo il 15 aprile, Napoleone riteneva possibile raggruppare in tempo utile la sua armata intorno a Ratisbona, a tre giorni di marcia da Norimberga e a quattro giorni da Augusta. Nel caso in cui gli austriaci avessero anticipato l'offensiva, l'imperatore prevedeva che la concentrazione delle sue forze si sarebbe effettuata pi\u00f9 indietro, tra Donauw\u00f6rth, Augusta e Ingolstadt, sotto la copertura dei bavaresi del maresciallo Lefebvre.\nNapoleone intendeva passare molto presto all'offensiva: se l'arciduca Carlo avesse attaccato a nord del Danubio verso Bamberga o verso Norimberga, egli sarebbe passato a nord del fiume attraverso i ponti di Ratisbona e, marciando in Boemia, avrebbe preso alle spalle il nemico; se invece gli austriaci avessero attaccato su entrambe le sponde del Danubio, l'imperatore, disponendo del nodo di comunicazioni di Ratisbona, si riteneva in grado di battere separatamente le forze nemiche. Nelle direttive che Napoleone invi\u00f2 al maresciallo Berthier il 30 marzo 1809, l'imperatore prevedeva ancora il raggruppamento dell'armata intorno a Ratisbona entro il 15 aprile ma stabiliva in caso di improvvise difficolt\u00e0 una seconda posizione di schieramento dietro il Lech.\nL'esercito austriaco ammassato sul fronte tedesco al comando dell'arciduca Carlo era costituito da soldati, divisi in sei corpi d'armata regolari e due corpi d'armata di riserva; essendo gi\u00e0 pronto e disponendo del vantaggio dell'iniziativa, l'arciduca avrebbe potuto sfruttare la situazione e sferrare l'offensiva mentre l'esercito nemico era ancora in fase di raggruppamento. Il comandante austriaco in un primo tempo progett\u00f2 di passare audacemente all'attacco a nord del Danubio, partendo dalla Boemia, per sbaragliare il corpo d'armata isolato del maresciallo Davout; a questo scopo sei corpi vennero raggruppati tra Praga e il B\u00f6hmerwald per un'offensiva che, condotta rapidamente e con energia, avrebbe potuto essere risolutiva. Ma l'arciduca Carlo si mostr\u00f2 esitante: difficolt\u00e0 sarebbero potute sorgere a causa delle caratteristiche irregolari del terreno e a causa della mancanza di collegamenti attraverso il Danubio; inoltre Vienna sarebbe rimasta esposta a possibili offensive nemiche a sud del fiume.\nL'arciduca quindi, allo scopo principalmente di coprire meglio la capitale, si risolse a modificare il suo piano di operazioni decidendo di sferrare l'attacco a sud del Danubio per schiacciare le truppe bavaresi e occupare una posizione centrale strategicamente decisiva. Questo piano avrebbe potuto essere efficace se messo in opera rapidamente anticipando il raggruppamento nemico ma, a causa del tempo necessario per il trasferimento delle truppe e delle difficolt\u00e0 logistiche, la manovra che richiedeva l'attraversamento del Danubio da parte della maggior parte dei corpi d'armata, venne completata, a partire dal 20 marzo, solo nella prima settimana di aprile. Questo nuovo piano, inoltre, prevedeva una pericolosa frammentazione delle forze: soldati del I corpo del generale Heinrich Johann Bellegarde e del II corpo del generale Johann Kollowrat sarebbero rimasti a settentrione del Danubio per attaccare Ratisbona da nord, mentre gli altri sei corpi avrebbero attaccato in Baviera divisi a sua volta in due raggruppamenti, disperdendo in parte la loro potenza d'urto. Il III corpo del generale Federico di Hohenzollern, il IV del generale Franz von Rosenberg e il I di riserva del generale Johann von Liechtenstein avrebbero marciato con uomini verso Ratisbona da sud, mentre il V corpo dell'arciduca Luigi, il VI del generale Johann von Hiller e il II di riserva del generale Michael von Kienmayer con altri soldati avrebbero coperto il fianco sinistro della massa principale avanzando in direzione di Landshut.\nMalgrado le carenze del nuovo piano di operazioni dell'arciduca Carlo, gli austriaci riuscirono nei primi giorni a mettere in difficolt\u00e0 i francesi a causa della decisione di attaccare in modo improvviso senza preliminare dichiarazione di guerra e soprattutto per gli errori del maresciallo Berthier che, interpretando erroneamente le disposizioni di Napoleone, disperse ancor di pi\u00f9 le sue truppe e, confuso e insicuro, rischi\u00f2 di essere sopraffatto ed evit\u00f2 la sconfitta solo grazie al tempestivo e risolutivo intervento diretto dell'imperatore.\nPrima fase.\nL'offensiva austriaca e l'arrivo di Napoleone.\nL'attacco dell'esercito austriaco ebbe inizio il 9 aprile; preceduta da una scarna e secca comunicazione dell'arciduca Carlo all'ambasciatore francese a Monaco e al maresciallo Lefebvre, in cui il comandante annunciava la sua avanzata, la marcia dei corpi d'armata austriaci prosegu\u00ec, dopo l'attraversamento dell'Inn al mattino del 10 aprile a Braunau am Inn, verso l'Isar, dove erano attestati i bavaresi del VII corpo, con l'obiettivo di raggiungere il Danubio a Neustadt per interporsi al centro dell'esteso schieramento nemico. Questo piano venne subito intralciato dalla lentezza dell'avanzata austriaca; l'arciduca Carlo impieg\u00f2 sei giorni per portare il grosso delle sue forze a contatto della linea dell'Isar, e solo il 14 aprile i suoi soldati attaccarono i reparti bavaresi del VII corpo del maresciallo Lefebvre a Landshut, riuscendo nel pomeriggio a costringerli alla ritirata. Il V e il III corpo austriaco conquistarono teste di ponte sul fiume, mentre pi\u00f9 a sud anche il VI corpo del generale Hiller attraversava l'Isar a Moosburg.\nNel frattempo il maresciallo Berthier, dopo aver appreso solo l'11 aprile, mentre si trovava a Strasburgo, dell'offensiva austriaca, si era recato frettolosamente con il suo quartier generale a Donauw\u00f6rth, dove giunse il 13 aprile; convinto che fosse ancora possibile una concentrazione avanzata della Grande Armata e, contrariamente agli ordini di Napoleone, il maresciallo diede disposizioni ai vari corpi d'armata di marciare in avanti verso Ratisbona. Quindi il maresciallo Davout che, alla notizia dell'attacco austriaco, aveva iniziato prudentemente a muovere in direzione di Ingolstadt con il III corpo, ricevette ordine di ritornare e difendere Ratisbona, mentre anche i marescialli Oudinot e Lefebvre avrebbero dovuto marciare verso questa citt\u00e0 sul Danubio.\nLe errate disposizioni del maresciallo Berthier, che rischiavano di disseminare le varie formazioni ed esporle isolate agli attacchi austriaci, apparentemente derivavano dalla sua errata interpretazione di un messaggio di Napoleone del 10 aprile, giunto la notte del 13 aprile, in cui l'imperatore, nell'ipotesi di un'offensiva nemica non prima del 15 aprile, ordinava di trattenere il maresciallo Davout intorno a Ratisbona. In realt\u00e0 in un precedente messaggio a mezzo telegrafo ottico, che per\u00f2 per motivi tecnici non raggiunse il maresciallo Berthier prima del 16 aprile, Napoleone disponeva espressamente invece che, essendo imminente l'attacco dell'arciduca Carlo, il raggruppamento della Grande Armata si effettuasse tra Augusta e Donauw\u00f6rth. Dopo due giorni di confuse manovre, il 16 aprile il maresciallo Berthier, disorientato e intimorito dall'incertezza degli eventi, invi\u00f2 un drammatico messaggio a Napoleone in cui richiedeva il suo intervento al pi\u00f9 presto per controllare la situazione.\nNapoleone aveva lasciato Parigi al mattino del 13 aprile per dirigersi, viaggiando in carrozza giorno e notte, prima a Strasburgo, dove giunse il 15 aprile, e poi Ludwigsburg dove, durante l'incontro con il re del W\u00fcrttemberg, si mostr\u00f2 ottimista e parl\u00f2 di \"marciare su Vienna\". Fu in quel momento che l'imperatore apprese da un messaggio del maresciallo Berthier le ultime notizie sull'offensiva austriaca e sulla pericolosa situazione dei corpi della Grande Armata. Napoleone, sconcertato dagli errori del maresciallo, invi\u00f2 subito una lettera per cambiare completamente il piano di radunata; al maresciallo Berthier scrisse che \"bisogna fare esattamente il contrario di quello che avete fatto\". Alle ore 10:00 del 16 aprile si rimise in viaggio a marce forzate per raggiungere i suoi soldati.\nL'imperatore giunse a Donauw\u00f6rth alle ore 06:00 del 17 aprile; il maresciallo era assente, e Napoleone dopo aver studiato le carte con la situazione operativa, diram\u00f2 una prima serie di disposizioni per evitare i pericoli della dispersione dei diversi corpi dell'armata. Essendo ormai troppo tardi per concentrare l'esercito sul Lech, egli stabil\u00ec che il III corpo del maresciallo Davout passasse sulla riva meridionale del Danubio e, marciando attraverso Neustadt, raggiungesse subito l'area tra Ingolstadt e Geisenfeld, mentre il VII corpo del maresciallo Lefebvre avrebbe trattenuto il nemico in avanzata dall'Isar per permettere il ripiegamento. Napoleone, che gi\u00e0 il giorno precedente a Dillingen con il re di Baviera aveva parlato di \"rientrare tra pochi giorni a Monaco\", sembr\u00f2 tranquillo e, dopo aver appreso la direzione di marcia degli austriaci, si mostr\u00f2 estremamente fiducioso, e ritenne di poter distruggere l'armata nemica e raggiungere Vienna entro un mese.\nLa notizia dell'arrivo dell'imperatore sul campo di battaglia suscit\u00f2 inoltre l'entusiasmo dei veterani delle precedenti campagne, tranquillizzati dalla presenza del \"rapato\"; con un esaltante ordine del giorno in cui annunciava il suo arrivo \"con la rapidit\u00e0 di un lampo\" e parlava di \"garanzia di vittoria\", Napoleone sollev\u00f2 gli animi anche delle reclute e dei contingenti stranieri, galvanizzando ancora una volta le sue truppe. Inoltre Napoleone per consolidare il morale dei soldati si espose direttamente sul campo di battaglia in numerose occasioni, oltre a dimostrare una grande capacit\u00e0 di lavoro e pianificazione strategica e la consueta energia; i soldati apprezzavano l'estenuante impegno personale dell'imperatore e il suo rischioso prodigarsi nei punti decisivi del campo di battaglia.\nDa Teugen a Abensberg.\nL'ottimismo di Napoleone derivava dall'analisi della situazione sul campo e dalle decisioni dell'arciduca Carlo che il 17 aprile, eccessivamente fiducioso dopo i primi successi, aveva dato inizio all'avanzata verso il Danubio. Entro il 18 aprile cinque corpi d'armata, III, IV, V, I e II di riserva, marciarono in due colonne in direzione di Kelheim allo scopo di attraversare il fiume e sconfiggere il III corpo del maresciallo Davout in cooperazione con i due corpi d'armata rimasti sulla riva settentrionale, e coperti sul fianco sinistro dal VI corpo del generale Hiller. Dopo aver appreso la notizia che il maresciallo Davout in realt\u00e0 sembrava essere gi\u00e0 passato sulla riva meridionale del Danubio, l'arciduca modific\u00f2 in parte i suoi piani e decise di attaccare i francesi del maresciallo Davout anche da nord, facendo passare il fiume al II corpo del generale Kollowrath.\nNapoleone, considerando gli sviluppi della situazione, riteneva possibile concentrare le sue truppe e passare all'offensiva, minacciando i fianchi e le spalle del nemico e riguadagnando l'iniziativa strategica. Nel pomeriggio del 17 aprile vennero quindi diramati una serie di ordini ai vari corpi per eseguire i piani dell'imperatore; entro 24 ore oltre soldati avrebbero dovuto concentrarsi in tre masse principali a est dell'Isar. L'VIII corpo del generale Vandamme doveva raggiungere Ingolstadt con i suoi w\u00fcrttemburghesi e la divisione del generale Joseph Laurent Demont; entro il 19 aprile il II corpo del maresciallo Oudinot e il IV corpo del maresciallo Massena, con uomini, dovevano raggiungere a tappe forzate Pfaffenhofen, prima di marciare direttamente su Frisinga e Landshut alle spalle degli austriaci. Il maresciallo Lefebvre con i bavaresi del VII corpo doveva mantenere i collegamenti tra le due ali della Grande Armata e coprire la marcia del III corpo del maresciallo Davout che, dopo aver lasciato la divisione del generale Louis Friant a Ratisbona, sarebbe passato a sud del Danubio e avrebbe ripiegato verso Abensberg e Geisenfeld. Effettuate queste manovre, le tre masse francesi avrebbero potuto passare all'offensiva. In realt\u00e0 Napoleone aveva sottovalutato la forza numerica della massa austriaca schierata a sud del fiume, che egli calcolava in un solo corpo d'armata; inoltre il maresciallo Oudinot e il maresciallo Massena erano ancora lontani e non sarebbero stati in grado di raggiungere nei tempi stabiliti Pfaffenhofen.\nIl maresciallo Davout quindi, ripiegando lungo la riva meridionale del Danubio con le sue quattro divisioni, rischiava di essere attaccato dalla massa preponderante dell'esercito austriaco sul suo fianco sinistro scoperto. L'arciduca Carlo alle ore 10:00 del 18 aprile decise di sfruttare questa opportunit\u00e0 di sbaragliare il III corpo francese mentre era in movimento e ordin\u00f2 il raggruppamento a Rohr del III e IV corpo e del I corpo di riserva, mentre l'arciduca Luigi avrebbe coperto il fianco con il V corpo e il II corpo di riserva e il generale Hiller, con il VI corpo, avrebbe continuato a guardare il fianco sinistro dell'armata. Nel tardo pomeriggio del 18 aprile Napoleone comprese che il maresciallo Davout stava per essere attaccato sul suo fianco sinistro da almeno soldati austriaci; egli quindi decise di sollecitare l'avanzata del maresciallo Massena, spingendolo ad attraversare subito il fiume Ilm e marciare con la massima urgenza verso Landshut in modo da minacciare le comunicazioni del nemico e costringerlo a modificare i suoi piani. L'imperatore prevedeva, contemporaneamente a questa manovra sulle vie di comunicazioni, di concentrare il III corpo, il VII corpo del maresciallo Lefebvre e l'VIII corpo del generale Vandamme verso Abensberg dove avrebbero potuto attaccare il centro dello schieramento austriaco.\nLa cosiddetta \"campagna dei Quattro giorni\" ebbe inizio il mattino del 19 aprile quando il maresciallo Davout complet\u00f2 l'attraversamento del Danubio e marci\u00f2 lungo la riva meridionale in direzione di Neustadt; il maresciallo, non avendo ricevuto le ultime istruzioni di Napoleone, effettu\u00f2 la manovra con tutte e quattro le sue divisioni, senza lasciare a Ratisbona la formazione del generale Friant e quindi la citt\u00e0 rimase difesa solo da una piccola guarnigione di uomini che era gi\u00e0 minacciata dalle avanguardie del II corpo austriaco del generale Kollowrath. Il primo contatto tra la cavalleria di copertura del maresciallo Davout e le colonne austriache in avvicinamento da Rohr avvenne nella zona di Kelheim e Abbach; tuttavia l'arciduca Carlo aveva eccessivamente disperso il suo schieramento di forze, inviando il I corpo di riserva del generale Liechtenstein a nord verso Ratisbona e il IV corpo del generale Rosenberg verso Weilohe; inoltre l'avanzata austriaca fu troppo lenta e quindi solo i reparti del III corpo del generale Hohenzollern riuscirono effettivamente ad agganciare i francesi nell'area compresa tra le cittadine di Teugen e Hausen. I reparti francesi coinvolti nella battaglia di Teugen erano i soldati delle due divisioni di retrovia della colonna in ripiegamento del maresciallo Davout, guidate dal generale Friant e dal generale Louis Saint-Hilaire; formate da unit\u00e0 esperte di veterani, queste formazioni non si fecero sorprendere dal nemico e contennero facilmente gli austriaci del III corpo, respingendo i loro attacchi con pesanti perdite.\nNegli scontri, prima i reggimenti della divisione Saint-Hilaire respinsero a sud di Teugen la divisione austriaca Lusignan, quindi l'intervento della divisione Friant permise ai francesi di aggirare il fianco destro degli austriaci del generale Alois Liechtenstein; dopo una serie di confusi scontri nei boschi a sud di Teugen, i reggimenti francesi sconfissero il nemico, costringendolo a ritirarsi a Hausen. Mentre i reggimenti di fanteria leggera francesi dei generali Saint-Hilaire e Friant avevano la meglio tra Teugen e Hausen contro i reparti del III corpo austriaco, le altre due divisioni del III corpo del maresciallo Davout, quella del generale Charles Antoine Morand e quella del generale Charles-\u00c9tienne Gudin, poterono agevolmente marciare verso ovest, superare in sicurezza la gola di Saal e ricongiungersi nelle vicinanze di Abensberg con le truppe bavaresi del VII corpo del maresciallo Lefebvre che avevano a loro volta ripiegato dall'Isar per sottrarsi alla pressione del VI corpo austriaco del generale Hiller. L'arciduca Carlo rimase molto deluso per la netta sconfitta a Teugen e decise di ripiegare su posizioni pi\u00f9 arretrate e concentrare le sue truppe, ordinando al V corpo dell'arciduca Luigi di avvicinarsi verso est al III e al IV corpo d'armata.\nNapoleone trascorse il 19 aprile a Ingolstadt; nel primo pomeriggio apprese dal maresciallo Davout del combattimento in corso a Teugen e Hausen; per rafforzare il suo schieramento sull'ala sinistra, l'imperatore ordin\u00f2 al generale Vandamme di muoversi con i soldati del W\u00fcrttemberg dell'VIII corpo a Vohburg, in sostegno del maresciallo Lefebvre, e inoltre dispose che il maresciallo Oudinot inviasse con la massima rapidit\u00e0 la divisione del generale Jean Victor Tharreau a Neustadt. Egli soprattutto sollecit\u00f2 ancora una volta il maresciallo Massena per forzare la marcia del IV corpo verso Frisinga e Landshut per intercettare le comunicazioni dell'esercito austriaco attraverso l'Isar. Napoleone, che era stato raggiunto al quartier generale dal maresciallo Jean Baptiste Bessi\u00e8res e dal maresciallo Jean Lannes, provenienti dalla Spagna, nel pomeriggio apprese di duri scontri in corso tra bavaresi e austriaci a Arnhofen e alle ore 24:00 ordin\u00f2 al maresciallo Massena, che aveva raggiunto con il IV corpo Pfaffenhofen, di inviare a nord anche la seconda divisione del maresciallo Oudinot. Nella notte Napoleone venne a conoscenza, dai rapporti dei marescialli Davout e Lefebvre, dell'esito degli scontri della giornata; i due comandanti comunicarono la conclusione vittoriosa della battaglia e riferirono che gli austriaci sembravano in ritirata. L'imperatore, fiducioso e ottimista, ritenne quindi che il grosso dell'armata dell'arciduca fosse gi\u00e0 stato sconfitto e che fosse possibile sferrare un vasto attacco combinato per frantumare e accerchiare il nemico.\nBattaglia di Abensberg.\nIl nuovo piano di Napoleone prevedeva di costituire una massa offensiva al centro dello schieramento, intorno ad Abensberg, sotto il comando del maresciallo Lannes che, arrivato al quartier generale sfiduciato e depresso dopo aver partecipato alla guerra in Spagna, aveva ripreso entusiasmo ed energia dopo un lungo colloquio riservato con l'imperatore. Il maresciallo avrebbe preso la guida di un corpo d'armata provvisorio costituito con le divisioni del generale Morand e del generale Gudin, sottratte al III corpo del maresciallo Davout, e con i reparti di cavalleria pesante dei generali \u00c9tienne Nansouty e Raymond Saint-Sulpice; sulla destra queste forze sarebbero state appoggiate dal VII corpo bavarese del maresciallo Lefebvre, dall'VIII corpo del generale Vandamme e dalle divisioni del generale Tharreau e del generale Jean Boudet, appartenenti al II corpo del maresciallo Oudinot. Il maresciallo Lannes avrebbe attaccato tra Hausen e Siegenburg, avrebbe sfondato il centro delle linee austriache e, marciando attraverso Rohr e Rottenburg, si sarebbe diretto in direzione di Landshut, dove si sarebbe congiunto con il IV corpo del maresciallo Massena, proveniente da Frisinga. In questo modo, secondo i piani di Napoleone, l'intera ala sinistra austriaca sarebbe stata accerchiata e distrutta. Nel frattempo il maresciallo Davout, con le altre due divisioni del III corpo, quelle dei generali Friant e Saint-Hilaire, sarebbe rimasto sulla difensiva tra Teugen e Abbach in attesa degli sviluppi negli altri settori. L'imperatore, che era giunto ad Abensberg alle ore 09:00 del 20 aprile per assumere il comando diretto, prevedeva anche di accerchiare in un secondo momento l'ala sinistra austriaca che sarebbe rimasta isolata a sud del Danubio; egli riteneva infatti che il ponte di Ratisbona fosse stato gi\u00e0 distrutto dalla guarnigione francese.\nLe difese austriache, costituite da formazioni del III corpo e del V corpo, nel settore di Abensberg erano deboli e impreparate; i reparti del generale Thierry e del generale Pfanzelter, appantenenti al III corpo non erano coordinati e, intimorite dai segni dell'attacco francese e dalla presenza di unit\u00e0 bavaresi vicino a Offenstetten, alle ore 10:00 del 20 aprile iniziarono a ripiegare in differenti direzioni; quindi l'offensiva del maresciallo Lannes ebbe immediato successo. Il reparto del generale Pfanzelter fu attaccato dalla cavalleria francese durante la ritirata verso Langquaid e sub\u00ec perdite, mentre il generale Thierry rimase isolato e i suoi soldati si dispersero durante il ripiegamento verso Rohr. I tentativi del generale Schustekh, dipendente dal V corpo dell'arciduca Luigi, di soccorrere le truppe del generale Thierry e di difendere Rohr furono inutili: il maresciallo Lannes guid\u00f2 le sue truppe da Bachl verso Rohr all'inseguimento degli austriaci, la cavalleria pesante del generale Saint-Sulpice e la fanteria della divisione del generale Morand sbaragliarono la resistenza, il generale Thierry e numerosi soldati austriaci furono catturati e i francesi entro le ore 16:00, dopo aver occupato Rohr ed essere avanzati lungo la strada di Rottenburg, raggiunsero la periferia di quest'ultima citt\u00e0.\nNel frattempo, contemporaneamente all'avanzata del corpo provvisorio del maresciallo Lannes su Rottenburg, anche le truppe della Baviera e del W\u00fcrttemberg avevano ottenuto rilevanti successi; mentre due divisioni bavaresi e la divisione francese del generale Demont avanzavano da Offenstetten verso Rohr, un'altra divisione bavarese, supportata dai w\u00fcrttemberghesi, aveva attaccato la brigata del generale Federico Bianchi del V corpo austriaco e nel primo pomeriggio aveva occupato dopo dura lotta Biburg. Alle ore 14:00 l'arciduca Luigi ordin\u00f2 la ritirata generale del suo corpo d'armata e del II corpo di riserva e il generale Bianchi si ritir\u00f2 ulteriormente fino a Schweinbach; la retroguardia al comando del generale Josef Radetzky mantenne le posizioni a Siegenberg prima di ritirarsi a sua volta lungo la strada di Pfeffenhausen. In serata i soldati austriaci del V corpo e del II corpo di riserva rifluirono nel disordine e nella confusione a Pfeffenhausen dove si congiunsero con altre truppe appartenenti al VI corpo del generale Hiller. Questo generale aveva infatti ripiegato con il suo corpo, schierato inizialmente sul fianco sinistro dell'armata austriaca, prima su Pfeffenhausen e poi su Rottenburg dove arriv\u00f2 contemporaneamente alle truppe francesi del maresciallo Lannes; gli austriaci riuscirono a trattenere momentaneamente il nemico prima di essere costretti a ritirarsi ulteriormente verso sud-ovest, a T\u00fcrkenfeld sul fiume Kleine Laaber. Il generale Hiller era ormai cosciente che il VI e il V corpo e il II corpo di riserva erano isolati dal grosso dell'esercito dell'arciduca Carlo e che le comunicazioni erano interrotte dalla presenza delle truppe di Napoleone al centro del fronte; durante la notte il generale Hiller e l'arciduca Luigi, ritenendo impossibile resistere a un nuovo attacco francese, presero la decisione di continuare ad arretrare verso Landshut sull'Isar.\nLa battaglia di Abensberg si concluse quindi con un'importante vittoria francese; nella tarda serata del 20 aprile 1809 Napoleone, che durante la battaglia si era esposto al fuoco galvanizzando con la sua presenza in prima linea le truppe degli alleati tedeschi, arriv\u00f2 con il suo quartier generale a Rohr, mentre le truppe si concentravano in due gruppi tra Rohr e Rottenburg e tra Schweinbach e Pfeffenhausen. La penetrazione strategica al centro delle linee nemiche organizzata dall'imperatore era riuscita e ora l'esercito austriaco era frazionato in due masse separate. In serata erano arrivate a Neustadt anche le due divisioni del II corpo del maresciallo Oudinot, al comando del generale Tharreau e del generale Boudet e subito il generale Tharreau fece marciare i suoi soldati verso Pfeffenhausen per rafforzare le truppe bavaresi. Nel frattempo il maresciallo Massena con il IV corpo aveva continuato tutto il giorno a far avanzare le sue truppe per sbarrare la linea dell'Isar e impedire la ritirata dell'ala sinistra austriaca come previsto dai piani di Napoleone, ma la marcia era stata rallentata da difficolt\u00e0 sorte all'attraversamento del fiume Amper e la sera del 20 aprile solo la divisione del generale Michel Marie Clapar\u00e8de e reparti di cavalleria raggiunsero Moosburg, a circa venti chilometri da Landshut, mentre il grosso del IV corpo era ancora a Frisinga.\nAl termine dei vittoriosi combattimenti del 20 aprile, Napoleone, molto fiducioso e convinto di avere la possibilit\u00e0 di infliggere al nemico un'\"altra Jena\", ritenne di aver definitivamente disgregato e sconfitto l'esercito austriaco e che rimanesse solo da distruggerne i frammenti in rotta; egli inizi\u00f2 subito a pianificare le operazioni per concludere la campagna con uno schiacciante successo. L'imperatore comunic\u00f2 al maresciallo Davout, di cui aveva avuto scarse notizie durante la giornata, che il nemico principale era stato battuto, che egli avrebbe dovuto affrontare solo delle retroguardie, che era incaricato di attaccare subito con le divisioni Friant e Saint-Hilare, marciando da Langquaid su Ratisbona. Il maresciallo, a cui sarebbe stata assegnata anche la divisione del generale Boudet appena arrivata, sarebbe stato rinforzato dal maresciallo Lefebvre con una divisione bavarese, la divisione del generale Demont e reparti di cavalleria. Napoleone avrebbe invece guidato la marcia principale da Rottenburg su Landshut, all'inseguimento della massa nemica sconfitta ad Abensberg, con il corpo provvisorio del maresciallo Lannes, costituito dalle divisioni Morand e Gudin, la cavalleria del generale Nansouty e le altre due divisioni bavaresi. L'imperatore sperava che nel frattempo il maresciallo Massena sarebbe arrivato con il IV corpo a Landshut da Moosburg, lungo la riva destra dell'Isar, sbarrando il passaggio del fiume e completando l'accerchiamento degli austriaci.\nSeconda fase.\nDa Landshut a Eckm\u00fchl.\nIn realt\u00e0 la situazione sul campo era meno favorevole ai francesi e Napoleone aveva ottimisticamente sopravvalutato i risultati dei primi due giorni di battaglia; nello scontro di Abensberg infatti non era stato disfatto il grosso dell'esercito dell'arciduca, come riteneva l'imperatore, ma solo i due corpi dell'ala sinistra austriaca; inoltre a Teugen, il maresciallo Davout aveva respinto solo l'avanguardia del III corpo austriaco; inoltre il maresciallo Massena era in ritardo e non aveva ancora solidamente sbarrato il corso dell'Isar; infine la posizione di Ratisbona e il suo importante ponte sul Danubio non erano pi\u00f9 in mano francese. Al mattino del 20 aprile l'arciduca Carlo aveva ritirato il III corpo del generale Hohenzollern e il IV corpo del generale Rosenberg su una linea tra D\u00fcnzling e Leierndorf, mentre aveva distaccato a nord verso Ratisbona il I corpo di riserva del generale Liechtenstein. Alle ore 18:00 gli austriaci attaccarono la citt\u00e0, difesa solo tre battaglioni francesi al comando del colonnello Coutard, da sud con il I corpo di riserva e da nord con il II corpo del generale Kollowrath; la guarnigione si arrese e gli austriaci conquistarono la citt\u00e0 e il massiccio ponte di pietra. In questo modo erano ristabilite le comunicazioni dell'arciduca attraverso il Danubio e, mentre il I corpo del generale Bellegarde rimase sulla riva settentrionale, il II corpo si trasfer\u00ec a sud del fiume per rinforzare lo schieramento principale austriaco.\nDurante la notte del 21 aprile il generale Hiller e l'arciduca Luigi avevano deciso, dopo la dura sconfitta del giorno precedente, di ripiegare con il II corpo di riserva, il V e il VI corpo verso Landshut; pressate da vicino dai francesi del maresciallo Lannes, le truppe del V corpo arrivarono alle ore 05:00 del mattino; la citt\u00e0 era preda del disordine e della demoralizzazione delle truppe, i due ponti strategici Spital e Lend sui bracci dell'Isar attraverso la citt\u00e0 furono frettolosamente posti a difesa, mentre i soldati sfilavano verso sud. Alle ore 07:00 il generale Hiller apprese dell'avvicinamento da Moosburg del IV corpo francese del maresciallo Massena e ritenne impossibile difendere a lungo la linea dell'Isar; mentre si combattevano alcuni aspri scontri di cavalleria a nord di Altdorf che si conclusero con la vittoria della cavalleria francese e alleata, l'arciduca Luigi decise di abbandonare Landshut e ripiegare sulle alture a sud del fiume; tre battaglioni furono lasciati nella citt\u00e0 per difendere i ponti e rallentare l'avanzata francese.\nLe prime truppe francesi del corpo provvisorio del maresciallo Lannes a raggiungere la periferia settentrionale di Landshut furono due battaglioni di fanteria della divisione del generale Morand; le truppe austriache non avevano avuto tempo di distruggere completamente il ponte Spital e quindi il generale Hiller decise di ripiegare nel quartier di Zwischenbr\u00fccken, compreso tra i due ponti, ma quando i francesi della divisione Morand, appoggiati da reparti bavaresi e del W\u00fcrttemberg, iniziarono l'assalto al ponte settentrionale i tre battaglioni austriaci, furono costretti ad abbandonare le loro posizioni e a ritirarsi a sud attraverso il secondo ponte. Numerosi materiali e equipaggiamenti andarono perduti e anche il tentativo di incendiare il ponte Lend non venne completato con successo; gli austriaci tuttavia riuscirono a stabilirsi a difesa dell'uscita meridionale del ponte, sbarrata da pesanti cancelli in pietra, e, barricati negli edifici circostanti e nella chiesa, organizzarono una dura resistenza.\nNapoleone, giunto a Landshut con il suo stato maggiore, fu irritato dall'andamento delle operazioni nella citt\u00e0 e dal ritardo del IV corpo del maresciallo Massena che non era ancora riuscito a sbarrare la riva destra dell'Isar; egli ritenne necessario conquistare subito i ponti e cercare di agganciare il nemico per impedire che sfuggisse verso est prima dell'arrivo dei soldati del IV corpo d'armata, di cui l'imperatore non aveva notizie precise. Napoleone affid\u00f2 l'incarico di conquistare subito i ponti e irrompere dentro Landshut al generale Georges Mouton che avrebbe guidato un rapido attacco frontale con i reparti del 17\u00ba reggimento di linea, appartenente alla divisione del generale Morand. Il generale Mouton condusse l'attacco con grande energia; i soldati francesi avanzarono all'arma bianca partendo dal primo ponte, superarono la resistenza nello Zwischenbrucken, affrontarono il secondo ponte che stava bruciando e, nonostante le dure perdite a causa del fuoco degli austriaci, arrivarono allo sbocco meridionale. Guidati personalmente dal generale Mouton, i francesi sbaragliarono le difese ai cancelli di pietra, completarono il passaggio del secondo ponte e irruppero dentro le strette strade cittadine dove, nonostante l'inferiorit\u00e0 numerica, affrontarono con successo gli austriaci, creando confusione nelle difese.\nI francesi del generale Mouton furono presto rinforzati da reparti bavaresi e del W\u00fcrttemberg e dai soldati del 13\u00ba reggimento di linea, e riuscirono progressivamente a superare la resistenza dei difensori austriaci che, provenienti da elementi di quattro battaglioni, continuarono a combattere, nonostante rischiassero di rimanere bloccati dentro la citt\u00e0. Alla fine molte di queste truppe furono catturate, ma riuscirono con la loro dura resistenza a permettere il ripiegamento dell'artiglieria e il completamento della ritirata del V corpo d'armata. Landshut cadde in mano dei francesi alle ore 13:00 del 21 aprile, ma Napoleone, che dopo il successo non manc\u00f2 di elogiare le sue truppe e di esaltarne il morale con la sua presenza tra i ranghi, rimase deluso per il mancato accerchiamento dell'esercito austriaco e per il ritardo del IV corpo del maresciallo Massena. Durante la notte infatti il generale Hiller riusc\u00ec a disimpegnare le sue truppe, che avevano subito oltre perdite e avevano perso undici cannoni e molto equipaggiamento, e a ritirarsi con il VI, V e II corpo di riserva verso .\nNapoleone si stabil\u00ec con il suo quartier generale nel castello di Landshut, mentre le sue truppe si accampavano intorno alla citt\u00e0; l'imperatore aveva ricevuto durante il corso della giornata alcuni rapporti sorprendenti del maresciallo Davout in cui il comandante del III corpo informava di essere impegnato da grandi forze nemiche e riteneva di avere di fronte il grosso dell'esercito austriaco. L'imperatore sembr\u00f2 inizialmente ancora convinto che invece la massa principale nemica si trovasse nel suo settore e che fosse in ritirata a sud dell'Isar; ma poi dalle informazioni raccolte dai prigionieri si apprese che solo il V e il VI corpo austriaco avevano combattuto a Landshut, inoltre si venne a sapere che Straubing sul Danubio era ancora in possesso degli austriaci e che quindi l'arciduca Carlo poteva ancora ripiegare a nord del fiume attraverso quella localit\u00e0. L'imperatore modific\u00f2 subito i suoi piani e decise di deviare verso nord con la sua massa principale; mentre l'ala destra si sarebbe diretta a Straubing, il maresciallo Lannes sarebbe avanzato verso Rocking per aggirare il fianco sinistro delle forze nemiche che fronteggiavano il maresciallo Davout tra Hausen e Teugen. Le truppe nemiche in ritirata a sud di Landshut sarebbero state inseguite solo da una forza secondaria al comando del maresciallo Bessi\u00e8res costituita da una divisione di cavalleria, una divisione bavarese e la divisione francese del generale Gabriel Molitor.\nBattaglia a Eckm\u00fchl.\nCombattimenti del 21 aprile.\nLa mattina del 21 aprile il maresciallo Davout era passato all'attacco secondo gli ordini di Napoleone contro quelle che erano ritenute solo retroguardie nemiche; in realt\u00e0 egli aveva di fronte il III e il IV corpo austriaco che tuttavia si trovarono in difficolt\u00e0 sotto l'attacco francese. Le divisioni del generale Saint-Hilaire e del generale Friant avanzarono sulla riva settentrionale del Grosse Laaber respingendo il reparto del generale Stuttenheim appartenente al IV corpo austriaco; dopo una serie di scontri il generale Rosenberg comandante del IV corpo riusc\u00ec a stabilizzare le sue linee tra i villaggi di Unter Laiching e Ober Laiching. A sud il III corpo del generale Hohenzollern fu attaccato dalle truppe del maresciallo Lefebvre, costituite da cavalleria pesante, una divisione bavarese e la divisione del generale Demont, e gli austriaci ripiegarono su Schierling.\nL'arciduca Carlo, avendo ristabilito dopo la conquista di Ratisbona le comunicazioni con i due corpi d'armata a nord del Danubio, aveva previsto di raggruppare le sue forze e passare finalmente all'offensiva il 22 aprile, ma le notizie dei combattimenti della mattina del 21 aprile lo costrinsero di nuovo a modificare i suoi piani. Avendo appreso che il generale Rosenberg si era ritirato con il IV corpo verso i villaggi di Unter e Ober Laiching, egli ordin\u00f2 al III corpo del generale Hohenzollern di ripiegare a sua volta sulla riva settentrionale del Grosse Laaber e posizionarsi, passando per Eckm\u00fchl, alle spalle delle truppe del IV corpo; inoltre il generale Liechtenstein avrebbe dovuto spostarsi con il I corpo di riserva verso Wolkering per rinforzare il fianco destro del IV corpo. Quindi il generale Hohenzollern si ritir\u00f2 secondo gli ordini dell'arciduca, abbandonando Schierling; il generale Rosenberg, preoccupato per la debolezza del suo fianco sinistro dopo questa ritirata, schier\u00f2 le sue truppe nei campi scoperti inframezzati da boschi compresi tra i villaggi di Unter e Ober Laiching: due battaglioni coprivano il fianco settentrionale, cinque battaglioni difendevano i terreni a nord e il villaggio di Ober Laiching, un battaglione occupava Unter Laiching e reparti di cavalleria e di fanteria leggera controllavano il territorio a sud, mentre l'artiglieria era posizionata sulla sommit\u00e0 delle colline per coprire con il fuoco i campi aperti.\nLe truppe del maresciallo Lefebvre, in avvicinamento sulla destra del III corpo del maresciallo Davout, approfittarono della ritirata del generale Hohenzollern da Schierling; la divisione del generale Demont attravers\u00f2 il Grosse Laaber a Leiendorf e marci\u00f2 sulla cittadina, difesa solo da retroguardie austriache. Il primo attacco contro Schierling, condotto dalle truppe bavaresi, venne per\u00f2 respinto dai difensori e solo l'intervento di un battaglione francese permise di occupare il villaggio, mentre pi\u00f9 a sud altri reparti del generale Demont avanzavano fino al torrente Allersdorf. A settentrione il maresciallo Davout port\u00f2 avanti le sue forze per affrontare le difese del IV corpo austriaco del generale Rosenberg; il generale Saint-Hilaire si schier\u00f2 di fronte a Unter e Ober Laiching, mentre il generale Friant avanz\u00f2 sul fianco sinistro fino ai villaggi di D\u00fcnzling e Obersanding.\nLe posizioni sul fianco sinistro del maresciallo Davout, estese fino a Teugen e Abbach e difese solo dalla divisione di cavalleria leggera del generale Louis-Pierre Montbrun, erano pi\u00f9 esposte; durante la mattinata vennero rilevati segni di un minaccioso concentramento austriaco in quella direzione. Il maresciallo Davout si preoccup\u00f2 della sua situazione e invi\u00f2 alle ore 11:00 un primo rapporto a Napoleone in cui, oltre a descrivere lo svolgimento delle operazioni, comunic\u00f2 all'imperatore la pessima notizia della caduta di Ratisbona; egli sollecit\u00f2 anche un aiuto per sostenere il probabile attacco del grosso dell'esercito austriaco. Il maresciallo inoltre rafforz\u00f2 il suo fianco sinistro trasferendo in quel settore, in aiuto del generale Montbrun, la divisione appena arrivata del generale Boudet, dipendente originariamente dal II corpo d'armata.\nIl maresciallo Davout era consapevole di fronteggiare grandi forze nemiche ma intendeva ugualmente mantenere l'iniziativa e, sfruttando il terreno ondulato e boscoso compreso tra Obersanding, Unter e Ober Laiching e Schierling, molto favorevole alle abili tattiche della fanteria leggera francese, riteneva di essere in grado di trattenere e mettere in difficolt\u00e0 il grosso dell'esercito austriaco in attesa dell'arrivo dei rinforzi richiesti all'imperatore. La fanteria leggera francese poteva dimostrare la sua consueta superiorit\u00e0 nei campi tra Obersanding e Ober Laiching, mentre il maresciallo Lefebvre avrebbe mantenuto il possesso di Schierling sul fianco destro e il generale Friant sul fianco sinistro sarebbe stato rinforzato dalla cavalleria del generale Montbrun che, dopo aver lasciato deboli reparti tra Abbach e Peising, si sarebbe trasferito nel settore di D\u00fcnzling. La cavalleria raggiunse queste posizioni alle ore 15:30 del 21 aprile.\nFurono quindi i francesi a lanciare i primi attacchi; la fanteria della divisione del generale Saint-Hilaire avanz\u00f2 verso Unter Laiching, respinse tre compagnie austriache e in un primo tempo entr\u00f2 nel villaggio, ma, dopo una serie di scontri contro i rinforzi nemici, dovette ripiegare e riperse le posizioni momentaneamente conquistate; violenti bombardamenti dell'artiglieria austriaca bloccarono ulteriori avanzate delle truppe francesi e bavaresi in questo settore. Il villaggio di Ober Laiching venne invece attaccato dal 3\u00ba reggimento di linea della divisione Saint-Hilaire e i francesi sembrarono avere la meglio; la resistenza di un battaglione di Grenzer e di reparti di altri tre battaglioni austriaci riuscirono per\u00f2 alla fine a fermare l'avanzata. Per il resto del giorno continuarono violenti scontri di artiglieria e aspri combattimenti locali nei boschi presenti nei terreni a ovest dei due Laiching.\nPi\u00f9 a nord attacc\u00f2 il 15\u00ba reggimento leggero della divisione del generale Friant che respinse i Grenzer fuori dai boschi a nord di Ober Laiching e li costrinse a ripiegare verso Obersanding dove per\u00f2, rinforzati da due battaglioni freschi furono in grado di fermare l'avanzata francese e contrattaccare; anche in questo settore continuarono scontri inconcludenti e confusi con l'afflusso di sempre nuove forze austriache e francesi, i combattimenti terminarono senza risultati importanti e gli austriaci riuscirono a mantenere le posizioni ai margini orientali del boschi. Nella tarda mattinata l'arciduca Carlo, giunto con il suo quartier generale a H\u00f6henberg, si allarm\u00f2 per l'intensit\u00e0 degli attacchi a cui erano sottoposte le sue forze e ritenne necessario soprattutto rinforzare il IV corpo del generale Rosenberg; dopo aver ordinato al generale Liechtenstein di portare avanti il I corpo di riserva, egli decise di impiegare i reparti del III corpo del generale Hohenzollern per consolidare i settori attaccati. Il III corpo aveva gi\u00e0 lasciato, dopo aver abbandonato Schierling, gran parte della Brigata Vukassovi\u010d e della Brigata Bieber sulla riva meridionale del Grosse Laaber per coprire Eckm\u00fchl; l'arciduca Carlo dispose che ora il generale Hohenzollern inviasse anche una brigata a nord verso Neueglofsheim, e la Brigata Kayser a ovest per rinforzare le difese di Unter e Ober Laiching in supporto del IV corpo.\nL'arciduca Carlo intervenne personalmente per stabilizzare la situazione del IV corpo e, dopo aver ordinato al generale Kollowrath di completare con urgenza lo schieramento a sud del Danubio del II corpo, fece intervenire tre battaglioni a nord di Ober Laiching che affrontarono e fermarono i francesi della divisione del generale Friant che avevano ripreso ad avanzare verso Obersanding. Dopo un'ultima serie di attacchi e contrattacchi, la battaglia si arrest\u00f2 e l'arciduca Carlo, le cui truppe avevano subito il giorno 21 aprile 3\u00a0300 perdite contro 1\u00a0900 morti e feriti francesi, ritenne ormai sicura la posizione del IV corpo. Alle ore 19:00 il maresciallo Davout invi\u00f2 il generale Hippolyte Pir\u00e9 a Landshut per incontrare Napoleone con l'incarico di informare l'imperatore sull'andamento della battaglia; il maresciallo continuava a ritenere di avere di fronte gran parte dell'esercito nemico e si dichiarava preoccupato per il suo fianco sinistro a contatto con il Danubio e per la carenza di munizioni delle sue truppe, egli infine chiedeva chiarimenti sui suoi compiti per il giorno seguente.\nLa sera del 21 aprile l'arciduca Carlo aveva ricevuto i primi rapporti, concisi e non molto chiari, del generale Hiller sui combattimenti avvenuti all'ala sinistra; il comandante in capo continuava a ritenere di avere di fronte la massa principale dell'esercito francese, guidata da Napoleone, e considerava quindi Hiller in grado di difensere la linea dell'Isar mentre egli avrebbe concentrato le sue forze per affrontare il nemico che si riteneva concentrato tra Abbach e Peising. I piani dell'arciduca prevedevano di sferrare un attacco principale sull'ala destra per tagliare fuori dal Danubio l'armata nemica; mentre il generale Rosenberg avrebbe difeso la cittadina di Eckm\u00fchl e la linea del Grosse Laaber con le brigate Bieber e Vukassovi\u010d del III corpo e avrebbe sbarrato con il IV corpo l'area compresa tra Unter Laiching e Obersanding, tre colonne principali avrebbero condotto l'attacco.\nLa prima colonna sarebbe stata costituita dal II corpo del generale Kollowrath che avrebbe attaccato scendendo da Ratisbona a partire dalle ore 14:00 del 22 aprile verso Abbach; la seconda colonna, guidata dal generale Liechtenstein, avrebbe marciato dalle ore 13:00 da Gebelkofen verso Weillohe, infine la terza colonna, formata dalle truppe rimaste al III corpo del generale Hohenzollern, sarebbe avanzata da D\u00fcnzling verso Peising. In complesso l'arciduca, che manteneva disponibile una riserva di uomini, aveva schierato soldati sul fianco sinistro tra Eckm\u00fchl e Obersanding sulla difensiva e una massa offensiva di quasi uomini al centro e sul fianco destro.\nIn realt\u00e0 le valutazioni strategiche dell'arciduca Carlo erano errate; egli aveva di fronte solo una parte minore dell'esercito francese, guidata dal maresciallo Davout; il vero pericolo proveniva da sud dove la massa principale nemica, guidata personalmente da Napoleone, si stava avvicinando rapidamente e minacciava di sbaragliare la debole ala sinistra austriaca sul Grosse Laaber e tagliare le vie di comunicazione dell'esercito dell'arciduca.\nCombattimenti del 22 aprile.\nIl generale Pir\u00e9 raggiunse Napoleone a Landshut nelle prime ore del 22 aprile; l'imperatore quindi apprese in modo preciso della situazione del maresciallo Davout e delle sue valutazioni della disposizione delle forze nemiche; alle ore 02:30 Napoleone prese le prime decisioni; ritenendo che l'arciduca Carlo fosse ancora deciso a ritirarsi verso Vienna, egli dispose che il grosso delle sue truppe marciasse su Passau mentre il III corpo sarebbe stato inizialmente rinforzato dall'VIII corpo del generale Vandamme che si sarebbe diretto su Ergeltsbach per prendere contatto con il fianco destro del maresciallo Davout. Subito per\u00f2 arrivarono ulteriori notizie; il maresciallo Davout conferm\u00f2 che gli austriaci non davano segno di volersi ritirare, mentre il generale Saint-Sulpice, inviato in esplorazione con la sua cavalleria, rifer\u00ec di non aver individuato colonne nemiche nell'area di Straubing e Landau; questi fatti nuovi cambiarono le valutazioni strategiche di Napoleone e l'imperatore decise immediatamente di modificare i suoi piani.\nNapoleone decise di marciare a tappe forzate verso nord in direzione di Eckm\u00fchl con la massa principale delle sue forze per attaccare sul fianco e alle spalle le forze dell'arciduca che sarebbero state di nuovo agganciate frontalmente dal maresciallo Davout; in un messaggio al maresciallo Davout, scritto alle ore 04:00 del mattino, Napoleone inform\u00f2 delle sue decisioni e promise di arrivare sul campo di battaglia entro le ore 12:00 con soldati del corpo di riserva del maresciallo Lannes e del IV corpo del maresciallo Massena; solo le truppe del maresciallo Bessi\u00e8res avrebbero continuato l'inseguimento del generale Hiller. L'imperatore contava di schiacciare l'armata austriaca \"entro oggi o domani al massimo\". Napoleone mostr\u00f2 il consueto dinamismo e forz\u00f2 al massimo l'avanzata verso nord delle sue truppe; i soldati del corpo del maresciallo Lannes riuscirono a percorrere nella mattinata del 22 aprile da 27 a 32 chilometri.\nLa giornata del 22 aprile inizi\u00f2 con una densa nebbia che imped\u00ec precise ricognizioni fino alle ore 08:00 del mattino; il generale Rosenberg, comandante del IV corpo austriaco, tuttavia sembr\u00f2 preoccupato per la situazione; le truppe francesi davanti alle sue linee erano inattive e apparivano in attesa di nuovi avvenimenti, per evitare sorprese egli invi\u00f2 alcuni suoi reparti a occupare le posizioni vicino a Schierling, a sudovest da Unter Laiching e avvert\u00ec l'arciduca Carlo della presenza di cavalleria francese nel suo settore. Pi\u00f9 tardi nella mattinata il comandante del IV corpo apprese la notizia ancor pi\u00f9 preoccupante della presenza di altra cavalleria nemica a Ergeltsbach che sembrava avanzare minacciosamente verso nord in direzione di Eckm\u00fchl. Il primo contatto tra le forze di Napoleone provenienti da Landshut e le deboli difese austriache ancora presenti a sud del Grosse Laaber, nelle colline di Lindach, avvenne tra le ore 13:00 e le ore 14:00; furono elementi dei quattro battaglioni di soldati del W\u00fcrttemberg inviati all'avanguardia dal generale Vandamme che attaccarono il villaggio di Buchhausen, difeso da due battaglioni di Grenzer e quattro squadroni di Ussari. Dopo una serie di scontri il generale austriaco Vukassovi\u010d fece ripiegare le sue truppe a nord del fiume e i Grenzer si schierarono a difesa del ponte e del villaggio di Eckm\u00fchl, mentre l'altra brigata austriaca, al comando del generale Bieber, si posizionava sulla sinistra per difendere il villaggio di Rogging.\nLe forze francesi e alleate avevano rapidamente occupato le alture a sud del Grosse Laaber; Napoleone arriv\u00f2 subito sul posto e pot\u00e9 osservare il vasto campo di battaglia, comprese le linee del maresciallo Davout a nord-ovest; egli decise di affrettare i tempi e di attaccare in forze l'ala sinistra austriaca; il piano dell'imperatore prevedeva che i w\u00fcrttemberghesi avrebbero dovuto avanzare a nord, conquistare il ponte sul fiume e assaltare Eckm\u00fchl, permettendo soprattutto alla cavalleria di portarsi sulla riva settentrionale. Napoleone invece ordin\u00f2 al maresciallo Lannes di marciare sulla destra con le divisioni del generale Morand e del generale Gudin, attraversare a sua volta il Grosse Laaber, occupare Rogging e cercare di prendere sul fianco e alle spalle lo schieramento dell'esercito austriaco.\nIl maresciallo Davout, dopo aver udito il rumore dei cannoni in azione a sud-est, prese l'iniziativa e alle ore 14:00 pass\u00f2 all'attacco con le sue forze per agganciare lo schieramento nemico di fronte alle sue truppe; il generale Friant riprese il movimento verso Obersanding, mentre il generale Saint-Hilaire avanz\u00f2 verso Unter Laiching. Anche le truppe bavaresi si mossero a sud di questo villaggio e la divisione del generale Demont marci\u00f2 sulla riva settentrionale del Grosse Laaber in direzione di Eckm\u00fchl, seguita da un'altra divisione bavarese proveniente da Langquaid e Schierling. Infine alle ore 15:00 Napoleone, avendo raggruppato buona parte delle sue forze sul fianco sinistro austriaco, diede inizio all'attacco generale da sud; il generale Gudin mosse sulla destra per trovare un punto di attraversamento del Grosse Laaber nei pressi di Rogging, mentre le truppe del W\u00fcrttemberg, costituite da fanteria leggera, attaccarono direttamente verso il ponte e la cittadina di Eckm\u00fchl; alle ore 16:00 il maresciallo Davout venne avvertito dell'inizio dell'attacco generale da dieci salve di cannone sparate dalla divisione del generale Gudin, che costituivano il segnale concordato in precedenza per lettera con l'imperatore.\nIl generale Rosenberg, comandante del IV corpo, era consapevole dell'ammassamento francese sul suo fianco sinistro e inform\u00f2 l'arciduca Carlo dei pericolosi sviluppi della situazione; egli cerc\u00f2 anche di rafforzare le difese sul Grosse Laaber aggregando alla brigata del generale Vucassovi\u010d alcune truppe di rinforzo. Il combattimento per il ponte e la cittadina di Eckm\u00fchl fu molto duro, i Grenzer austriaci si batterono coraggiosamente contro la fanteria leggera w\u00fcrttemberghese che fu respinta due volte. Il terzo tentativo ebbe successo e i soldati tedeschi irruppero oltre il ponte e affrontarono un aspro combattimento ravvicinato dentro la cittadina, nelle strade e nel castello; con il concorso finale di un battaglione del 12\u00ba reggimento di linea francese della divisione del generale Gudin, che aveva attraversato il fiume, le difese austriache furono sopraffatte. Furono catturati circa trecento prigionieri e il ponte e la citt\u00e0 di Eckm\u00fchl vennero conquistati.\nMentre si combatteva aspramente a Eckm\u00fchl, Napoleone aveva messo in movimento sulla destra le due divisioni del corpo d'armata provvisorio del maresciallo Lannes e aveva ammassato a sud del Grosse Laaber le sue forze di cavalleria che, costituite da 53 squadroni, si stavano allineando pronte ad attraversare il fiume. Dopo il successo della fanteria leggera w\u00fcrttemberghese, le divisioni di cavalleria di Nansouty e Saint-Sulpice poterono iniziare ad attraversare e si schierarono sulla riva settentrionale insieme ai reparti di cavalleria del W\u00fcrttemberg e della Baviera. Nel frattempo il generale Gudin era riuscito a sua volta a trovare un punto di attraversamento del Grosse Laaber a Stangm\u00fchl, a mezza via tra Eckm\u00fchl e Rogging; le truppe francesi passarono il fiume e respinsero le deboli avanguardie austriache della brigata Bieber.\nL'arciduca Carlo apprese tra le 13:00 e le 14:00, nel suo comando a Thalmassing, le notizie, inviate dal generale Rosenberg, dell'arrivo di grandi forze francesi dalla strada di Landshut; egli, finalmente consapevole del pericolo proveniente da sud, ritenne che fosse troppo tardi per organizzare un completo rischieramento delle sue forze che erano gi\u00e0 in movimento per mettere in atto il piano offensivo contro il fianco sinistro del maresciallo Davout. L'arciduca decise quindi di cercare di evitare una battaglia generale, di affidare al IV corpo del generale Rosenberg il difficile compito di trattenere l'attacco convergente da due direzioni del nemico e raggruppare pi\u00f9 indietro le sue forze per eventualmente ripiegare a nord del Danubio attraverso il ponte di Ratisbona. Dopo le ore 14:00 l'arciduca Carlo ordin\u00f2 quindi al generale Rosenberg di combattere con i suoi uomini una battaglia di contenimento, mentre diede disposizioni immediate agli altri comandanti di interrompere la marcia e iniziare a ripiegare verso Ratisbona. Il compito del IV corpo, attaccato da quasi soldati francesi e alleati concentrati da Napoleone sul campo di battaglia, appariva veramente difficile.\nDalle ore 16:00 ebbe inizio la fase decisiva dei combattimenti; mentre la cavalleria francese e alleata si raggruppava sulla riva settentrionale del Grosse Laaber, il maresciallo Davout cerc\u00f2 di coordinare i suoi attacchi frontali con l'offensiva delle nuove forze guidate dall'imperatore e le sue divisioni affrontarono una dura resistenza; la divisione del generale Saint-Hilaire ottenne i maggiori successi, il 10\u00ba reggimento leggero riusc\u00ec a conquistare il villaggio di Unter Laiching, tranne la zona del cimitero i cui difensori furono sopraffatti solo pi\u00f9 tardi, e prosegu\u00ec verso i boschi dove dovette combattere aspramente contro un reggimento austriaco. I francesi furono supportati sulla destra dall'intervento di reparti bavaresi di fanteria e cavalleria che respinsero una serie di contrattacchi della cavalleria nemica e contribuirono a sloggiare i difensori dai boschi e a occupare il cimitero di Unter Laiching. La fanteria leggera francese e i fucilieri bavaresi riuscirono alla fine, dopo scontri molto intensi, a superare la resistenza di due reggimenti austriaci al comando del generale Stutterheim che ripiegarono, su ordine del generale Rosenberg, verso la strada di Ratisbona.\nAnche a nord di Unter Laiching i francesi della divisione del generale Friant passarono all'attacco, contrastati da un battaglione di Grenzer; il 108\u00ba e il 111\u00ba reggimento di linea respinsero il nemico, conquistarono Ober Laiching e quindi affrontarono nei boschi altri reparti austriaci di rinforzo; il 48\u00ba reggimento di linea marci\u00f2 verso Obersanding per aggirare il fianco destro del IV corpo austriaco. Mentre il maresciallo Davout esercitava una violenta pressione frontale, a sud lungo il Grosse Laaber la manovra del generale Gudin per aggirare il fianco sinistro nemico era in pieno svolgimento; i francesi dovettero superare l'efficace resistenza della brigata del generale Bieber che rallent\u00f2 la loro avanzata a nord del fiume. Alla fine le difese furono superate, le truppe francesi occuparono le alture di Rogging e proseguirono l'avanzata, intralciati da alcune tenaci azioni di retroguardia degli austriaci. Il generale Rosenberg ritenne impossibile continuare la resistenza e ordin\u00f2 quindi a tutti i suoi reparti di fanteria di ripiegare su Thalmassing, mentre la cavalleria e l'artiglieria avrebbero cercato di rallentare l'inseguimento del nemico. Il piano di Napoleone aveva quindi avuto pieno successo; la manovra di attacco frontale tra Eckm\u00fchl e Ober Laiching coordinata ad azioni di aggiramento sui fianchi a Obersanding e a Rogging, prevista dagli schemi tattici preferiti dall'imperatore, era stata portata a termine e il nemico era stato sorpreso e battuto.\nRitirata austriaca e riconquista di Ratisbona.\nA causa della difficile situazione del IV corpo, ormai in piena ritirata, l'arciduca Carlo ritenne perduta la battaglia e acceler\u00f2 il ripiegamento generale di tutto il suo esercito verso Ratisbona per mettersi in salvo a nord del Danubio; il movimento, ordinato tra le ore 17:00 e le ore 18:00 del 22 aprile, si svolse incessantemente durante la notte del 23 aprile, mentre la cavalleria pesante si schierava ad Alteglofsheim per coprire la manovra. Le truppe del IV corpo del generale Rosenberg e del III corpo del generale Hohenzollern dovettero combattere durante la ritirata sotto la pressione del generale Saint-Hilaire che avanzava verso nord e del generale Friant che marciava su Thalmassing; anche la cavalleria pesante francese era in avvicinamento da sud.\nNapoleone raggiunse in serata Eglofsheim dove si incontr\u00f2 con i marescialli Lannes e Massena; dopo aver in un primo tempo deciso di continuare immediatamente l'inseguimento con tutte le sue forze, l'imperatore dovette convenire che le truppe francesi erano troppo stanche, dopo giorni di marce forzate, per riprendere nella notte le operazioni; quindi assegn\u00f2 solo alla cavalleria il compito di proseguire l'azione contro l'esercito austriaco in ritirata. Napoleone ritenne pericoloso affrontare uno scontro notturno; le truppe delle divisioni del generale Morand e del generale Gudin erano esauste e i soldati avevano assoluto bisogno di riposo e di sonno; anche le truppe tedesche del W\u00fcrttemberg erano molto provate.\nA partire dalle ore 19:00 del 22 aprile si accesero violenti scontri di cavalleria a sud di Altglofsheim tra ventinove squadroni austriaci, impegnati dall'arciduca Carlo per coprire la sua ritirata generale e sessantasei squadroni francesi e alleati delle divisioni di cavalleria dei generali Nansouty e Saint-Sulpice; i combattimenti furono molto duri ma la cavalleria austriaca, impegnata in raggruppamenti isolati e priva di artiglieria era molto inferiore alle forze francesi, impiegate in massa e sostenute da diciotto cannoni. Dopo una serie di scontri la cavalleria austriaca venne sopraffatta e dovette ripiegare, mentre un crescente disordine, che coinvolse lo stesso arciduca Carlo, si diffondeva tra le colonne in ritirata verso Ratisbona. L'arciduca ritenne impossibile attestare le sue truppe disorganizzate e demoralizzate sulle colline a sud della citt\u00e0 e quindi durante la notte inizi\u00f2 la ritirata dei reparti a nord del Danubio; oltre al ponte di pietra gli austriaci impiegarono anche un ponte di barche costruito pi\u00f9 a est, e le truppe poterono continuare ad attraversaere il fiume senza essere contrastati dai francesi, sotto la copertura di cinque battaglioni del II corpo e 6\u00a0200 cavalieri. Napoleone arrest\u00f2 durante la notte il suo esercito su una linea da Obersanding ad Alteglofsheim.\nL'imperatore riprese l'inseguimento con tutte le sue forze al mattino del 23 aprile: egli intendeva bloccare la ritirata dell'arciduca a sud del Danubio e completare la vittoria, ma gli avvenimenti furono inizialmente deludenti; gran parte dell'esercito austriaco aveva ormai ripiegato a nord del fiume e il primo attacco francese contro la fortezza di Ratisbona, difesa dalla guarnigione austriaca, fu respinto. Napoleone temeva di rimanere bloccato da un lungo assedio della fortezza e riteneva importante occupare la posizione strategica; egli quindi sollecit\u00f2 con energia la rapida ripresa degli attacchi per conquistare al pi\u00f9 presto Ratisbona; il maresciallo Lannes fu incaricato di guidare l'assalto decisivo. Durante questa fase dei combattimenti Napoleone fu lievemente ferito a un piede e si diffusero tra le truppe voci di un suo grave ferimento; l'imperatore quindi, per tranquillizzare i suoi uomini, decise di mostrarsi e cavalc\u00f2 tra le linee, suscitando il consueto entusiasmo dei soldati. Il maresciallo Lannes guid\u00f2 personalmente l'attacco finale alla fortezza di Ratisbona; dopo due tentativi falliti della divisione del generale Morand, il maresciallo spron\u00f2 energicamente le truppe e si mostr\u00f2 audacemente in prima linea; i soldati riuscirono finalmente a entrare nella citt\u00e0 e la guarnigione austriaca si arrese.\nTuttavia la brillante riconquista di Ratisbona non modific\u00f2 la situazione strategica globale; l'esercito austriaco aveva ormai ripiegato in Boemia e aveva due giorni di vantaggio sull'armata francese; l'arciduca Carlo era sfuggito alla distruzione, anche il maresciallo Massena non era riuscito con il IV corpo a occupare i ponti di Straubing. Napoleone dovette concludere che la sua manovra non aveva raggiunto un risultato decisivo e che la guerra sarebbe continuata.\nDopo avere in un primo momento ipotizzato di seguire l'arciduca a nord del Danubio e ricercare una battaglia decisiva in Boemia, il 29 aprile Napoleone decise invece di rimanere a sud del fiume e marciare contro il raggruppamento austriaco del generale Hiller che si stava ritirando a est di Landshut, e quindi dirigere verso Vienna. Egli riteneva importante occupare la capitale nemica e soprattutto considerava decisivo per ragioni strategiche raggiungere una posizione centrale mantenendo separati l'esercito dell'arciduca Carlo, ritornato sconfitto e demoralizzato in Boemia, e le truppe dell'arciduca Giovanni che stavano ripiegando dall'Italia verso nord, inseguiti dall'armata d'Italia del principe Eugenio di Beauharnais.\nBilancio e conseguenze.\nAnche se l'esito della cosiddetta \"campagna dei Quattro giorni\" non fu decisivo e la guerra sarebbe continuata ancora a lungo con alterne vicende, la fase dei combattimenti in Baviera culminati nella battaglia di Eckm\u00fchl \u00e8 stata considerata da alcuni storici una delle pi\u00f9 brillanti dimostrazioni di Napoleone delle sue doti di condottiero, della sua capacit\u00e0 strategica e della sua magistrale abilit\u00e0 nel movimento coordinato di grandi masse di truppe; anche l'imperatore si mostr\u00f2 orgoglioso della sua attivit\u00e0 in questo periodo della sua carriera militare. Appena arrivato sul campo di battaglia, Napoleone cambi\u00f2 in poche ore la situazione, galvanizz\u00f2 le sue truppe, in parte composite e inesperte, e inflisse una serie di sconfitte all'esercito nemico. L'arciduca Carlo venne ripetutamente sorpreso e si mostr\u00f2 indeciso e timoroso; l'esercito austriaco venne frantumato in due gruppi separati a nord e a sud del Danubio, e perse nel complesso oltre soldati tra morti, dispersi e prigionieri, di cui ad Abensberg il 19 aprile e solo il 22 aprile a Eckm\u00fchl.\nNapoleone elogi\u00f2 i soldati e anche i suoi luogotenenti, in particolare il maresciallo Lannes e il maresciallo Massena dimostrarono la solita combattivit\u00e0, il generale Saint-Hilaire si merit\u00f2 l'encomio personale dell'imperatore, mentre il maresciallo Davout, per gran parte della battaglia isolato dal grosso delle forze francesi, ricevette, per la grande abilit\u00e0 tattica mostrata, il titolo di \"principe di Eckm\u00fchl\".\nL'arciduca Carlo rimase impressionato dalla potenza dell'esercito francese guidato dall'imperatore e, demoralizzato dalla serie di sconfitte, fin dal 23 aprile aveva scritto al fratello Francesco I un messaggio dove, dopo aver parlato di \"met\u00e0 dell'esercito in disfacimento\", sollecitava l'apertura di trattative di pace per salvaguardare la dinastia e lo stato asburgico. Il 28 aprile addirittura l'arciduca scrisse personalmente a Napoleone una lettera in cui si complimentava con enfasi per la rapidit\u00e0 e l'efficacia dell'intervento dell'imperatore nella battaglia e si proponeva come mediatore per il ristabilimento della pace tra i due Stati. Napoleone non prest\u00f2 alcun'attenzione a questo sorprendente messaggio del condottiero nemico."}
{"id": "2407136", "revid": "830939", "url": "https://it.wikipedia.org/wiki?curid=2407136", "title": "Ludwig Stark", "text": "Biografia.\nDa giovane studi\u00f2 filosofia alle Universit\u00e0 di Monaco e di Stoccarda, oltrech\u00e9 musica nella scuola dei Lachner..\nDopo un soggiorno parigino, all'et\u00e0 di ventisei anni fond\u00f2 assieme a Faisst, Lebert, Brachmann, Laiblin, la Scuola di Musica di Stoccarda, che nel 1865 assunse la denominazione di Conservatorio di Stoccarda, dove svolse il ruolo di insegnante di armonia, di canto e di storia della musica.\nTra gli allievi del Conservatorio si pu\u00f2 menzionare Adolf Ruthardt.\nDopo un soggiorno di aggiornamento professionale effettuato in Italia, una volta rientrato in patria, prosegu\u00ec l'insegnamento di teoria musicale.\nStark scrisse numerose opere didattiche e nel 1858 pubblic\u00f2 con Lebert un metodo per pianoforte destinato a grande fortuna (\"Grosse theoretisch-praktische Klavierschule ...\") e che fu tradotto nelle principali lingue europee. \nAssieme a Immanuel Faisst realizz\u00f2 il metodo di canto intitolato \"Liederschule\".\nLudwig Stark fu nominato professore reale nel 1868, e il dott. Onorario Ph. nel 1873, e ebbe molti attri riconoscimenti.\nOltre alla sua attivit\u00e0 di studioso ed editore, Ludwig Stark \u00e8 stato un grande trascrittore della musica per pianoforte solo, in particolare di quella di Schubert. La sua versione del famoso \"Haydn Variations\" di Johannes Brahms rende fedelmente l'originale versione a due pianoforti senza perdite di effetto, realizzando un risultato sia pianisticamente efficace sia musicalmente buono.\nInoltre compose numerosi lieder, un quartetto e pezzi per pianoforte."}
{"id": "2407138", "revid": "270591", "url": "https://it.wikipedia.org/wiki?curid=2407138", "title": "Canon EOS 1Ds Mark III", "text": ""}
{"id": "2407146", "revid": "767487", "url": "https://it.wikipedia.org/wiki?curid=2407146", "title": "Mariano Soriano Fuertes", "text": "Biografia.\nIl suo nome \u00e8 ricordato in quanto \u00e8 stato un pioniere nel campo della musicologia iberica, oltrech\u00e9 uno dei primi creatori della moderna zarzuela.\nFiglio di Indalecio Soriano Fuertes (1787-1851, insegnante, compositore di cappella, di musica sacra, di numerosi inni patriottici e pezzi per banda militare.\nMariano Soriano Fuertes inizi\u00f2 la sua carriera come militare, ma ben presto si dedic\u00f2 interamente alla musica.\nNel 1841 ha fondato, assieme a Joaqu\u00edn Esp\u00edn y Guill\u00e9n, la prima rivista musicale in Spagna, denominata \"Iberia musical y literaria\"; lo stesso anno ha composto e pubblicato con successo una delle prime zarzuela moderne: \"Jeroma la casta\u00f1era\". Quasi contemporaneamente pubblic\u00f2 altre due zarzuela: \"El ventorrillo de Alfarache\" e \"La feria de Santiponce\".\nNel 1843 ha assunto l'incarico di insegnare al Conservatorio di Madrid ed ha pubblicato un libro didattico riguardante il solfeggio.\nLa sua carriera come insegnante \u00e8 proseguita presso il Liceo Musicale di Cordova, quindi a Siviglia, dove ha ricoperto la carica di direttore del Teatro de San Fernando, e infine a Cadice, dove \u00e8 stato direttore di due teatri e dove ha composto un'altra delle sue zarzuela pi\u00f9 famose: \"El tio Caniyitas\"; quest'opera, che contiene elementi folkloristici andalusi, \u00e8 stata rappresentata per la prima volta a Siviglia nel 1849.\nTra le sue attivit\u00e0 si ricorda anche la direzione dell'orchestra dell'opera di Barcellona, del Gran Teatre del Liceuove, dove ha fondato la \"Gaceta musical barcelonesa\". In quegli anni ha compiuto numerosi studi musicologici che hanno dato origine a diverse pubblicazioni pionieristiche, tra le quali segnaliamo la \"Historia de la m\u00fasica espa\u00f1ola desde la venida de los fenicios hasta el a\u00f1o de 1850\" (Storia della musica spagnola dall'arrivo dei Fenici fino al 1850) (1855). \nGli ultimi anni della sua vita li ha trascorsi a Madrid, insegnando al Conservatorio e assumendo varie posizioni politiche.\nMor\u00ec il 26 marzo 1880, quando era consigliere e vice sindaco del consiglio comunale di Madrid."}
{"id": "2407152", "revid": "270591", "url": "https://it.wikipedia.org/wiki?curid=2407152", "title": "Canon EOS 1D", "text": ""}
{"id": "2407154", "revid": "119598423", "url": "https://it.wikipedia.org/wiki?curid=2407154", "title": "Mathilde Wesendonck", "text": "Biografia.\nFiglia del consigliere reale Carl Luckemeyer (1801-1875) e di sua moglie Johanna Stein (1801-1862), trascorse la sua infanzia e giovent\u00f9 a D\u00fcsseldorf, dove ha frequentato la scuola per ragazze altolocate (\"H\u00f6here-T\u00f6chter-Schule\").\nAgnes Luckemeyer, spos\u00f2 il commerciante Otto Wesendonck, che le chiese di cambiare il nome di battesimo in memoria della prima moglie. Anche Otto Wesendonck fu grande ammiratore di Wagner, infatti, dopo averlo conosciuto a Zurigo nel 1852, mise a disposizione del grande compositore un suo cottage sul lago.\nNel 1857 Wagner si infatu\u00f2 di Mathilde; non \u00e8 noto con precisione se la passione fosse reciproca, ma fu sufficiente a ispirare opere fondamentali come \"Tristano e Isotta\".\nL'anno seguente la moglie di Wagner, Minna Planer, intercett\u00f2 una lettera spedita a Mathilde, ragion per cui Wagner abbandon\u00f2 Zurigo, trasferendosi a Venezia.\nMathilde si distinse per la scrittura dei versi delle \"F\u00fcnf Gedichte\", di cui Wagner realizz\u00f2 la musica, che sono costituite da : \"Der Engel\", \"Stehe Still\", \"Schmerzen\", \"Im Treibhaus\", \"Tr\u00e4ume\". \nNel 1865 il giovane Johannes Brahms inizi\u00f2 a frequentare la casa di Mathilde e in seguito rimase in contatto con lei.\nNel 1872 Mathilde si trasfer\u00ec con il marito a Dresda e nel 1882 a Berlino.\nNel 2013 \u00e8 stata fondata la Mathilde Wesendonck Association da Klaus Bitter e Thomas Seidel, dedita alla valorizzazione e allo studio della vita di Mathilde Wesendonck.\nNel 2013-2014, il Bonner Stadtmuseum ha organizzato una mostra sui Wesendonck a Bonn, comprendente le foto di famiglia dei Wesendoncks, e anche il famoso dipinto di Karl Ferdinand Sohn."}
{"id": "2407160", "revid": "767487", "url": "https://it.wikipedia.org/wiki?curid=2407160", "title": "Martin R\u00f6der", "text": " \nBiografia.\nHa studiato musica frequentando la \"Hochschule\" di Berlino.\nSi trasfer\u00ec in Italia, dove riusc\u00ec ad ottenere la direzione dei cori del Teatro Dal Verme (1873-80) a Milano; nella stessa citt\u00e0 si distinse per la fondazione della \"Societ\u00e0 del Quartetto Corale\".\nSuccessivamente ritorn\u00f2 nella sua citt\u00e0 di origine, nella quale inizi\u00f2 la carriera di insegnante di musica al Conservatorio Scharwenka.\nNel 1887, ricevette la carica di insegnante all'Accademia di Musica in Irlanda a Dublino e cinque anni dopo si spost\u00f2 in America, a Boston, per insegnare al locale Conservatorio. \nTra le sue opere principali, si annoverano : \"Pietro Candiano\", \"Giuditta e Vera\"; i misteri \"Santa Maria\" e \"Maria Maddalena\"; le sinfonie \"Azorenfahrt\" e \"Leonore\"; suite orchestrali; musiche da camera.\nTra le sue attivit\u00e0, vi \u00e8 stata la collaborazione con la \"Gazzetta Musicale\" milanese e la pubblicazione \"Dal taccuino di un direttore d'orchestra\"."}
{"id": "2407161", "revid": "72396", "url": "https://it.wikipedia.org/wiki?curid=2407161", "title": "Episodi di Mental", "text": "La prima stagione della serie televisiva Mental \u00e8 stata trasmessa negli Stati Uniti dal 26 maggio al 14 agosto 2009 sul canale Fox.\nIn Italia la stagione \u00e8 stata trasmessa in prima visione assoluta dal 4 giugno al 27 agosto 2009 sul canale satellitare Fox."}
{"id": "2407164", "revid": "115251298", "url": "https://it.wikipedia.org/wiki?curid=2407164", "title": "Episodi di The Replacements - Agenzia sostituzioni", "text": "Questa voce contiene la lista di episodi della serie televisiva animata The Replacements."}
{"id": "2407166", "revid": "125857840", "url": "https://it.wikipedia.org/wiki?curid=2407166", "title": "Pier Giuseppe Sandoni", "text": "Biografia.\nSandoni studi\u00f2 musica sotto la guida di Francesco Antonio Salardi per lezioni di organo e clavicembalo, di Angelo Predieri e Giovanni Bononcini per il contrappunto, e gi\u00e0 all'et\u00e0 di tredici anni suonava come organista a San Giacomo in Bologna.\nNel 1700 fu accolto nell'Accademia Filarmonica, dapprima come suonatore, due anni dopo come compositore e dal 1706 con cariche direttive. Inoltre compose inni e mottetti nelle ricorrenze delle celebrazioni accademiche.\nNel primo decennio del Settecento si distinse per una serie di oratori dedicati alla sua citt\u00e0 e per gli esordi come operista con \"Artaserse\" (Verona, 1709).\nNello stesso anno e fino al 1731, Sandoni ottenne il titolo di maestro di cappella di Antonio Farnese e svolse una intensa attivit\u00e0 come insegnante, avendo come studenti, tra gli altri, Sicinio Pepoli, Angelo Laurenti e Carlo Peretti.\nFu un compositore molto apprezzato ed applaudito per le sue opere nei teatri italiani, tedeschi e austriaci.\nIntorno al 1716 si trasfer\u00ec a Londra, dove per un decennio suon\u00f2 nell\u2019orchestra della Royal Academy of Music, diretta in quegli anni da H\u00e4ndel, e dove conobbe la celebre cantante Francesca Cuzzoni, che spos\u00f2 intorno al 1725.\nPartecip\u00f2 alla polemica sorta fra i sostenitori di H\u00e4ndel e quelli di Bononcini.\nDopo il soggiorno londinese Sandoni si trasfer\u00ec dapprima a Lun\u00e9ville, poi a Monaco di Baviera, a Vienna e infine rientr\u00f2 in Italia, per seguire la tourn\u00e9e della moglie.\nSuon\u00f2 ancora a Londra con l\u2019Opera of the Nobility, prima di separarsi dalla moglie e vivere gli ultimi anni a Bologna attivo soprattutto per le cariche direttive accademiche.\nDal punto di vista musicale, venne paragonato a H\u00e4ndel per le sue grande capacit\u00e0 di improvvisare, per le sue doti tecniche concertistiche e per la qualit\u00e0 delle sue composizioni da camera.\nLui e sua moglie ebbero numerosi nemici, e si ricorda la celebre rivalit\u00e0 di sua moglie con la cantante Faustina Bordoni.\nTra le sue composizioni si annoverano: \"Sonate\" e \"Suite\" per cembalo, \"Minuetti\" e \"Sonate per organo o clavicembalo\", \"Cantate da camera\", Opere, Oratori."}
{"id": "2407178", "revid": "1632387", "url": "https://it.wikipedia.org/wiki?curid=2407178", "title": "Silent Waters", "text": "Silent Waters \u00e8 l'ottavo album del sestetto finlandese Amorphis, pubblicato nel 2007 dalla Nuclear Blast.\nI testi sono la traduzione in inglese di poesie scritte dal poeta finlandese Pekka Kainulainen ed ispirate dal personaggio di Lemmink\u00e4inen del Kalevala.\nCome il suo predecessore \"Eclipse\", le canzoni sono state registrate ai Sonic Pump Studios di Helsinki.\nNel febbraio 2008 l'album ha raggiunto le 15.000 copie vendute nella sola Finlandia, ricevendo il disco d'oro."}
{"id": "2407181", "revid": "1566286", "url": "https://it.wikipedia.org/wiki?curid=2407181", "title": "Walter Maestosi", "text": "\u00c8 principalmente noto per aver doppiato il personaggio di Pap\u00e0 Castoro nell'omonima serie animata.\nBiografia.\nLaureato in giurisprudenza, si diplom\u00f2 nel 1960 all'Accademia nazionale d'arte drammatica e lavor\u00f2 in teatro con noti registi tra cui Silverio Blasi, Guido Salvini, Orazio Costa, Edmo Fenoglio e Mario Landi.\nParticolarmente attivo nella prosa radiofonica, partecip\u00f2 per Radio Rai a pi\u00f9 di mille produzioni fra sceneggiati radiofonici, commedie e programmi culturali di vario genere.\nTenne in Italia e all'estero recital di poesia.\nCome attore televisivo fu interprete di sceneggiati televisivi e commedie trasmesse per la stagione di prosa. Al cinema ebbe ruoli perlopi\u00f9 in spaghetti western e film di guerra.\nVedovo dell'attrice Laura Gianoli (sotto la cui direzione ha inciso in sette CD i trentatr\u00e9 canti dell'inferno dantesco), fu attivo come doppiatore prevalentemente per la S.A.S..\nCon la cantante e attrice Daniela Barra fu il promotore del progetto teatrale dedicato alla poesia \"Narciso ed Eco\".\nCon il soprano Alma Manera ha interpretato e diretto il recital scritto da Corrado Calabr\u00f2 \"T'amo di due amori\"."}
{"id": "2407184", "revid": "88740", "url": "https://it.wikipedia.org/wiki?curid=2407184", "title": "L'ultimo treno per Rock Ferry", "text": "L'ultimo treno per Rock Ferry \u00e8 un romanzo di Douglas Enefer, e pubblicato nel numero 1481 della serie Il Giallo Mondadori il 19 giugno 1977.\nTrama.\nL'ispettore Bawtry \u00e8 incaricato di indagare su un furto avvenuto nella villa dei signori Leeson.\nInterrogando la domestica dei Leeson scopre che essa, la notte del furto aveva visto un giovane e una ragazza dai capelli biondi, su un furgone.\nTempo dopo lo stesso furgone viene trovato in un incidente: si era scontrato con un'automobile piena di soldi. Sull'auto sono stati trovati due morti, ma sul furgone non \u00e8 stato visto nessuno.\nBawtry ritorna dalla domestica, che pochi giorni fa aveva visto lo stesso giovane dell'altra volta entrare in un condominio vicino alla fermata dell'autobus.\nL'ispettore si reca sul posto e scopre i colpevoli: son Jim Makepiece e la sua ragazza, che al momento dell'incidente con la macchina, erano poi fuggiti in campagna.\nIntanto la polizia si sta chiedendo cosa ci facessero tutti quei soldi sulla macchina.\nSi pensa che sarebbero stati usati per comprare delle partite di cannabis, visto che l'informatore della polizia, Smiler Dobie, aveva sentito girare voci di presunti arrivi della droga.\nL'ispettore Bawtry, mentre interroga l'allibratore Charly Laurent, scopre che quando lui (l'ispettore) gli parla di cannabis, Laurent si agita ma in modo poco percettibile.\nQuesto fatto viene notato per\u00f2 dagli occhi attenti dell'ispettore.\nEgli allora da il compito al sergente Barron di sorvegliare Charley.\nIl sergente viene per\u00f2 trovato in compagnia di una donna, che risulta essere Laura Laurent, la moglie di Charley.\nDopo un po' di tempo viene trovato morto Charley Laurent. Sua moglie era andata a teatro e quando\naveva rincasato aveva trovato morto il marito con un coltello nella schiena. La donna riferisce anche\ndi aver visto una macchina, una Mini blu, con una targa che iniziava per K, che stava andando via dalla casa in cui era\navvenuto il delitto.\nLaura Laurent dice che la signora Gillian Hallsworth avrebbe una macchina simile.\nQuesta signora aveva lavorato con Charley Laurent.\nL'ispettore Bawtry si reca da lei: la macchina corrisponde alla descrizione fatta da Laura. Dopo alcune indagini Bawtry scopre che le impronte sull'arma del delitto corrispondono a quelle della signora Hallsworth.\nTutto questo basterebbe per incriminarla ma Gillian dice che le manca un coltello: Bawtry allora scopre che le \u00e8 stato rubato.\nL'ispettore controlla anche il contachilometri della sua mcchina: segna 39.590. Gillian dice di essere andata dal meccanico.\nBawtry si reca sul posto e scopre che quando avevano controllato l'auto della signora il contachilometri segnava 39.583\nLa distanza dalla rimessa alla casa di Gillian \u00e8 di 7\u00a0km: perci\u00f2 la signora non avrebbe potuto andare dai Laurent e poi tornare indietro: non \u00e8 lei la colpevole.\nL'ispettore esamina una stanza nella casa di Charley: \u00e8 vuota ma sul pavimento ci sono spazi che non sono polverosi. Questo fatto insospettisce Bawtry che viene a sapere da Gillian che Charley aveva in mente di ricevere almeno trentamila sterline.\nBawtry capisce allora che Charley doveva vendere delle partite di cannabis, che erano state nascoste nella stanza: ecco perch\u00e9 c'erano spazi piuttosto puliti.\nLa polizia viene successivamente a sapere da Smiler Dobie, l'informatore della polizia, che un certo Frank Lenner avrebbe potuto comprare la droga. Dobie dice all'ispettore Bawtry l'hotel dove presumibilmente alloggia Lenner.\nBawtry si reca da Makepiece, che una volta gli aveva accennato d aver visto un uomo che diceva di essere un poliziotto in compagnia di una donna. Vengono descritte le due persone: sono il sergente Barron e Laura Laurent.\nBawtry incarica allora a un agente di sorvegliare Barron. Poi si reca nell'hotel dove vede Lenner incontrarsi con Laura; ascolta una loro conversazione e capisce tutto: \u00e8 stato il sergente Barron a uccidere Charley, con la complicit\u00e0 di Laura, per rubargli la cannabis.\nMa Laura, una volta incontrato Lenner, insieme a lui aveva deciso di tradire Barron, rubandogli la cannabis e fuggendo insieme a Lenner.\nBawtry allora organizza una trappola per incastrare i due criminali: facendo finta di nulla, incarica Barron di andare a Rock Ferry, il paese dove si sarebbero ritrovati Laura e Frank Lenner, in una casa.\nMa a sua insaputa la polizia avrebbe circondato la casa, e avrebbe messo un microchip nell'appartamento, in modo da sentire quello che si sarebbero detti Barron, Lenner e Laura Laurent.\nMa la faccenda prende una piega drammatica: Barron che voleva la sua parte di denaro ricavato dalla vendita della cannabis. ingaggia una lotta con Lenner, perch\u00e9 costui non glieli vuole dare; ma Lenner estrae una pistola e fa fuoco su Barron, che muore.\nIn quel momento sopraggiunge la polizia, che arresta Lenner e Laura"}
{"id": "2407185", "revid": "830939", "url": "https://it.wikipedia.org/wiki?curid=2407185", "title": "Nicolaus Adam Strungk", "text": "Biografia.\nSi \u00e8 appassionato alla musica grazie al padre, Delphin Strungk (1601-1694), compositore e organista a San Marco di Braunschweig, che gli diede le prime lezioni.\nStrungk all'et\u00e0 di dodici anni suon\u00f2 come organista alla Magnuskirche, a Braunschweig, prima di perfezionare le sue conoscenze musicali frequentando l'Universit\u00e0 Helmstadt.\nAll'et\u00e0 di vent'anni entr\u00f2 come primo violino nelle orchestre di Celle, di Hannover e di Amburgo (1678), localit\u00e0 nella quale assunse il ruolo di direttore della musicalit\u00e0 municipale e dove compose le sue prime opere.\nIn quegli anni si esib\u00ec a Vienna davanti all'imperatore Leopoldo I.\nIntorno al 1675 effettu\u00f2 un soggiorno in Italia per accompagnare il principe eletto Ernesto Augusto, durante il quale ebbe l'occasione di incontrare Arcangelo Corelli, facendosi apprezzare favorevolmente per le sue personali tecniche strumentistiche e in particolar modo per l'utilizzo peculiare della scordatura.\nAll'et\u00e0 di quarantotto anni divenne vice maestro di cappella a Dresda, e cinque anni dopo ottenne l'incarico di maestro di musica di corte succedendo a Carlo Pallavicini, che mor\u00ec lasciando un'opera incompiuta che Strungk complet\u00f2.\nStrungk lavor\u00f2 a Dresda in una fase storica di divergenze fra i musicisti tedeschi e i musicisti italiani, dato che questi ultimi non sempre accettarono la sua direzione.\nNel biennio 1692-1693 Strungk coordin\u00f2 i lavori di costruzione di un teatro d'opera a Lipsia, che fu inaugurato l'8 maggio 1693, con l'opera di Strungk \"Alceste\", adattata dall'originale di Aurelio Aureli. \nLe sue figlie, Philippine ed Elisabeth, furono due delle principali cantanti del teatro di Lipsia dal 1705 al 1709.\nDopo il buon successo della sua opera \"Alceste\", Strungk si dedic\u00f2 soprattutto alla composizione, facendo rappresentare sedici opere a Lipsia e un oratorio a Dresda."}
{"id": "2407186", "revid": "5165", "url": "https://it.wikipedia.org/wiki?curid=2407186", "title": "SMBus", "text": ""}
{"id": "2407189", "revid": "33689", "url": "https://it.wikipedia.org/wiki?curid=2407189", "title": "Levio", "text": "Biografia.\nPrecursore della corrente dei \"poetae novi\", fu il pi\u00f9 significativo tra i preneoterici.\nNon si conosce alcun particolare della sua vita; la sua attivit\u00e0 \u00e8 tuttavia collocabile al principio del I secolo a.C., dal momento che in un frammento della sua opera riportato da Aulo Gellio nelle sue \"Noctes Atticae\" egli faceva riferimento ad una \"lex Licinia\" promulgata nel 103 a.C. per limitare il lusso dei banchetti nuziali e di altre feste.\nOpere.\nA differenza di Quinto Lutazio Catulo e dei poeti della sua cerchia, che si erano limitati a comporre brevi \"carmina\" di carattere personale, Levio si ciment\u00f2 nella narrazione erotico-mitologica in versi, tipica della letteratura ellenistica alessandrina. Scrisse dunque degli \"Erotopaegnia\" (\"Scherzi d'amore\") in pi\u00f9 libri: l'opera narrava gli amori di alcuni personaggi del mito, quali Elena, Ettore e Andromaca, le Sirene, Circe, Adone, Alcesti, Protesilao e Laodamia, ed era infatti formata da pi\u00f9 componimenti poetici, quali l'\"Adonis\", i \"Centauri\", l'\"Helena\", l'\"Ino\", la \"Protesilaudamia\" e la \"Sirenocirca\".\nOltre alla predilezione per la materia amorosa, tipica della letteratura alessandrina, dal titolo dell'opera di Levio risulta chiara anche la concezione della poesia come raffinato e leggero \"lusus\", che precorre la poetica di Gaio Valerio Catullo e dei \"neoteroi\". Degli \"Erotopaegnia\" sono giunti ad oggi quasi trenta frammenti, per un totale di circa cinquanta versi; essi mostrano la ricerca di una lingua colta e raffinata, che si esplica nella presenza di termini particolarmente rari e di diminutivi leziosi e nella ricerca di novit\u00e0 formali. Parimenti, le variazioni metriche: infatti, si registra nell'opera la presenza di dimetri giambici, dimetri anapestici, versi dattilici, anacreontici, ionici \"a maiore\", coliambi ed enedecasillabi e la creazione di termini composti e neologismi, quali i titoli \"Protesilaudamia\" o \"Sirenocirca\", sono il segnale di uno sperimentalismo linguistico che sarebbe poi stato alla base dell'opera dei \"poetae novi\". \u00c8, altres\u00ec, nota la composizione anche di \"carmina\" figurati, come \"Phoenix\", in cui il componimento era disposto a formare il disegno delle ali di una fenice.\nLevio non godette di grande fama presso gli altri autori antichi di epoca classica, e infatti non fu nominato da Publio Ovidio Nasone nell'elenco dei poeti erotici presente nel secondo libro dei \"Tristia\". Non \u00e8 chiaro se a lui si riferisse Gaio Svetonio Tranquillo, che nel \"De grammaticis\" parl\u00f2 di un tale Levio Melisso. Maggiore interesse suscit\u00f2 invece la sua opera presso gli autori del II secolo d.C., animati dall'interesse erudito per le antichit\u00e0 della letteratura latina, quali Marco Cornelio Frontone, Gellio e Apuleio, che parl\u00f2 di Levio come di un autore che aveva riscosso, in vita, un certo successo."}
{"id": "2407190", "revid": "1544050", "url": "https://it.wikipedia.org/wiki?curid=2407190", "title": "Rocco Rodio", "text": "Biografia.\nCamillo Maffei lo descrisse, in una lettera risalente al 1563, come un famoso maestro, mentre Scipione Cerreto, nel suo trattato \"Prattica musica\" del 1601 lo indicava come uno fra i pi\u00f9 quotati compositori del suo tempo residenti a Napoli; G. L. Rossi nell\"'Organo dei cantori\" (1613) lo descriveva \u00abmusico eccelentissimo a nostro tempo\u00bb.\nNon tutti gli storici concordano sulle origini di Rodio e qualcuno sostiene che la sua origine sia slava e la sua citt\u00e0 natale sia Bar. \nLui stesso, nella dedica dell'opera \"Missarum decem liber primus\" destinata ad Sigismondo II Augusto di Polonia, afferm\u00f2 di essere un \u00abBarensis humilis vassalus\u00bb, e per questo gli storici della musica ipotizzano che fosse nato da genitori italiani a Bar, oppure che si dicesse barense solo per cortigianeria, o che sia nato a Bari come afferma l\u2019edizione del \"Missarum decem liber primus Rocchi Rodii civitatis Barensis\", pubblicato a Roma nel 1562. \nSono pi\u00f9 sicure le notizie riguardanti il suo soggiorno napoletano, dato che il 23 agosto 1571, nella chiesa parrocchiale di Santa Maria a Piazza, fu battezzata la figlia Lucrezia, avuta dalla moglie Cornelia Stella, sorella dell'organista Scipione; padrino di battesimo fu il liutista Fabrizio Filomarino. Nel 1575 nacque il suo secondo figlio, Vincenzo, che si spos\u00f2 a Bari nel 1596.\nAi suoi esordi risalirono due villanelle incluse nella \"Corona delle napolitane a 3 e 4 voci\" (Venezia, 1570), curata da Marc\u2019Antonio Mazzone, alle quali seguirono tre anni dopo le musiche sacre intitolate \"Psalmi ad vesperas [...] quae vulgus falso bordone appellat\" a quattro voci, dedicate a due religiose nobili.\nNel 1575 Gioseppe Cacchi pubblic\u00f2 a Napoli il \"Libro di ricercate a quattro voci\" di Rodio dedicato ad una nobile famiglia sorrentina, che si caratterizz\u00f2 per la scrittura in partitura su quattro pentagrammi anzich\u00e9 nella intavolatura tradizionale.\nNel 1587 Rodio pubblic\u00f2 a Napoli e a Venezia il \"Secondo libro di madrigali a 4 voci\", in cui furono inseriti\nmadrigali di Luigi Tansillo e Battista Guarini. \nRodio deve la sua fama, soprattutto alle \"Regole per far contrappunto solo e accompagnato nel canto fermo\" (prima stampa nel 1600).\nRodio fu un virtuoso del contrappunto e tra le sue composizioni, si ricordano madrigali e una messa \"plurium facierum\" a 4 voci."}
{"id": "2407192", "revid": "1543377", "url": "https://it.wikipedia.org/wiki?curid=2407192", "title": "Robert Volkmann", "text": "Biografia.\nFiglio di un direttore musicale religioso, dal quale impar\u00f2 a suonare, sin da piccolo, l'organo, il pianoforte, il violoncello ed il violino.\nNel 1832 Volkmann entr\u00f2 nel Ginnasio di Freiberg con l'intenzione di seguire il corso di formazione come maestro. Successivamente si rec\u00f2 a Lipsia per studiare con Carl Becker; proprio a Lipsia incontr\u00f2 Robert Schumann, che lo incoraggi\u00f2 a continuare gli studi. \nIncominci\u00f2 subito ad insegnare canto alla scuola di musica praghese, e nel 1841 si spost\u00f2 a Budapest, dove visse quasi tutta la sua vita fino alla morte.\nNella capitale ungherese dedic\u00f2 gran parte del suo tempo alla composizione, all'insegnamento di armonia e di contrappunto all'Accademia Nazionale di Musica, alle collaborazioni giornalistiche con l\"'Allgemeine Wiener Musikzeitung\".\nNel 1848 divent\u00f2 direttore corale e organista alla sinagoga ebrea e all'inizio degli anni 50 dell'Ottocento ottenne il primo successo come compositore con il suo secondo \"Trio di pianoforte\". Dal 1854 al 1858 Volkmann soggiorn\u00f2 a Vienna, prima di ritornare a Budapest, dove trascorse il resto della sua vita. \nNegli anni 60 dell'Ottocento godette di un crescente riconoscimento internazionale e cre\u00f2 molte delle sue opere pi\u00f9 importanti.\nNel 1875 Volkmann assunse il ruolo di professore di composizione all'Accademia di Stato di Budapest, carica che mantenne fino alla sua morte.\nVolkmann \u00e8 stilisticamente classificato tra Robert Schumann e Johannes Brahms, con i quali \u00e8 stato un amico personale. Il punto di partenza della sua opera, tuttavia, \u00e8 costituito da Wolfgang Amadeus Mozart, Joseph Haydn e Ludwig van Beethoven. In alcuni casi, si possono trovare elementi \"ungheresi\" e influenze individuali della nuova scuola tedesca. Volkmann preferiva comporre pezzi per pianoforte e canzoni, ma si \u00e8 dedicato anche a opere di grande formato. \nDei suoi sei \"Quartetti d'archi\", gli ultimi tre sono molto pregevoli e il suo secondo \"Trio per piano\" \u00e8 stato molto apprezzato dalla critica musicale e dai suoi amici Johannes Brahms e Franz Liszt. \nQuasi tutte le composizioni di Volkmann sono per pianoforte, tra le quali si annoverano: 2 sinfonie, 3 serenate per orchestra e archi, 6 quartetti per archi, 2 ouverture per orchestra, Rapsodia per pianoforte e violino, musica sacra e lieder.\nOpere principali.\nMusica vocale.\nLieder"}
{"id": "2407196", "revid": "1543377", "url": "https://it.wikipedia.org/wiki?curid=2407196", "title": "Mercedes-Benz W10", "text": "La sigla W10 identifica una famiglia di autovetture di lusso prodotte dal 1929 al 1934 dalla Casa tedesca Mercedes-Benz.\nProfilo e caratteristiche.\nLa nascita della serie \"W10\" coincise storicamente con il passaggio di consegne tra l'uscente Ferdinand Porsche ed Hans Nibel, gi\u00e0 alla Benz fin dal lontano 1904 ed anche presidente di quest'ultima. Il progetto iniziale da cui sarebbe nato il primo modello della famiglia \"W10\" fu opera di Ferdinand Porsche, poich\u00e9 di Porsche era il progetto da cui nacque la Typ 350 W09, vettura che avrebbe lasciato in eredit\u00e0 alle \"W11\" il telaio e gran parte della meccanica. Ma per passare di fatto dalla \"W09\" alla \"W10\", lo stesso progetto sarebbe stato ripreso e completato da Hans Nibel.\nLa serie di modelli \"W10\" \u00e8 una serie piuttosto articolata: tale famiglia di modelli ha avuto il suo capostipite in un modello molto simile alla \"Typ 350 W05\" che andava a sostituire. La stessa famiglia \"W10\" ha terminato la sua carriera con una vettura analogamente simile al successivo modello della piccola famiglia Mercedes-Benz Typ 380 W22 che avrebbe visto la luce nella seconda met\u00e0 del 1934.\nQuesti modelli erano noti anche con il nome di \"Mannheim\", dal luogo in cui venivano assemblati, ed anche per commemorare la vecchia Casa automobilistica in cui Hans Nibel ha militato per decenni. Com'era consuetudine all'epoca, i modelli \"W10\" venivano commercializzati sia con un numero di tre cifre che indicava la cilindrata (per esempio \"Typ 350\"), sia con la classica sigla che indicava i cavalli fiscali e la potenza effettiva (per esempio \"14/70 PS\").\nTali modelli sono stati inizialmente proposti dalla Casa tedesca con carrozzerie torpedo e limousine, ma in seguito si sono aggiunte anche la versione cabriolet e la pi\u00f9 sportiveggiante versione roadster. Naturalmente vi era anche la possibilit\u00e0 per il cliente di carrozzare l'autotelaio nudo a proprio piacimento presso i carrozzieri in voga all'epoca.\nLa famiglia \"W10\" era composta di 6 modelli, uno dei quali non portava la sigla \"W10\", bens\u00ec era invece noto come W19, ma era di fatto strettamente imparentato con gli altri modelli, per cui viene sempre incluso nella produzione \"W10\".\nAlla fine del 1933, la gamma \"W10\" includeva un solo modello, la \"Typ 370 W10\": in quello stesso periodo, venne introdotta la Typ 380 W22, che avrebbe sostituito i modelli della serie \"W10\".\nDi seguito vengono mostrati pi\u00f9 in dettaglio i sei modelli appartenenti alla famiglia \"W10\".\nTyp 350 14/70 PS.\nQuesta era la denominazione della prima vettura appartenente al progetto \"W10\". Tale vettura, prodotta a Mannheim, faceva sfoggio di una grande eleganza ed andava a porsi a met\u00e0 gamma, tra le pi\u00f9 grandi 460 N\u00fcrburg e le pi\u00f9 piccole 200 Stuttgart. La \"14/70 PS\" rappresentava l'anello di congiunzione tra la \"Typ 350 W09\" ed il resto della famiglia \"W10\" che sarebbe arrivata in seguito. La vettura era infatti equipaggiata con un motore strettamente derivato dal 3.5 litri M09 utilizzato sulla \"350 W09\". Tale motore, denominato M10, era di fatto una versione leggermente aggiornata del precedente, con potenza massima portata a 70 CV. La \"Typ 350 W10\" raggiungeva una velocit\u00e0 massima di 95\u00a0km/h, non eccezionali neppure per l'epoca.\nIl telaio della \"Typ 350 W10\" era in lamiera d'acciaio, con sospensioni ad assale rigido e molle a balestra. Il cambio era invece a 3 marce, mentre i freni erano a tamburo sulle quattro ruote.\nI prezzi di listino erano compresi tra 10.800 e 15\u00a0000 marchi, ma chi voleva poteva acquistare il solo autotelaio ad 8.300 marchi per poi carrozzarlo altrove.\nLa Typ 350 14/70 PS Mannheim \u00e8 stata prodotta dal 1929 al 1931 in soli 65 esemplari, una cifra tutt'altro che incoraggiante, dovuta tra l'altro alle scarse prestazioni.\nTyp 370 15/75 PS.\nPer questo motivo, nell'ottobre del 1929, la \"Typ 350 W10\" \u00e8 stata affiancata ed in seguito sostituita dalla Typ 370 15/75 PS Mannheim, la pi\u00f9 longeva tra i 6 modelli costituenti la famiglia \"W10\". Tale modello era equipaggiato dal motore M10 II, ossia un'evoluzione del precedente 3.5 litri. Stavolta la cilindrata era di 3.7 litri e la potenza massima raggiungeva 75 CV. Le prestazioni migliorarono, anche se non di molto, a causa della massa del veicolo, sensibilmente aumentata. La velocit\u00e0 massima raggiungeva i 100\u00a0km/h.\nIl resto della meccanica era grosso modo identico a quanto gi\u00e0 visto sulla \"Typ 350\": tra le variazioni degne di nota vi \u00e8 da segnalare la quarta marcia con funzione di overdrive, la frizione monodisco a secco (prima era multidisco) e l'impianto frenante con servofreno.\nNonostante le prestazioni ancora non eccezionali, la \"Typ 370 W10\" ottenne un successo migliore: dal 1929 al 1934 furono 1227 gli esemplari prodotti.\nTyp 370K (WK10).\nPer soddisfare le esigenze di quella clientela che voleva maggiori doti di agilit\u00e0 dalla \"Typ 370\", nel 1930 la Casa tedesca lanci\u00f2 sul mercato la Typ 370K, ossia a passo accorciato. La \"370K\" nasceva infatti sul telaio della normale \"Typ 370\", ma con interasse ridotto di 175 mm. Prodotta anch'essa a Mannheim e contraddistinta dalla sigla di progetto \"WK10\", la \"Typ 370K\" condivideva l'intera meccanica con la \"Typ 370\" di base, compreso il motore \"M10 II\" da 75 CV. La velocit\u00e0 massima era di circa 105\u00a0km/h. Fu prodotta fino al 1933 in 213 esemplari.\nTyp 370S (WS10).\nLanciata nel 1931, la Typ 370S ha concretizzato il progetto \"WS10\", mirato alla realizzazione di una versione pi\u00f9 brillante della gamma \"370\". Tale versione nasceva su un telaio dal passo ulteriormente accorciato, per aumentare l'agilit\u00e0 della vettura e per ottenere un significativo risparmio di massa. Tale versione era contemporanea della \"Typ 370K\" e nei primi due anni di produzione utilizzava la stessa identica meccanica di quest'ultima, ma durante il 1933, ultimo anno di produzione, il motore venne portato da 75 a 78 CV. La velocit\u00e0 massima era di 115\u00a0km/h.\nAnche la \"Typ 370S\" venne prodotta a Mannheim e tra il 1930 ed il 1933 ne furono realizzati 183 esemplari.\nTyp 380S (WS10).\nNel 1932 il progetto \"WS10\" giunse ad un'evoluzione: il motore venne incrementato di cilindrata e pass\u00f2 a 3.8 litri. Nacque cos\u00ec la Typ 380S, realizzata nuovamente sul telaio a passo lungo della \"Typ 370\" di base. Il nuovo motore, siglato M19 e forte di 80 CV, confer\u00ec maggior spunto alla vettura, che raggiungeva cos\u00ec una velocit\u00e0 massima di 120\u00a0km/h. Tra le novit\u00e0 meccaniche va segnalato il nuovo cambio a 4 marce con possibilit\u00e0 di ottenere una marcia supplemtare che fungeva da overdrive. La \"Typ 380S\" \u00e8 stata prodotta fra il 1932 ed il 1933 in 94 esemplari.\nTyp 380S (W19).\nContemporaneamente alla \"Typ 380S\" venne sviluppato e realizzato il progetto \"W19\", che diede luogo alla \"Typ 380S W19\", simile alla \"WS10\", ma con motore portato ad 85 CV. Le novit\u00e0 meccaniche pi\u00f9 significative stavano nelle sospensioni, con avantreno a balestra trasversale e retrotreno dotato a ruote indipendenti con bracci oscillanti. L'impianto frenante era ora di tipo idraulico. La velocit\u00e0 massima era di 120\u00a0km/h come nella \"380S WS10\".\nQuesta versione \u00e8 stata prodotta dal 1932 al 1933 in 20 esemplari."}
{"id": "2407198", "revid": "363629", "url": "https://it.wikipedia.org/wiki?curid=2407198", "title": "Canon EOS-1Ds Mark II", "text": "La Canon EOS-1Ds Mark II \u00e8 una fotocamera reflex digitale (DSLR) professionale presentata dalla Canon il 21 settembre 2004. \u00c8 una macchina con sensore a pieno formato ed ha rappresentato il modello di punta Canon EOS fino all'aprile 2007. La risoluzione \u00e8 di 16,7 megapixel su sensore CMOS. Al momento della sua introduzione la EOS-1Ds Mark II aveva il pi\u00f9 alto numero di pixel tra le fotocamere SRL digitali in formato 35\u00a0mm. Come da tradizione Canon per le fotocamere di fascia professionale, \u00e8 estremamente robusta e completamente tropicalizzata.\nSono presenti un sistema autofocus a 45 punti, un pentaprisma fisso che permette di vedere il 100% dell'area inquadrata ed un display LCD da 2\".\nNell'agosto 2007 Canon annuncia il modello successivo: EOS-1Ds Mark III."}
{"id": "2407201", "revid": "123233679", "url": "https://it.wikipedia.org/wiki?curid=2407201", "title": "Raniero Alliata di Pietratagliata", "text": "Biografia.\nRaniero Alliata di Pietratagliata era figlio di Luigi Alliata, riconosciuto nel 1903 Principe del Sacro Romano Impero, dei Duchi di Pietratagliata (ramo cadetto dei principi di Villafranca) e di Bianca Notarbartolo di Villarosa.\nMolto nota \u00e8 la sua collezione di insetti, comprendente quasi 90.000 esemplari suddivisi in ordini e famiglie per un totale di quasi 3.000 specie raccolte in Sicilia. La collezione, consta di 465 scatole entomologiche, \u00e8 custodita presso il Museo Regionale di Storia Naturale di Terrasini (PA) \nLa sua fama di \"mago nero\" , al pari del suo interesse per l'occultismo, la teosofia, lo spiritismo e i fenomeni paranormali lo accompagneranno fino alla morte, dandogli la fama di principe mago.\nNonostante il suo nome sia poco conosciuto, \u00e8 stato una figura di riferimento per almeno due generazioni di intellettuali siciliani, fra cui Giuseppe Tomasi di Lampedusa, Lucio Piccolo, Gioacchino Lanza Tomasi e Bent Parodi.\nIl suo interesse per le discipline occulte, l'esoterismo e la teosofia non devono sorprendere: esse erano diffuse negli ambienti aristocratici palermitani di inizio novecento, a cui prenderanno parte lo stesso Giuseppe Tomasi di Lampedusa e i fratelli Piccolo. \nAbit\u00f2 a Villa Alliata di Pietratagliata in via Serradifalco a Palermo, gioiello del neogotico palermitano, fatta costruire dal padre su progetto dell'architetto Francesco Paolo Palazzotto (Palermo 1849-1915).\nLa villa \u00e8 stata abitata da Raniero Alliata (dalla quale dal 1925 quasi non usc\u00ec pi\u00f9, dopo una forte perdita al gioco) fino alla morte, avvenuta nel 1979."}
{"id": "2407203", "revid": "110157", "url": "https://it.wikipedia.org/wiki?curid=2407203", "title": "Freital", "text": "Freital \u00e8 una citt\u00e0 della Sassonia, in Germania.\nAppartiene al circondario della Svizzera Sassone-Monti Metalliferi Orientali.\nFreital si fregia del titolo di \"Grande citt\u00e0 circondariale\" (\"Gro\u00dfe Kreisstadt\")."}
{"id": "2407205", "revid": "287204", "url": "https://it.wikipedia.org/wiki?curid=2407205", "title": "Trabea (poeta)", "text": "La sua opera \u00e8 per interamente perduta, se si eccettuano gli unici due frammenti noti, tramandati da Cicerone. \nViene ricordato dall'erudito Volcacio Sedigito che, nella prima met\u00e0 del I secolo a.C., include Trabea all'ottavo posto del suo particolare canone dei maggiori autori comici latini. Nel canone, tramandatoci dalle \"Notti attiche\" di Aulo Gellio, Trabea occupa l'ottavo posto, precedendo Luscio ed Ennio."}
{"id": "2407207", "revid": "24485574", "url": "https://it.wikipedia.org/wiki?curid=2407207", "title": "Quinto Trabea", "text": ""}
{"id": "2407212", "revid": "2929", "url": "https://it.wikipedia.org/wiki?curid=2407212", "title": "Giga (danza)", "text": ""}
{"id": "2407213", "revid": "2034231", "url": "https://it.wikipedia.org/wiki?curid=2407213", "title": "Harold French Dodge", "text": "\u00c8 stato uno dei fondatori del controllo statistico di qualit\u00e0.\nBiografia.\nNel 1916 Dodge consegue la laurea in electrical engineering presso il Massachusetts Institute of Technology e nel 1922 il master in fisica e matematica presso l'Universit\u00e0 di Columbia.\nDal 1958 al 1970 Dodge \u00e8 professore di matematica statistica applicata presso lo \"Statistics Center of the Graduate School at Rutgers\". Nel 1961-1962 \u00e8 consulente per la qualit\u00e0 presso la NASA.\nNel 1971 viene insignito dello \"Samuel S. Wilks Award\" dalla American Statistical Association."}
{"id": "2407217", "revid": "767487", "url": "https://it.wikipedia.org/wiki?curid=2407217", "title": "Collars and Cuffs", "text": "Collars and Cuffs (in italiano: \"Stanlio lavandaio\") \u00e8 un cortometraggio muto del 1923 diretto da George Jeske e prodotto da Hal Roach con Stan Laurel.\nIl cortometraggio fu pubblicato il 1\u00ba luglio 1923.\nTrama.\nStanlio lavora presso una grande lavanderia, per\u00f2 d\u00e0 molti grattacapi al responsabile del suo settore, visto che crea scompiglio fra le lavandaie, essendosi strappato i pantaloni nella parte del sedere. Il direttore va su tutte le furie e lo manda a lavorare nella pressa asciugapanni, ma Stanlio involontariamente si attacca ad un nastro trasportatore e finisce al piano superiore della lavanderia, dove si mette a giocare a poker con gli inservienti. Giunge anche il responsabile per unirsi alla bisca, ma appena vede Stanlio lo insegue per tutta la lavanderia per dargli una lezione come si deve. Stanlio riesce sempre a sfuggire e finge di mettersi a lavorare seriamente: aziona cos\u00ec la frizione dell'enorme macchina lavapanni, che nel frattempo era in manutenzione per un guasto e un operaio ci stava lavorando dentro. Stanlio la mette in moto e la macchina rigetta sul pavimento un'enorme quantit\u00e0 d'acqua mista a sapone. Le cose si complicano ancora di pi\u00f9 quando un ladro deruba un cliente e viene inseguito dalla polizia fino all'interno della lavanderia, terminando in un parapiglia generale."}
{"id": "2407218", "revid": "228587", "url": "https://it.wikipedia.org/wiki?curid=2407218", "title": "Paul Doktor", "text": "Biografia.\nFiglio di una cantante-pianista, Georgine e del violista Carl Doktor, inizi\u00f2 lo studio del violino all'et\u00e0 di cinque anni con suo padre. Si iscrisse poi al Conservatorio di Vienna dove si diplom\u00f2 nel 1938. Ancora adolescente, inizi\u00f2 una serie di tourn\u00e9e come violinista con la \"Adolf Busch Chamber Orchestra\", ma la svolta della sua precoce carriera giunse quando, per una improvvisa indisposizione del secondo violista, nel giro di alcuni giorni dovette studiare per il nuovo strumento, un Quintetto di Mendelssohn che interpret\u00f2 suonando con il quartetto d'archi di Busch. Il risultato fu cos\u00ec entusiasmante che gli venne chiesto di unirsi al Quartetto Busch per l'esecuzione di una serie di Quintetti di Mozart alla Wigmore Hall di Londra. Da allora in poi, Paul Doktor lasci\u00f2 lo strumento che il padre aveva scelto per lui, divenendo il primo violista ad aver vinto, all'unanimit\u00e0, il Primo premio al Concorso internazionale di Ginevra. Egli lasci\u00f2 Vienna nel 1938 e dal 1939 al 1947 fu viola solista con la \"Lucerne Symphony Orchestra\". Nel 1947 si trasfer\u00ec negli Stati Uniti divenendo cittadino americano nel 1952. \nIl suo debutto negli Stati Uniti avvenuto alla Library of Congress di Washington D.C. fu certamente pieno di auspici: \"Da molti anni non si ascoltava un violista cos\u00ec competente nelle sale da concerto degli Stati Uniti\", comment\u00f2 il Washington Post. Da allora, egli inizi\u00f2 ad apparire come solista, in concerti con orchestra e come musicista da camera. Paul Doktor suon\u00f2 con naturalezza passando dalla musica barocca a quella contemporanea. Con Yaltah Menuhin, propose agli ascoltatori statunitensi un concerto di Johann Christoph Friedrich Bach per viola, pianoforte e orchestra, che aveva scoperto a Parigi. Diede la prima esecuzione mondiale del \"Concerto per viola and Orchestra\" di Quincy Porter alla \"Columbia University American Music Festival\" ed incise il \"Concerto per viola e orchestra\" di Walter Piston con la \"Louisville Orchestra\". Suon\u00f2 anche per la BBC la prima mondiale del \"Mediatio di Beornmundo\" di Wilfred Josephs, che riesegu\u00ec poi a New York per la prima americana.\nOltre che alla carriera di solista, Paul Doktor fu membro fondatore del \"Rococo Ensemble\", del \"New York String Sextet\", del \"The New String Trio\" di New York, con il quale registr\u00f2 diversi Trio di Max Reger e Frank Martin. Un discorso a parte, per la notoriet\u00e0 che ebbe al tempo, va fatto per il \"Duo Doktor-Menuhin\". Esso realizz\u00f2 lunghissime tourn\u00e9e il tutti gli Stati Uniti, giungendo sino in Alaska. Assieme realizzarono anche quattro film televisivi a carattere didattico per la \"National Educational Network\"; questi comprendevano esecuzioni di pagine rare di compositori come Marais, Telemann, Dittersdorf, Beethoven, Schubert, Schumann, Hummel, Berlioz, Brahms e Flackton. Molte di queste epore erano state ristrumentate da Paul Doktor. Paul, assieme a Yaltah, realizz\u00f2 spesso letture dimostrative e seminari per studenti di strumenti ad arco, che tenne alla \"Eastman School of Music\" ed alla University of Missouri.\nQuando non suonava, insegn\u00f2 alla Juilliard School, al \"Mannes College of Music\" e alla New York University. Insegn\u00f2 anche alla \"Philadelphia Musical Academy\" e alla \"Farleigh Dickinson University\" e fu professore ospite al \"Conservatorio di Montreal\". A seguito della sua attivit\u00e0 didattica, gli venne assegnato, nel 1977, il premio \"Artist-Teacher of the Year\", conferito annualmente dalla \"American String Teachers Association\" ad un insegnante che si \u00e8 distinto in sede mondiale."}
{"id": "2407220", "revid": "305248", "url": "https://it.wikipedia.org/wiki?curid=2407220", "title": "The Cotton Club", "text": ""}
{"id": "2407221", "revid": "767487", "url": "https://it.wikipedia.org/wiki?curid=2407221", "title": "Kill or Cure (film 1923)", "text": "Kill or Cure \u00e8 un cortometraggio muto del 1923 diretto da Scott Pembroke e prodotto da Hal Roach che aveva come interprete Stan Laurel.\nTrama.\nUn venditore provvisto di ogni tipo di rimedio per le malattie, gira di strada in strada, di casa in casa per trovare qualche cliente.\nDopo alcuni equivoci insorti in un ospedale per sordo-muti, l'Agente Wire incomincia ad avere esperienza con i clienti: vende un rimedio ad un ubriaco che lo aveva scambiato per una bottiglia di whisky, un altro ad una signora facendole credere che permette al suo canarino di cantare (poi scoprendo che la moneta era falsa!).\nIn seguito, in cambio di soldi, pulisce un'intera automobile usando un altro rimedio, senza per\u00f2 neanche essere pagato.\nL'ultimo cliente della giornata si dimostra un osso duro e fa vedere al nostro venditore cosa fa a tutti i piantagrane che si ritrova tra i piedi, comunque lo fa entrare.\nUn secondo dopo Wire si ritrova a volare e atterrare sopra un cactus, colpito in pieno da una cliente gi\u00e0 incontrata prima nell'ospedale dei sordo-muti, la quale abitava in quella casa.\nDistribuzione.\nIl cortometraggio fu distribuito il 15 luglio 1923.\nIl cortometraggio fu inserito nell'antologia-documentario di Robert Youngson \"Emozioni e risate\", con l'aggiunta di numerosi effetti sonori che resero ancora pi\u00f9 divertente la comica. Viene inserito anche nel film \"L'allegro mondo di Stanlio e Ollio\", sempre diretto da lui, e in un altro diretto da Mack Sennett, \"La bomba comica\"."}
{"id": "2407223", "revid": "181699", "url": "https://it.wikipedia.org/wiki?curid=2407223", "title": "Mu\u015fkara", "text": ""}
{"id": "2407224", "revid": "181699", "url": "https://it.wikipedia.org/wiki?curid=2407224", "title": "Muskara", "text": ""}
{"id": "2407229", "revid": "1448629", "url": "https://it.wikipedia.org/wiki?curid=2407229", "title": "Bene Gesserit", "text": "Il Bene Gesserit (dalla locuzione in latino legale \"quamdiu se bene gesserit\", ovvero \"fino a quando si comporter\u00e0 bene\") \u00e8 una organizzazione di rilevanza sociale, religiosa e politica chiave nell'universo fantascientifico di \"Dune\" di Frank Herbert. \u00c8 descritta come una sorellanza esoterica i cui membri si sottopongono ad un addestramento attraverso lunghi anni di condizionamento fisico e mentale per ottenere poteri e abilit\u00e0 che all'esterno possono facilmente apparire magici. A causa della natura segreta delle loro pratiche e delle loro abilit\u00e0, dall'esterno sono spesso chiamate \"streghe\".\nSono leali solo a s\u00e9 stesse, tuttavia, per conseguire i loro obiettivi ed evitare interferenze esterne, spesso si rivestono di una illusoria lealt\u00e0 nei confronti di altri gruppi o individui.\nAddestrate nella Scuola Madre sul pianeta Wallach IX, in seguito le Bene Gesserit pongono il loro quartier generale in un mondo nascosto conosciuto come \"Casa Capitolare\" nei due ultimi romanzi del ciclo originale (\"Gli eretici di Dune\" e \"La rifondazione di Dune\").\nIl sistema delle Bene Gesserit fu fondato dopo il Jihad Butleriano come scuola di addestramento mentale e fisico per studenti di sesso femminile. L'addestramento si impernia sull'equilibrio tra corpo e mente, ricordando molto da vicino le discipline orientali. Le Bene Gesserit sono capaci di decifrare le emozioni attraverso i segnali somatici e di comandarle tramite , una modulazione del tono vocale che influenza in modo profondo il subconscio di chi la ascolta, fino a soggiogarlo.\nUna Reverenda Madre pu\u00f2 controllare completamente il proprio corpo e la propria mente, utilizzando entrambi in modo spregiudicato al servizio dei fini della Sorellanza, anche in modo letale. Non tutte le Bene Gesserit diventano Reverende Madri: la stragrande maggioranza si limita a salire i primi gradini della scala, ottenendo un addestramento base per poi diventare mogli o concubine di uomini influenti, rimanendo comunque perennemente legate (e con esse i rispettivi mariti o amanti) alla Sorellanza.\nLe Reverende Madri, diventate tali dopo un'ordalia a base di essenza di spezia, la cosiddetta Agonia della spezia, assumono la capacit\u00e0 di risalire lungo la propria discendenza, sommando la propria esperienza personale alla somma di tutte le esperienze delle donne contenute nella storia del proprio patrimonio genetico. Alcune di esse sono anche delle \"veridiche\", ovvero sono in grado di distinguere verit\u00e0 e menzogna sostituendo i dispositivi meccanici vietati dalla Bibbia cattolica orangista; sono perci\u00f2 richiestissime in ambito politico e commerciale.\nIl fine ultimo della Sorellanza \u00e8 evolvere la specie umana verso una forma superiore attraverso una selezione genetica spregiudicata; a questo scopo ha iniziato da tempo immemorabile un piano di 'accoppiamenti programmati' per giungere allo \"Kwisatz Haderach\", \"colui che pu\u00f2 essere in molti luoghi contemporaneamente\", un essere i cui poteri mentali gli consentirebbero di arrivare a concepire pi\u00f9 dimensioni, come quella del tempo e viaggiare mentalmente attraverso di esso.\nLa madre di Paul Atreides, Lady Jessica, faceva parte sia dell'ordine che del programma genetico segreto. Alla fine del primo libro del ciclo di Dune, \u00e8 definitivamente svelato che lo Kwisatz Haderach \u00e8 proprio Paul: ma la scoperta si dimostra essere un micidiale boomerang per la Sorellanza.\nNei millenni successivi all'emergere dello Kwisatz Haderach, il Bene Gesserit soffre di una progressiva decadenza, fino ad essere quasi distrutto dalla setta delle Matres Onorate, specie di caricatura del concetto di Bene Gesserit, emersa dalle nebbie della Dispersione seguita alla scomparsa dell'Imperatore-Dio di Dune."}
{"id": "2407232", "revid": "287204", "url": "https://it.wikipedia.org/wiki?curid=2407232", "title": "Ayre United Association Football Club", "text": "LAyre United Association Football Club \u00e8 una societ\u00e0 calcistica di Andreas, Isola di Man. Milita nella Premier League, la massima divisione del campionato nazionale.\nStoria.\nIl club fu fondato il 10 aprile 1967. Disput\u00f2 il primo campionato di Division Two nella stagione 1967-68, terminata con soli 4 punti conquistati. Tuttavia vinsero la \"Woods Cup\" e la \"Fred Faragher Cup\". Nel corso della loro storia hanno inoltre vinto 4 titoli di seconda divisione. Al termine della stagione 1976-77 hanno ottenuto la promozione in massima serie, ottenendo come migliore risultato il secondo posto conquistato nella stagione 1988-89. Nel 1995-96 ottennero la seconda posizione in seconda divisione, vinta dal Police A.F.C.. Vinsero, invece, la \"Woods Cup\" e la \"Paul Henry Gold Cup\". Nel 2002-03 hanno vinto la \"Manx FA Cup\" battendo per 2-1 il St Georges A.F.C. al The Bowl stadium di Douglas. Nella stagione 2004-05 terminarono in terza posizione l'edizione annuale della Premier League. Classificandosi ultimo al termine della stagione 2008-09 retrocede in Division Two."}
{"id": "2407235", "revid": "116610079", "url": "https://it.wikipedia.org/wiki?curid=2407235", "title": "CHOAM", "text": "La CHOAM (acronimo di \"Combine Honnete Ober Advancer Mercantiles\"), nel fantascientifico Ciclo di Dune dello scrittore Frank Herbert, \u00e8 una corporazione universale per lo sviluppo commerciale, del quale detiene il monopolio, controllata dall'Imperatore e dalle Grandi Case, con la Gilda spaziale ed il Bene Gesserit come soci silenziosi.\nProdotti.\nUno dei pi\u00f9 famosi prodotti che commercia e da cui trae enormi profitti \u00e8 il \"melange\" che si estrae sul pianeta Arrakis e che permette i viaggi spaziali. Per questo motivo si presume che Herbert si sia ispirato all'OPEC (il cartello dei Paesi produttori di petrolio) per descrivere il potere economico detenuto dalla CHOAM. La Casa Atreides, assurta al potere imperiale, ne conquister\u00e0 la maggioranza azionaria assoluta con il 50%+1 dei titoli riuscendo cos\u00ec ad assicurarsene il controllo. La CHOAM \u00e8 la principale corporazione che promuove lo sviluppo tecnologico nell'Universo, nei rigidi limiti imposti dai dettami del Jihad Butleriano che impedisce l'uso di computer e robot.\nSignificato dell'acronimo.\nL'acronimo della CHOAM apparentemente \u00e8 privo di significato, ma in realt\u00e0 \u00e8 formato da varie parole provenienti dall'Inglese (Combine, Advancer, che significano rispettivamente Concordato e Avanzamento, inteso come espansione o crescita), dal Francese (Honnete e Mercantiles, rispettivamente Onesto e Commerciale) e dal Tedesco (Ober, ovvero Comandante o Coordinatore). Riuniti, questi termini formano una frase che pu\u00f2 essere interpretata nel seguente modo: \"Concordato Onesto Coordinatore della Espansione Commerciale\". "}
{"id": "2407237", "revid": "122634311", "url": "https://it.wikipedia.org/wiki?curid=2407237", "title": "Stefano Tempia", "text": "Biografia.\nInizi\u00f2 fin da bambino a studiare musica e violino, sotto la guida del padre Giovanni Battista, capo musica militare. Quindi prosegu\u00ec gli studi sotto la guida di Luigi Felice Rossi, e a poco pi\u00f9 di vent'anni, nel 1853, ricevette l'incarico di maestro di cappella nella collegiata di Trino Vercellese, dove rimase fino al 1859, quando rientr\u00f2 a Torino con il ruolo di violino solista e direttore d'orchestra al Teatro Carignano.\nAll'et\u00e0 di trent'anni divent\u00f2 maestro nella Cappella di Corte. Inizi\u00f2 la carriera di insegnante di violino succedendo al suo maestro Rossi, poi nel 1868 gli venne affidata la cattedra di questo strumento al Liceo Musicale; lasci\u00f2 questa attivit\u00e0 dopo pochi anni per dedicarsi esclusivamente all'insegnamento del canto corale in varie scuole di Torino.\nNel 1875 fond\u00f2 l'Accademia Corale Stefano Tempia.\nFu autore di pi\u00f9 di duecento composizioni; tra le principali, si annoverano una \"Messa solenne\" in occasione della morte di Carlo Alberto, nel 1864, oltre ad altri pezzi di musica religiosa; musiche per orchestra come \"La carovana\"; operette, tra le quali \"Amore e Capriccio\" del 1869 che esordisce al Circolo degli Artisti di Torino; musiche per violino e pianoforte e per canto e pianoforte; un \"Canzoniere delle Scuole e delle Famiglie\".\nSi \u00e8 distinto anche come critico musicale, pubblicando articoli su giornali e riviste, tra cui la \"Gazzetta Piemontese\".\nTra le pubblicazioni, si ricordano \"Studi sulla musicografia\" del 1873, incentrato sulle proposte di aggiornamenti e di miglioramenti nella notazione musicale. \nMor\u00ec nel 1878 per un improvviso malore."}
{"id": "2407238", "revid": "830939", "url": "https://it.wikipedia.org/wiki?curid=2407238", "title": "David Hentschel", "text": "Biografia.\nCome tecnico del suono, ha lavorato ad album molto importanti del rock internazionale, come \"All Things Must Pass\" di George Harrison e \"Goodbye Yellow Brick Road\" di Elton John; si sono avvalsi della sua collaborazione anche artisti come i Genesis, Ringo Starr, i Queen, Marti Webb, Andy Summers, Mike Oldfield, Ronnie Caryl.\nDavid inizia lavorando ai Trident Studios di Londra, dove fa rapidamente carriera; lavora a molti album e suona persino il sintetizzatore in alcune registrazioni di alto livello, come i brani di Elton John \"Rocket Man\", \"Ticking\" e \"\". In quest'ultimo pezzo egli si cimenta al sintetizzatore ARP 2500.\nNel 1974, dopo aver lasciato i Trident Studios, David produce un proprio album, \"Startling Music\", contenente cover dei brani costituenti il primo album di Ringo Starr: esso mette in luce performance di Phil Collins, David Cole, Ronnie Caryl, John Gilbert e dello stesso Starr.\nInoltre, Hentschel inizia una proficua collaborazione con i Genesis, co-producendo i loro album da \"A Trick of the Tail\" del 1976 a Duke del 1980.\nNel 1982 David collabora con il paroliere Don Black nella realizzazione di un brano per Marti Webb (\"I'm Not That Kind of Girl\"), che non riscuote particolare successo nonostante la presenza di Phil Collins alla batteria e di Kiki Dee ai cori. Nel 1983 compone le musiche del film \"Rita, Rita, Rita\"; nel 1985 si trasferisce a Los Angeles, dove fonda dei primi studi MIDI lavorando con la \"Ensoniq\".\nHentschel ha recentemente lavorato agli album di alcune band facenti parte di generi musicali contenenti espliciti richiami a testi, tematiche e professioni di fede cristiane; tra questi gruppi ricordiamo i P.O.D., gli \"Out of Eden\", Jennifer Knapp e i \"Point of Grace\"."}
{"id": "2407239", "revid": "767487", "url": "https://it.wikipedia.org/wiki?curid=2407239", "title": "Gas and Air", "text": "Gas and Air \u00e8 un cortometraggio muto del 1923 diretto da Scott Pembroke e prodotto da Hal Roach con Stan Laurel.\nIl cortometraggio fu distribuito il 29 luglio 1923."}
{"id": "2407240", "revid": "15756", "url": "https://it.wikipedia.org/wiki?curid=2407240", "title": "Jama'at al-Tawhid wa al-Jihad", "text": "La Jam\u0101\u02bfat al-taw\u1e25\u012bd wa al-jih\u0101d (), ossia \"Gruppo Taw\u1e25\u012bd e Jih\u0101d\", \u00e8 stato un gruppo terroristico gihadista e takfirita attivo in Vicino Oriente, fondato e guidato dal 1999 al 2004 da Ab\u016b Mu\u1e63\u02bfab al-Zarq\u0101w\u012b.\nStoria.\nIl gruppo \u00e8 nato in Giordania nel 1999 su iniziativa di Ab\u016b Mu\u1e63\u02bfab al-Zarq\u0101w\u012b, che gi\u00e0 in passato aveva avuto legami col gruppo di \"al-Q\u0101\u02bfida\". Vi fu una iniziale fase preparativa: al-Zarq\u0101w\u012b si rec\u00f2 in Pakistan ed Afghanistan, tra il 1999 ed il 2000, con il compito di addestrare e organizzare quanti pi\u00f9 militanti possibili per \"al-Q\u0101\u02bfida\". Tra il 2001 e il 2002 torn\u00f2 in Vicino Oriente, per permettere al gruppo di espandersi ulteriormente, reclutando militanti in Palestina e in Giordania. Il primo a interessarsi delle sue attivit\u00e0 fu il governo della Germania del Cancelliere Gerhard Schr\u00f6der, che inizi\u00f2 progressivamente a identificare le prime celle terroristiche della \"Jam\u0101\u02bfa\" anche sul suolo tedesco.\nIl gruppo continu\u00f2 a crescere e si spost\u00f2 lentamente dalla Giordania fino in Iraq, a Falluja, dove nel 2004, ormai abbastanza potente, mostr\u00f2 la propria ferocia con la decapitazione del cittadino statunitense Nicholas Berg, ucciso ad Abu Ghraib da al-Zarq\u0101w\u012b in persona. Il gruppo riusc\u00ec ad attirare l'attenzione dei mass media e del governo statunitense, che decise di porre su al-Zarq\u0101w\u012b una taglia di ben 10 milioni di dollari.\nGi\u00e0 in questo periodo l'ambizione di al-Zarq\u0101w\u012b e del suo gruppo era quella di creare un nuovo califfato islamico da proclamare dopo la caduta del regime di Saddam Hussein; attirando l'attenzione di altri gruppi come \"al-Q\u0101\u02bfida\" e \"An\u1e63\u0101r al-Isl\u0101m\". Durante i primi anni della Guerra d'Iraq, gli attacchi della \"Jam\u0101\u02bfa\" contro gli obiettivi statunitensi si intensificarono, sostenuti dai mujaheddin della guerriglia irachena, di cui al-Zarq\u0101w\u012b diriger\u00e0 personalmente alcune operazioni. Alla fine del 2004, con Osama bin Laden che si complimentava con al-Zarq\u0101w\u012b per il suo operato, era ormai noto di come i due terroristi fossero entrati in sintonia; e la \"Jam\u0101\u02bfa\" entr\u00f2 a far parte ufficialmente di \"al-Q\u0101\u02bfida\", assumendo la denominazione di \"Tan\u1e93\u012bm Q\u0101\u02bfida al-Jih\u0101d f\u012b Bil\u0101d al-R\u0101fidayn\" (Organizzazione della base del jih\u0101d nel Paese dei Due Fiumi). In quel periodo, la taglia posta su al-Zarq\u0101w\u012b, raddoppi\u00f2 fino a raggiungere la cifra di 25 milioni di dollari.\nIl \"Tan\u1e93\u012bm Q\u0101\u02bfida al-Jih\u0101d f\u012b Bil\u0101d al-R\u0101fidayn\" sopravvisse fino alla morte di al-Zarq\u0101w\u012b nel 2006, per diventare a quel punto \"Dawlat al-\u02bfIr\u0101q al-Isl\u0101miyya\" (\"Stato Islamico dell'Iraq\"), guidato da Ab\u016b Ayy\u016bb al-Ma\u1e63r\u012b fino anche alla morte di quest'ultimo nel 2010. Gli subentrer\u00e0 allora Ab\u016b Bakr al-Baghd\u0101d\u012b che metter\u00e0 fine all'alleanza con \"al-Q\u0101\u02bfida\", proclamando il 29 giugno 2014 la nascita di un califfato, il cosiddetto Stato Islamico, o \"Da'esh\"."}
{"id": "2407242", "revid": "299827", "url": "https://it.wikipedia.org/wiki?curid=2407242", "title": "Dave Hentschel", "text": ""}
{"id": "2407243", "revid": "287204", "url": "https://it.wikipedia.org/wiki?curid=2407243", "title": "Julius von Wiesner", "text": ""}
{"id": "2407244", "revid": "977364", "url": "https://it.wikipedia.org/wiki?curid=2407244", "title": "HMS Cornwall (56)", "text": "La HMS \"Cornwall\" (Pennant number 56), settima nave da guerra della Royal Navy britannica a portare questo nome, \u00e8 stata un incrociatore pesante Classe County, tipo \"Kent\", della Royal Navy. Venne impostata nei cantieri Devonport di Plymouth il 9 ottobre 1924, varata l'11 marzo 1926 ed entr\u00f2 in servizio l'8 maggio 1928.\nServizio.\nAl momento dell'entrata in servizio nel 1928 la \"Cornwall\" venne assegnata alla zona di operazioni cinese con il 5\u00ba Squadrone incrociatori. Nel 1936 torn\u00f2 in patria avendo terminato il turno di servizio e l'anno successivo venne sottoposta ad un ammodernamento a Chatham. Nel 1938, alla fine dei lavori, venne inquadrata nel Secondo Squadrone Incrociatori della Home Fleet. Nel 1939 venne nuovamente trasferita in Cina, Presso il 5\u00ba Squadrone Incrociatori.\nNel settembre, allo scoppio della Seconda guerra mondiale, venne trasferita nell'Oceano Indiano come parte della Forza \"I\", con base a Ceylon. Il 5 ottobre seguente partecip\u00f2 alla caccia alla \"corazzata tascabile\" tedesca \"Graf Spee\".\nTra l'8 ed il 14 febbraio 1940 venne tirata in secco a Simon's Town in Sudafrica. Nel mese di agosto ebbe compiti di scorta a convogli da Freetown. Il 25 del mese il convoglio WS-2 giunse in Sudafrica con trasportando tre Reggimenti corazzati dirette a rinforzare la Settima divisione corazzata in Medio Oriente e la Seconda Brigata dell'Africa Occidentale proveniente da Mombasa e in trasferimento per partecipare alla campagna d'Abissinia. Il convoglio, composto di 14 navi, si divise in due tronconi diretti a Citt\u00e0 del Capo e Simon's Town. Nel mese di settembre intercett\u00f2 insieme alla \"Delhi\" l'incrociatore francese \"Primauguet\" insieme alla nave cisterna \"Tarn\" nel porto di Libreville, avanguardie di una forza pi\u00f9 ampia diretta a ristabilire l'autorit\u00e0 della Francia di Vichy sui territori di oltremare comprendente anche gli incrociatori leggeri \"Georges Leygues\", \"Montcalm\" e \"Gloire\" oltre ai cacciatorpediniere \"Le Fantasque\", \"Le Malin\" e \"L'Audacieux\". Le navi catturate vennero scortate a Casablanca.\nLa \"Cornwall\" pass\u00f2 il mese di gennaio 1941 in cantiere a Selborn per la sostituzione del timone. L'8 maggio, mentre si trovava nell'Oceano Indiano con compiti di pattuglia, intercett\u00f2 la corsara tedesca \"Pinguin\"al largo delle\nSeychelles affondandola dopo un breve combattimento. La nave tedesca aveva per\u00f2 a bordo oltre all'equipaggio di 332 tedeschi circa 200 prigionieri membri degli equipaggi delle 32 navi mercantili catturate o affondate dalla corsara. Vennero recuperati 60 membri dell'equipaggio e 22 prigionieri. Durante il combattimento la \"Cornwall\" venne colpita a poppa. Tornata a Durban rimase in cantiere per riparazioni fino al 10 giugno. Il 25 novembre successivo intercett\u00f2 il mercantile \"Surcouf\" della Francia di Vichy diretto a Gibuti con un carico di cibo al largo della Somalia e lo scort\u00f2 quindi ad Aden.\nNel gennaio 1942 venne trasferita nelle Indie Orientali Olandesi dove scort\u00f2 il passaggio dei convogli tra Ceylon e lo Stretto della Sonda fino al mese di marzo. L'ammiraglio James Somerville, Comandante in Capo della Flotta delle Indie Orientali, ricevette il 29 marzo informazioni riguardo ad un imminente attacco giapponese a Ceylon.\nLa \"Cornwall\", al comando del Capitano Percival Clive Wickham Manwaring e la sorella \"Dorsetshire\" formarono la Forza \"A\" e vennero inviate a Colombo. All'inizio di aprile sempre in coppia con la \"Dorsetshire\" scort\u00f2 la portaerei \"Hermes\" a Trincomalee per riparazioni.\nIl 4 aprile venne individuata la flotta di portaerei giapponese ed i due incrociatori lasciarono il porto per dirigersi, dopo un rapido rifornimento in mare, verso l'Atollo Addu. Il giorno seguente vennero individuati da un aereo da ricognizione dell'incrociatore giapponese \"Tone\" circa 200 miglia (370\u00a0km) a sudovest di Ceylon. Immediatamente si alzarono in volo i bombardieri dalle portaerei per attaccare le due navi, in uno scontro conosciuto anche come Raid della domenica di Pasqua. La \"Cornwall\" venne affondata in 12 minuti dopo essere stata colpita da nove bombe e danneggiata dalle esplosioni di altre sei esplose nelle vicinanze. Tutte le caldaie e le macchine erano fuori uso dopo pochi minuti rendendo impossibile il fuoco dell'artiglieria. Anche la \"Dorsethsire\" venne affondata nell'attacco. Dopo lo scontro 1.120 uomini degli equipaggi delle due navi vennero recuperati dall'incrociatore leggero \"Enterprise\" e dai cacciatorpediniere \"Paladin\" e \"Panther\", mentre 128 marinai della \"Cornwall\" rimasero uccisi.\nLo stemma della nave \u00e8 attualmente esposto a Simon's Town, in Sudafrica."}
{"id": "2407245", "revid": "287204", "url": "https://it.wikipedia.org/wiki?curid=2407245", "title": "Division Nationale 2007-2008", "text": "La Division Nationale 2007-2008, nota anche come Fortis Ligue 2007-2008 per motivi di sponsorizzazione, \u00e8 stata la novantaquattresima edizione della massima serie del campionato lussemburghese di calcio. \u00c8 iniziata il 4 agosto 2007 e si \u00e8 conclusa il 31 maggio 2008. Il F91 Dudelange ha vinto il campionato per la settima volta, la quarta consecutiva. Capocannoniere del torneo \u00e8 stato Emmanuel Coquelet, calciatore del , con 20 reti.\nStagione.\nNovit\u00e0.\nDalla Division Nationale 2006-2007 erano stati retrocessi il e l', mentre dalla \u00c9irepromotioun 2006-2007 erano stati promossi il e l'.\nFormula.\nLe quattordici squadre partecipanti si sono affrontate in un girone all'italiana con partite di andata e ritorno per un totale di 26 giornate. Al termine del campionato la prima classificata era designata campione del Lussemburgo e ammessa al primo turno preliminare della UEFA Champions League 2008-2009. La squadra seconda classificata veniva ammessa in Coppa UEFA 2008-2009, assieme alla vincitrice della coppa nazionale. Un ulteriore posto veniva assegnato per la partecipazione alla Coppa Intertoto 2008. Le ultime due classificate venivano retrocesse direttamente in \u00c9irepromotioun, mentre la dodicesima classificata affrontava la terza classificata in \u00c9irepromotioun in un play-off promozione/retrocessione.\nClassifica finale.\nLegenda:\nNote:"}
{"id": "2407255", "revid": "1705737", "url": "https://it.wikipedia.org/wiki?curid=2407255", "title": "Assedio di Missolungi", "text": "L'assedio di Missolungi fu un episodio chiave della guerra d'indipendenza greca degli anni 1820, pi\u00f9 per il significato politico che per quello militare, dal momento che la capitolazione della citt\u00e0 contribu\u00ec a far propendere l'opinione pubblica europea in favore della causa d'indipendenza del popolo greco.\nMissolungi ( in greco), con la sua ubicazione sulla sponda settentrionale del Golfo di Patrasso, occupa una posizione strategica che ne fa la porta di accesso al Golfo di Corinto, ma che gli permette anche di dominare il Peloponneso e la Grecia settentrionale. La sua importanza era stata messa alla prova nella battaglia di Lepanto, nel XVI secolo.\nMissolungi fu ripetutamente assediata dagli Ottomani durante la guerra d'indipendenza greca: senza successo nel 1822, quindi nel 1823 e, infine, nel 1826-1827, quando la citt\u00e0 fu presa. Quest'ultima sconfitta dei Greci, ebbe tuttavia un ruolo decisivo nel determinare la futura vittoria della sollevazione indipendentista. I difensori della citt\u00e0 erano stati infatti raggiunti, finanziati e trascinati da Lord Byron nel 1824. La sua morte impression\u00f2 i liberali Filelleni, sensibili alla causa greca, e l'Europa in generale. La difesa eroica e il sacrificio della popolazione cittadina, consumatisi durante l'ultimo assedio, spinsero le potenze europee a intervenire.\nAll'inizio degli anni 1820, Missolungi contava circa 5.500 abitanti, quasi tutti dediti ad attivit\u00e0 marinaresche. Costruita su una delle estremit\u00e0 di una baia poco profonda, e quindi di difficile accesso per le navi ad elevato pescaggio, la citt\u00e0 \u00e8 separata dal mare, distante 7\u00a0km, solo da una laguna paludosa chiamata Limnosthalassa; l'abitato \u00e8 anche protetto a ovest e a sud mentre l'accesso alla baia \u00e8 controllato dagli isolotti di Vasilidi, Dalma e Anatolikon (su cui si ergeva una fortezza). Un'altra difesa naturale, verso est, \u00e8 offerta dal Monte Aracinto. Malgrado queste barriere fisiche, le sue difese terrestri si riducevano a un piccolo fossato quasi ricolmo, a delle mura in cattivo stato e a quattro vecchi cannoni.\nContesto: la guerra di indipendenza greca.\nLa guerra d'indipendenza greca fu una lotta di liberazione contro l'occupazione ottomana. I principali scontri ebbero come teatro il Peloponneso e i dintorni di Atene, ma vi furono alcuni combattimenti che ebbero luogo in Epiro.\nInfatti, nel 1820, Al\u00ec Pasci\u00e0 di Tepeleni, che mirava ad assicurarsi la definitiva autonomia dei propri possedimenti in Epiro, si era rivoltato contro il sultano Mahmud II. La Sublime Porta (come a volte \u00e8 chiamato il governo ottomano) aveva dovuto mobilitare un esercito intorno a Giannina. Il Sultano aveva inviato Khursit Pasha, governatore del Peloponneso, affinch\u00e9 con le sue truppe sedasse la ribellione e Missolungi era il porto strategico per le comunicazioni tra le due regioni: Epiro e Peloponneso.\nPer i patrioti greci organizzati nelle Filik\u00ed Eter\u00eda, che gi\u00e0 dalla fine del XVIII secolo preparavano l'insurrezione generale, la ribellione di Ali Pasha rendeva quel momento propizio all'azione, vista la potenziale minor disponibilit\u00e0 di soldati turchi da utilizzare nella repressione degli insorti. L'insurrezione fu scatenata nel Peloponneso. Ebbe inizio, tra il 15 e il 20 marzo 1821, sulla costa settentrionale del Peloponneso (Patrasso, Vostitsa, Kalavrita) e nella penisola del Mani. Theodoros Kolokotronis, uno dei leader della resistenza, aveva percorso in lungo e in largo il Peloponneso, agli inizi del 1821, al fine di promuovere la causa dell'indipendenza. Era partito da Zante che, con Corf\u00f9 era una delle basi di preparazione della insurrezione. Le isole Ionie, con la loro cinta, chiudevano quel Golfo di Corinto di cui Missolungi e Patrasso controllavano l'ingresso. Il 25 marzo, l'arcivescovo Gemanos, metropolita di Patrasso, proclam\u00f2 la guerra di liberazione nazionale.\nLe truppe di Ali Pasha finiranno sconfitte nel 1822. Cos\u00ec, gli Ottomani si rivolsero contro i ribelli Greci che si erano nel frattempo accordati proprio con il pasci\u00e0 di Ioannina, nemico del loro nemico. L'alleanza tattica era un accordo di comodo, dal momento che i Greci non erano immemori di come Ali Pasha avesse massacrato i Sulioti, all'inizio del secolo. Quei montanari epiroti, cristiani di origine albanese, sono oggi considerati come i primi eroi e le prime vittime dell'indipendenza e del riscatto della Grecia. Avendo avuto ragione di Ali Pacha, Khursit Pacha decise di soffocare anche quel focolaio di insurrezione in Epiro.\nIl primo assedio.\nDopo la sconfitta e la morte di Ali Pasci\u00e0, i Sulioti si ritrovarono quasi soli a fronteggiare le folte truppe di Hursid Pasci\u00e0 che poteva contare su 14.000 uomini. Fecero quindi appello al sostegno degli altri insorti greci. Cos\u00ec fu prontamente inviato sul posto Alexandros Mavrokordatos, a capo di 920 pallikares greci e di 120 Filelleni. Le sue otto navi lasciarono Corinto per Missolungi, porta di accesso all'Etolia. I Sulioti, in un estremo tentativo, erano riusciti a disimpegnarsi e Mavrokord\u00e1tos pot\u00e9 farsi loro incontro, prima di marciare su Arta dove per\u00f2 fu sconfitto il 16 luglio da un contingente di 7-8.000 Turchi. Nello scontro egli perse un terzo dei suoi uomini e met\u00e0 dei Filelleni. Si rendeva perci\u00f2 necessario evacuare l'Etolia. I Sulioti raggiunsero Cefalonia a bordo di imbarcazioni britanniche mentre gli abitanti greci della regione abbandonavano le loro propriet\u00e0 dando fuoco a fattorie e raccolti per fare terra bruciata intorno agli Ottomani.\nTutti confluivano verso Missolungi, dove, il 6 novembre , furono raggiunti dall'esercito ottomano guidato da Omer Vrioni. Mentre il blocco imposto dalla fanteria turca impediva l'accesso in citt\u00e0 per vie di terra, tre navi da guerra mettevano in opera un blocco navale. Mavrokord\u00e1tos e Markos Botsaris non vollero abbandonare Missolungi al suo destino, la cui perdita avrebbe spalancato le porte del Peloponneso alle truppe ottomane. Fu cos\u00ec che 360 insorti greci, forniti di cibo e munizioni a sufficienza per un mese, si trovarono a fronteggiare 11.000 soldati turchi armati di undici cannoni e quattro obici. Tra i soldati della Sublime Porta si trovavano arruolati degli albanesi musulmani, considerati corpi d'\u00e9lite perch\u00e9 ancora imbattuti.\nOmer Vrioni inizi\u00f2 allora a negoziare per ottenere una resa senza spargimento di sangue. Per mostrare le sue buone intenzioni, accord\u00f2 una tregua di otto ore affinch\u00e9 i Greci potessero radunare le imbarcazioni necessarie all'evacuazione dei civili. Idra e Spetses inviarono allora sette navigli che, anzich\u00e9 raccogliere gli abitanti, dapprima si misero alla caccia delle navi ottomane (21 novembre, ), e quindi permisero lo sbarco di rinforzi: circa 700 peloponnesiaci, comandati - tra gli altri - da Petrobey Mavromichalis, quindi altri 1.000 \"pallikares\" con i loro \"cap\u00e9tans\" (comandanti), oltre a provviste e munizioni (25 novembre, ).\nGli assedianti ottomani, dal canto loro, soffrivano la fame e le malattie (la zona circostante la citt\u00e0 \u00e8 molto paludosa) e, in aggiunta, i soldati albanesi reclutati da Omer Vrioni si rifiutavano di combattere, non avendo ricevuto il loro soldo. Le sortite degli assediati, regolari e letali, demoralizzavano le truppe ottomane.\nOmer Vrioni decise di porre fine agli indugi attaccando il giorno di Natale del 1822 . Sperava di sorprendere gli assediati, confidando in un abbassamento della guardia durante i festeggiamenti religiosi. Venne a mancare tuttavia l'effetto sorpresa, perch\u00e9 alcuni cristiani al servizio dei Turchi riuscirono a preavvertire i Greci. Questi, quando la fanteria ottomana pass\u00f2 all'azione, si trovavano tutti ai loro posti di combattimento.\nLa battaglia dur\u00f2 tre ore, al termine delle quali gli Ottomani dovettero battere infine in ritirata, dopo aver perduto 500 uomini, tra morti e feriti, e dodici insegne militari. I Greci non avevano da piangere che quattro morti.\nNei giorni seguenti gli assediati continuarono le loro sortite di disturbo, aiutati da alcune piccole bande di \"pallikares\" che erano riuscite a raggiungere Missolungi per via di terra. Intanto si preannunciava una spedizione di soccorso per liberare i Greci dall'assedio. Omer Vrioni diede l'ordine di levare il campo e i Turchi tolsero l'assedio nella notte tra l'11 e il 12 gennaio 1823 , abbandonando sul posto tutta l'artiglieria. Uno dei frequenti disaccordi tra i capi greci ritard\u00f2 per\u00f2 l'azione di inseguimento.\nIl bilancio di questo primo assedio fu positivo per gli insorti greci. Gli albanesi dell'esercito ottomano avevano perso la loro reputazione di invincibilit\u00e0 mentre ai Turchi, in ogni caso, era preclusa la possibilit\u00e0 di riprendersi il Peloponneso da nord. Il sultano fu costretto a rivolgersi al suo vassallo egiziano Mehemet Ali. La vittoria a Missolungi permetteva ora ai Greci di poter sperare in un possibile successo mentre le nazioni dell'Europa occidentale iniziarono infine a interessarsi delle sorti dei Greci, che sembravano in grado di assicurarsi la vittoria.\nIl secondo assedio.\nNel 1823 il Sultano lanci\u00f2 una controffensiva in Grecia, sotto la guida di Mehmet Pasha. Parte dell'esercito, un contingente forte di 13.000 uomini, doveva riprendere l'assedio di Missolungi al comando di Mousta\u00ef, pasci\u00e0 di Scutari. Il Souliota Marco Botzaris, con 2.500 montanari acarnani ed etoli e 450 Soulioti, tent\u00f2 di fermare la progressione ottomana il 20 agosto . Cadde in combattimento, insieme ad altri 60 uomini, e il suo corpo fu sepolto a Missolonghi; ma Botzaris riport\u00f2 una vittoria con 800 perdite tra le truppe ottomane, un risultato che serv\u00ec a ritardare l'avanzata dei nemici.\nMousta\u00ef si ricongiunse con 3.000 Albanesi di Omer Vrioni e pose l'assedio al villaggio di Anatolikon i cui bombardamenti iniziarono il 17 ottobre. Malgrado i 2.000 proiettili scagliati, Anatolikon sub\u00ec solo lievi danni. Il 20 ottobre, Mousta\u00ef dovette rinunciare al suo piano di neutralizzare la via di approvvigionamento marittimo che serviva Missolungi. Le imbarcazioni greche riuscirono a farsi strada nelle acque poco profonde della baia, cosa che fu impossibile ai vascelli turchi. In questo modo gli assediati continuavano ad essere regolarmente riforniti mentre a soffrire la fame erano invece gli assedianti ottomani, tra cui si contavano gi\u00e0 2.000 morti per malattie contratte durante l'assedio. Piuttosto che affrontare l'inverno, Mousta\u00ef tolse l'assedio l'11 dicembre. I difensori greci, durante l'assedio, avevano subito perdite per 200 uomini.\nByron a Missolungi.\nIn Europa occidentale, il caso greco divent\u00f2 il simbolo della lotta dei liberali e fin\u00ec per incarnarne tutte le loro cause: la libert\u00e0, naturalmente, ma anche il diritto dei popoli all'autodeterminazione e la lotta contro l'oppressione di una monarchia conservatrice e arcaica. Cos\u00ec, un fremito di simpatia per i ribelli greci attraversava tutte le file liberali. I pi\u00f9 coinvolti tra essi si battezzarono Filelleni e si organizzarono in comitati un po' in tutt'Europa, ma anche in America. La loro attivit\u00e0 principale fu quella di raccogliere fondi per l'acquisto di armi, la cui consegna agli insorti fu affidata al pi\u00f9 intrepido di loro: il poeta britannico George Byron, gi\u00e0 sul continente greco da molti anni, fu incaricato dal comitato filelleno di Londra, diretto dal suo amico John Cam Hobhouse, con il quale aveva visitato la Grecia negli anni 1810, di portare ai greci l'aiuto dei filelleni britannici. Byron lasci\u00f2 il porto di Genova nel luglio 1823 per dirigersi a Cefalonia con un carico di armi e di oro. Ad Al\u00e9xandros Mavrokord\u00e1tos riusc\u00ec quindi di convincerlo a passare sul continente.\nPoco prima di sbarcare a Missolungi, Lord Byron annot\u00f2 nel suo diario (il 17 ottobre, con molto ritardo e mescolando i primi due assedi):\nLord Byron sbarc\u00f2 il 24 gennaio 1824, accolto da Mavrokordatos e da Andr\u00e9as Metax\u00e1s, sindaco della citt\u00e0. I Soulioti si erano definitivamente insediati in citt\u00e0, ma non combattevano pi\u00f9 perch\u00e9 il loro compenso non era stato regolato. Byron utilizz\u00f2 una parte della sua fortuna per pagarli. Ne ingaggi\u00f2 500 che intendeva istruire secondo la disciplina militare occidentale, ma dovette rinunciarvi. Non ebbe maggior successo con i Greci che arruol\u00f2 sul posto. La febbre che aveva contratto durante il suo viaggio nel 1811 si riacutizz\u00f2 a causa dell'aria malsana delle paludi della regione. Mor\u00ec il 19 aprile 1824 , il giorno di Pasqua. Fu allora considerato come un martire della causa filellena.\nI greci avevano profittato del periodo di tregua, e forse anche del denaro dei Filelleni, per migliorare le fortificazioni. Il compito fu affidato all'ingegnere italiano Pietro (o Michele) Coccini (ellenizzato in \"Petros\" - o \"Michalis\". - \"Kokkinis\"). Un nuovo muro era stato costruito, con bastioni che avevano ricevuto il nome di eroi della Guerra di indipendenza, come Botzaris, Makris o Normann (un generale Filelleno caduto nell'assedio precedente e sepolto in citt\u00e0), ma anche di Benjamin Franklin, Guglielmo Tell o Rigas Feraios. Una cinquantina di cannoni, tra cui quattro obici, costituivano ora l'artiglieria difensiva.\nIl terzo assedio.\nNel marzo 1825 i Turchi assediarono ancora una volta la citt\u00e0, irrinunciabile a entrambi i contendenti per la sua posizione geografica. Il suo porto costituiva in effetti l'ultimo baluardo greco in Grecia settentrionale. Caduta Missolungi, non sarebbe rimasta agli insorti che \u00abNapoli di Romania\u00bb (Nauplia) e \u00abNapoli di Malvasia\u00bb (Monemvasia). Ma le umiliazioni subite dagli Ottomani negli assedi del 1822-1823 avevano accresciuto il loro desiderio di impadronirsene, fino a farne una questione d'onore.\nIl Sultano aveva inviato il suo miglior generale, Rashid Pasha, detto Kioutagi, al quale avrebbe detto: \"O Missolungi, o la tua testa!\". Disponeva di 20.000 uomini, tra cui 3.000 zappatori (genieri incaricati di intaccare le fortificazioni nemiche). Il 23 aprile fu imposto l'assedio ad Anatolikon, mentre il 27 aprile fu la volta di Missolungi. Gli artiglieri turchi furono lenti nel dispiegare le loro batterie. Il 17 maggio erano stati posti in opera solo tre cannoni e due obici. I difensori greci ne ostacolavano il compito, dal momento che i Turchi si trovavano a dover operare sotto il fuoco avverso. Missolungi era difesa da 3.000 greci, tra cui un gran numero di Soulioti. Durante il mese di giugno, 1.500 volontari discesero dalle montagne per rafforzare Missolungi. La piazzaforte era comandata principalmente da Notis Botzaris e Tsonga. Il filelleno svizzero Johann Jacob Mayer pubblicava nella citt\u00e0 un gazzettino per mantenere alto il morale degli abitanti. Quella pubblicazione \u00e8 considerata come il primo giornale della Grecia. Gli assedianti ricevevano rifornimenti da Naupatto e Patrasso.\nDurante due mesi, l'assedio procur\u00f2 poche vittime ad entrambe le parti. Le brecce aperte dai genieri zappatori ottomani venivano riparate ogni notte dai civili greci a cui era affidato questo compito, donne, vecchi e bambini. In giugno, gli assediati furono approvvigionati da una flotta comandata da Giorgos Negkas. Il 20 giugno, inoltre, poterono anche tentare una sortita. I genieri zappatori greci fecero detonare una mina nel muro di circonvallazione costruito da ingegneri austriaci al servizio degli Ottomani. L'attacco permise ai greci di uccidere un centinaio di soldati nemici.\nFinch\u00e9 furono possibili comunicazioni marittime, gli assediati poterono ricevere approvvigionamenti e munizioni dal Peloponneso e dalle Isole ionie. Ma il 29 giugno 1825, l'ammiraglio turco Topal Pasha entr\u00f2 in laguna con circa ottanta navi turche, egiziane e algerine, perlopi\u00f9 cariche di munizioni e forniture, ma anche di nuovi pezzi d'artiglieria. Ora Missolungi era tagliata fuori dal resto della Grecia e questa volta toccava agli Ottomani di essere riforniti.\nRachid Pacha chiese la resa della assediati, ma la loro risposta suon\u00f2 cos\u00ec: \u00abLe chiavi della citt\u00e0 sono appese alla bocca dei nostri cannoni.\u00bb. Il 2 luglio, una mina distrusse il bastione \u00abBotsaris\u00bb e i Turchi tentarono di penetrare nella citt\u00e0. Furono respinti. Rachid Pasha propose di nuovo la resa ma i difensori si limitarono ad inviare agli Ottomani dell'alcool, precisando che era per dar loro un po' di coraggio in vista di una presa della citt\u00e0 che non sarebbe stata cosa facile. Il 18 luglio, il bastione \"Franklin\" fu preso e gli Ottomani poterono farvi sventolare i loro colori. Il morale della citt\u00e0 ne rimase scosso e solo il contrattacco dei greci imped\u00ec che gli assedianti entrassero in citt\u00e0. Sul finire del giorno il bastione era gi\u00e0 riconquistato. I combattimenti avevano mietuto 500 morti.\nIl 23 luglio, l'ammiraglio greco Andreas Miaoulis riusciti a forzare il blocco navale e a portare rifornimenti alla citt\u00e0. Attacc\u00f2 con 40 imbarcazioni e un brulotto incendiario, la cui apparizione mise in fuga le navi turche. La notte del 25 luglio, Ye\u00f3ryios Kara\u00efsk\u00e1kis, comandante militare della Grecia occidentale, entr\u00f2 nel campo di Rashid Pasha infliggendovi ingenti danni e 300 perdite. Poi invi\u00f2 delle truppe per rafforzare la guarnigione che presidiava Missolungi, alleviando l'assedio della citt\u00e0. Il 28 settembre, ad Amfilochia (\"Karvassaras\" sotto il dominio ottomano), Kara\u00efsk\u00e1kis s'impadron\u00ec dei rifornimenti destinati agli Ottomani.\nAvendogli il Sultano ordinato di portare a termine la missione prima del be\u00efram (festa nazionale. Per i turcofoni l'equivalente dell'A\u00efd), Rachid Pacha tent\u00f2 un ultimo disperato assalto che si risolse nuovamente in un nulla di fatto. Le sue truppe soffrivano sempre pi\u00f9 la fame e le malattie, mentre alcuni elementi cominciavano a disertare. Inoltre, le sortite degli assediati nocevano moltissimo al morale degli assedianti. Il 18 ottobre 1825, Rachid Pacha si ritir\u00f2 a Salonicco.\nIl quarto assedio.\nL'assedio.\nIl Sultano aveva chiamato in aiuto Mehemet Ali, suo vassallo egiziano. Questi aveva inviato suo figlio, Ibrahim Pasha, che era sbarcato nel Peloponneso il 26 febbraio 1825 e l'aveva riconquistato. La sconfitta di Rashid Pasha nell'assedio di Missolungi rendeva ancora pi\u00f9 eclatanti le vittorie di Ibrahim, ma egli volle accrescere ancora la reputazione propria, e il prestigio delle truppe egiziane, desiderando riuscire laddove l'esercito turco aveva fallito. Cos\u00ec, nel novembre 1825, invi\u00f2 una parte della sua flotta a bloccare Missolungi per poi partire da Patrasso e attraversare, con le truppe, il Golfo di Corinto arrivando, il 5 gennaio 1826 , a cingere d'assedio la citt\u00e0. A Missolungi, non si era ancora potuto completare il lavoro di riparazione delle fortificazioni danneggiate durante l'ultimo assedio. Intanto, partiti gli Ottomani, molti abitanti, altrettante bocche da sfamare, avevano fatto ritorno in citt\u00e0.\nIbrahim Pasha schern\u00ec Rachid Pasha per l'incapacit\u00e0 dimostrata nel superare la cinta durante quegli otto mesi di assedio. Indicando i bastioni della citt\u00e0, proclam\u00f2 che in quindici giorni ne sarebbe venuto a capo.\nQuesta volta, per\u00f2, l'operazione fu pi\u00f9 ardua che nelle precedenti occasioni. Le disponibilit\u00e0 finanziarie dei Greci erano agli sgoccioli e questo imponeva loro di scegliere: pagare i marinai per il trasporto delle forniture da Idra o acquistarle. Fin\u00ec che i marinai rinunciarono al loro compenso mentre i Filelleni inviarono nuovi sussidi. Giunto di fronte a Missolungi, Miaoulis incontr\u00f2 una forte opposizione da parte della flotta egiziana. Riusc\u00ec a passare solo con difficolt\u00e0, e a prezzo della perdita di alcune imbarcazioni.\nIl 18 febbraio, le opere d'assedio erano completate e Ibrahim Pasha diede inizio al bombardamento. Tra il 25 e il 28 febbraio, la sua artiglieria \u2013 40 pezzi tra cannoni e obici - scaravent\u00f2 8.000 proiettili o bombe sulla citt\u00e0. I danni furono notevoli. L\"'Ellinika Chronika\" di Mayer, pur favorevole agli assediati, rifer\u00ec che i colpi di mortaio avevano fatto morti a decine. Tuttavia gli uomini di Ibrahim Pasha non furono in grado di prendere le mura della citt\u00e0, nonostante un triplo assalto notturno a fine febbraio. Ibrahim Pasha dovette riconoscere di non essere in grado a farcela da solo e fu costretto a chiedere l'aiuto di Rachid Pasha. Il ricongiungimento dei due eserciti segn\u00f2 il destino di Missolungi.\nLa flotta di Ibrahim riusc\u00ec a porre un blocco totale del porto, impedendo l'arrivo di ogni nuova fornitura. Gli isolotti che proteggevano la citt\u00e0 dal lato della laguna caddero uno dopo l'altro. Vasilidi, difeso da un centinaio di combattenti fu conquistato da Hussein Bey, figlio di Ibrahim Pasha, il 9 marzo , dopo che una bomba era caduta su un magazzino di polvere da sparo. Vi furono solo tre superstiti. Dalm\u00e2 capitol\u00f2 il 14 marzo con la morte dei suoi duecento difensori. Anatolikon si arrese il 15 marzo . Ibrahim Pasha ne risparmi\u00f2 i difensori, sperando che il loro esempio potesse essere seguito da quelli di Missolungi. I due pasci\u00e0 offrirono agli assediati una nuova possibilit\u00e0 di resa ricevendone in risposta: \u00abMorire, piuttosto che arrendersi. Ottomila armi insanguinate non si arrendono.\u00bb. Per intimidire gli Ottomani, gli assediati avevano esagerato il proprio numero. Il 15 aprile L'ammiraglio Miaoulis si avvicin\u00f2 con trenta navi per forzare il blocco navale, ma ne risult\u00f2 sconfitto e non fu pi\u00f9 in grado di aiutare la citt\u00e0. I bombardamenti proseguivano mentre il morale della popolazione continuava a scemare.\nSi legge nell\"'Ellinika Chronika\" di Mayer:\nL'Alto Commissario della Repubblica delle Sette Isole, Sir Frederick Adam, tent\u00f2 di promuovere la stipula di un trattato di pace, ma invano.\nLa sortita (Exodos).\nPer i difensori la situazione era disperata. Se fossero rimasti in citt\u00e0, sarebbero morti di fame. A tentare una sortita, si rischiava la morte, ma rimaneva almeno una chance di salvezza. Dopo circa un anno passato a difendere la citt\u00e0, i leader greci, Notis Botzaris, Kitsos Tzavelas e Makris elaborarono un piano di fuga. Georgios Karaisk\u00e1ki avrebbe attaccato i Turchi da dietro creando un diversivo per consentire agli assediati la fuga dalla citt\u00e0. Dei 9.000 abitanti, circa 7.000 erano abbastanza forti da prendere parte a questo progetto. Coloro che rimanevano indietro, feriti troppo gravi per potersi muovere e qualche estremo difensore pronto a sacrificarsi, conoscevano gi\u00e0 il loro destino.\nIl vescovo di Preveza, Giuseppe, stil\u00f2 una dichiarazione che fu sottoscritta dall'intera popolazione:\nNella notte tra il 22 e 23 aprile , furono organizzate tre colonne, comandate rispettivamente da Botzaris, Tzavella e Makris. Circa 2 000 uomini in armi erano alla testa e in retroguardia. In mezzo, 5.000 tra anziani, donne e bambini, anch'essi armati. Alcune donne, in abiti maschili, avevano impugnato le armi unendosi ai combattenti. Gli assedianti, tuttavia, sarebbero stati avvertiti da un disertore bulgaro. Ibrahim Pasha aveva deciso di lasciare passare i Greci: preferiva che abbandonassero la citt\u00e0, lasciandola indifesa; inoltre, sarebbe stato pi\u00f9 facile affrontarli in campo aperto.\nGli assediati caricarono fuori dalle mura della citt\u00e0, sotto il fuoco dei Turchi in posizione difensiva, imbattendosi nei vari ostacoli costruiti dagli Ottomani per impedire ogni sortita. Sotto la carica della cavalleria egiziana, la maggior parte dei Greci fu colta dal panico e si ritir\u00f2 verso la citt\u00e0, inseguita dai mercenari albanesi al servizio dei pasci\u00e0. Bench\u00e9 i Greci riuscissero a riprendere il controllo, non poterono far nulla per impedire il massacro. Delle 7.000 persone che tentarono la fuga, solo 1.800, tra uomini e donne, ne uscirono incolumi.\nL'indomani mattina, domenica delle Palme, Turchi ed Egiziani entrarono nella citt\u00e0.\nI Greci, guidati da Kapsalis, piuttosto che arrendersi, si fecero esplodere con le loro munizioni e i sopravvissuti furono massacrati o venduti come schiavi. I Turchi esposero 3.000 teste mozzate sui bastioni della citt\u00e0.\nConseguenze.\nDopo questo episodio eroico e mortale, si amplific\u00f2 in Europa occidentale la corrente di simpatia per la causa greca.\nLa morte di Byron, le suggestioni del suo martirio, avevano gi\u00e0 nutrito il filellenismo.\nLa sorte di Missolungi, soccombente dopo il disperato \"exodos\" avevano accentuato il fenomeno.\nI pi\u00f9 celebri partigiani greci, artisti riconosciuti, misero la loro arte al servizio della causa nazionale.\nLa loro propaganda, per qualit\u00e0 e quantit\u00e0, mantenne vivo l'interesse occidentale per l'insurrezione, ma anche la cattiva coscienza dei governi.\nCos\u00ec scriveva Chateaubriand, nella sua \u00abNote sur la Gr\u00e8ce\u00bb, che precedette nel 1826 il suo \"Itin\u00e9raire de Paris \u00e0 J\u00e9rusalem\", incitando a soccorrere la Grecia insorta, dopo aver saputo che Ibrahim Pacha sarebbe accorso in aiuto di Rachid Pacha:\n\u00abMissolungi, quasi senza fortificazioni, si oppone ai barbari entrati due volte fin dentro le sue mura.\u00bb\n\u00abSi vorrebbe ancora sperare che Missolungi non avr\u00e0 a soccombere, che i suoi abitanti, con un nuovo prodigio del loro coraggio, avranno dato tempo alla cristianit\u00e0, infine illuminata, di giungere in loro soccorso.\n\u00abMa se cos\u00ec non fosse, eroici cristiani, se fosse vero che, prossimi a morire, voi ci aveste incaricato della responsabilit\u00e0 sulla vostra memoria, se il nostro nome avesse ricevuto l'onore di essere nel novero delle ultime parole da voi pronunciate, cosa potremmo fare per mostrarci degni di adempiere al testamento della vostra gloria? A che tante nobili azioni, tante avversit\u00e0, tanti inutili discorsi, quando una sol colpo di spada, tirato in una causa cos\u00ec santa, sarebbe valso meglio che tutte le arringhe della terra.\u00bb\nCos\u00ec scriveva Victor Hugo, nell'ode \u00abLes T\u00eates du S\u00e9rail\u00bb (in \"Les Orientales\") del 1826, sull'onda della falsa notizia, rimbalzata sulla stampa europea, che annunciava la morte di Kanaris nell'esplosione del suo brulotto:\n[...] Alla vela! Ai remi!\nFratelli, Missolungi fumante ci reclama,\nI Turchi hanno accerchiato i suoi bastioni generosi.\nRimandiamo i vascelli alle loro remote citt\u00e0\nMissolungi! - I Turchi! - Ricacciamo o compagni,\nI loro cannoni dai suoi forti, la loro flotta dalle sue rade.\nAlla notizia della caduta di Missolungi, alcuni studenti parigini avrebbero organizzato una manifestazione. Si sarebbero recati alle Tuileries e avrebbero ottenuto da Carlo X, affacciatosi al balcone, la promessa di aiutare i Greci.\nUno studente tedesco, Sprewitz, fond\u00f2 l\"'Associazione della giovent\u00f9\" che tenne sei congressi allo scopo di organizzare un corpo di spedizione per la Grecia.\nAuguste Blanqui intraprese un viaggio verso la Morea, nell'ottobre 1828, per aiutare la Grecia insorta. La sua spedizione, in compagnia di Alexandre Plocque, suo amico e compagno di studi, si arrest\u00f2 a Puget-Th\u00e9niers, per colpa del passaporto.\nEug\u00e8ne Delacroix, con la sua \"Grecia morente sulle rovine di Missolungi\" (1826), conobbe lo stesso trionfo che con \"Il massacro di Scio\" (1824). Chateaubriand et Palmerston pronunciarono discorsi in favore della Grecia davanti ai loro rispettivi parlamenti.\nL'archeologo e antichista tedesco Niebuhr tenne dei discorsi che permisero una raccolta di fondi per i comitati filelleni tedeschi. Il finanziere svizzero Jean-Gabriel Eynard e il re Luigi I di Baviera diedero parte delle loro fortune per riscattare le donne e i bambini di Missolungi che, catturati e ridotti in schiavit\u00f9, erano stati venduti sui mercati d'Egitto.\nAleksandr Pu\u0161kin, quanto a lui, peror\u00f2 in Russa la causa dell'insurrezione greca. \u00c9mile Souvestre si fece conoscere grazie alla sua pi\u00e8ce teatrale \"Le Si\u00e8ge de Missolonghi\" del 1828.\nIl 6 luglio 1827 fu stipulato il trattato di Londra: Francia, Russia e Regno Unito, riconoscevano l'autonomia della Grecia come stato vassallo del suzerain ottomano. Le tre potenze si accordarono per un intervento limitato, mirato a convincere la Sublime Porta ad accettare i termini del trattato. A tal fine fu suggerita, e adottata, l'idea di una spedizione navale dimostrativa. Una flotta congiunta \u2013 russa, francese e britannica\u00a0\u2013 fu inviata per esercitare una pressione diplomatica su Costantinopoli. La battaglia di Navarino, per nulla preventivata, ma dovuta piuttosto a una combinazione di casualit\u00e0, provoc\u00f2 la distruzione della flotta turco-egiziana. In seguito, la Francia invi\u00f2 una missione militare per terra, la Campagna di Morea.\nIn quresto modo, la presa di Missolungi da parte dei Turchi aveva sollecitato l'interventismo delle potenze europee nella questione nazionale ellenica, permettendo la liberazione finale della Grecia nella guerra d'indipendenza.\nGalleria d'immagini.\nAlcune opere ispirate alla sorte di Missolungi.\nEpilogo: la riconquista.\nCi vollero due anni perch\u00e9 Missolungi fosse ripresa dai Greci.\nIl 27 dicembre 1827 , la \"Karteria\", nave da guerra a vapore, comandata dal capitano Frank Abney Hastings, sbarc\u00f2 sull'isola di Vasilidi dei soldati che s'impadronirono della fortezza.\nHastings fu poi ferito a morte durante lo sbarco ad Anatolikon il 23 maggio 1828.\nIl 15 maggio 1829 , 4.000 soldati greci comandati da Augustinos Kapodistrias misero la citt\u00e0 sotto assedio.\nI difensori ottomani si arresero senza combattere.\nOggi la citt\u00e0 \u00e8 ancora circondata da mura.\nL'ingresso principale \u00e8 la \u00abPorta della Sortita\u00bb del 1826.\nProprio accanto a questa porta, in un piccolo giardino, si trova l'hero\u00f6n dedicato ai difensori della citt\u00e0 caduti durante l'assedio.\nUn tumulo centrale accoglie i caduti ignoti.\nAlla sua destra, la tomba di Markos Botzaris dello scultore francese David d'Angers, e il monumento a Byron, che contiene il cuore del poeta filelleno.\nIl museo cittadino commemora gli assedi grazie con la presenza di numerose opere, tra cui la \"Grecia morente sulle rovine di Missolungi\" di Eug\u00e8ne Delacroix.\nLa \"Societ\u00e0 Byron\", inoltre, organizza regolarmente dei colloqui a Missolungi."}
{"id": "2407256", "revid": "76261", "url": "https://it.wikipedia.org/wiki?curid=2407256", "title": "Vincenzo Ugolini", "text": " \nNote biografiche.\nVincenzo Ugolini, figlio di Giovanni Battista, inizi\u00f2 il suo apprendistato musicale come \"puer\" nel 1592 presso la cappella di S. Luigi dei Francesi a Roma, sotto il maestro Giovanni Bernardino Nanino. I documenti mostrano che sino a luglio 1594 lavorava ancora nella stessa cappella, ma in qualit\u00e0 di cantore contralto del coro, specificando \u00ab\"olim puer chori\"\u00bb, mentre dal 1\u00ba maggio 1600 fino a tutto il 1601 fu impiegato nuovamente, con la qualifica di cantore basso straordinario.\nNel 1603 fu maestro di cappella nella basilica romana di Santa Maria Maggiore, servizio che lasci\u00f2 il 6 dicembre 1609 a causa di una grave malattia contratta gi\u00e0 nel 1606. Ottenne per\u00f2 l'incarico di maestro presso il duomo di Benevento, conservando quel titolo fino al 1615, nonostante dall'anno prima fosse rientrato a Roma al servizio del cardinale Arrigoni.\nDal 2 luglio 1616 torn\u00f2 a S. Luigi dei Francesi come maestro di cappella, dove rimase fino al 1620, quando si trasfer\u00ec accettando l'invito per lo stesso incarico presso la Cappella Giulia e raccomandando come suo successore a S. Luigi il nipote Lorenzo Ratti, che prese ufficialmente il posto il 1\u00ba agosto 1620; Ugolini mantenne il servizio a S. Pietro sino al 1626.\nIl 4 settembre del 1629 fu testimone alla redazione del testamento del compositore Domenico Allegri, fratello di Gregorio; come Vincenzo, entrambi gli Allegri erano stati allievi di Bernardino Nanino, e in particolare Gregorio convisse con Ugolini nel periodo di apprendistato in casa del maestro.\nDal 1\u00ba maggio 1631 torn\u00f2 a S. Luigi dei Francesi, dove rimase sino alla morte, avvenuta nel 1638; gli succedette il suo allievo Orazio Benevoli."}
{"id": "2407258", "revid": "1573940", "url": "https://it.wikipedia.org/wiki?curid=2407258", "title": "Spaniidae", "text": "Spaniidae , \u00e8 una piccola famiglia di Insetti dell'ordine dei Ditteri (Brachycera: Tabanomorpha). Gli Spaniidae sono rappresentati da alcuni generi che storicamente sono annoverati fra i Rhagionidae ma che secondo (2001) vanno separati in una famiglia distinta. L'impostazione tassonomica di non \u00e8 condivisa da diversi Autori e ancora oggi molte fonti non ne riconoscono l'identit\u00e0, inquadrando questi generi nella sottofamiglia Spaniidae all'interno dei Rhagionidae.\nDescrizione e biologia.\nLa morfologia e la biologia degli Spaniidae sono riconducibili a quelle dei Rhagionidae \"sensu lato\". Gli Spaniidae hanno per lo pi\u00f9 piccole dimensioni, da 2 a 5-6 mm di lunghezza e si differenziano per pochi caratteri, fra i quali il pi\u00f9 evidente \u00e8 la conformazione dell'antenna, che presenta il flagello con stilo non segmentato e appiattito. La nervatura alare \u00e8 sostanzialmente simile a quella dei Rhagionidae e riconducibile al tipo con cellula cup chiusa, ma con tratto comune A1+CuA brevissimo. Il ramo R2+3 della radio \u00e8 ricurvo e confluisce sul margine costale in prossimit\u00e0 della terminazione di R1 e il ramo R5 termina in corrispondenza dell'apice dell'ala. La morfologia della cellula discale pu\u00f2 essere un ulteriore elemento di differenziazione che si accentua in particolare nel genere \"Spania\". La biforcazione M1+2 tende infatti a coincidere con il vertice distale anteriore della cellula discale, con conseguente conformazione triangolare della seconda cellula posteriore (m1), e la confluenza della vena trasversa medio-cubitale (m-cu) \u00e8 prossima alla biforcazione M3+4, per cui appare quasi coincidente con il vertice prossimale posteriore della cellula discale.\nIn merito alla biologia, l'aspetto di maggiore interesse \u00e8 l'ematofagia nel genere australiano \"Spaniopsis\", le cui femmine possono pungere anche l'uomo.\nSistematica e diffusione.\nLa famiglia degli Spaniidae si identifica con un gruppo di generi che (1982), nell'ambito di una revisione della famiglia Rhagionidae, riun\u00ec nella sottofamiglia degli Spaniinae. L'inquadramento sistematico di \u00e8 stato largamente condiviso anche alla luce di successive conferme da parte dell'analisi cladistica.\nNel 2001, ha riesaminato le relazioni filogenetiche nell'ambito dei Tabanomorpha su una base morfologica e sulla base dei criteri adottati individua i Rhagionidae \"sensu Nagatomi\" come un raggruppamento polifiletico. Nella fattispecie, individu\u00f2 due autapomorfie morfologiche che giustificherebbero l'elevazione degli Spaniinae al rango di famiglia: lo stilo delle antenne non segmentato e compresso lateralmente e la presenza dello pterostigma all'apice della cellula marginale (r1).\nLa revisione di \u00e8 controversa, probabilmente per un insufficiente supporto da parte dell'analisi cladistica su base molecolare, con particolare riferimento ai lavori pubblicati da \"et al.\" (2000) e (2002), che in sostanza ribadiscono la monofilia dei Rhagionidae \"sensu Nagatomi\".\nL'orientamento di alcuni ditterologi attivi, negli ultimi decenni, in materia di tassonomia e filogenesi (, , , , ecc.) \u00e8 quello di ribadire, in modo pi\u00f9 o meno esplicito, l'inconsistenza della revisione di e mantenere sostanzialmente invariato l'inquadramento tassonomico che fa capo ai lavori di e successive integrazioni negli ultimi 25 anni. Il mantenimento degli Spaniinae \"sensu Nagatomi\" \u00e8 supportato da alcune autorevoli \"checklist\" e banche dati tassonomiche, come \"Fauna Europaea\", il \"Biological Library\", l'\"Integrated Taxonomic Information System\" e altre fonti che si appoggiano ad esse.\nLa revisione di \u00e8 invece adottata dal \"BioSystematic Database of World Diptera\" e dalle fonti che si appoggiano ad esso, dall'\"Australian Faunal Directory\", dal \"Catalog of the Diptera of the Australasian and Oceanian Regions\".\nA prescindere dalla sua collocazione tassonomica, il raggruppamento comprende circa 40 specie esistenti e descritte, ripartite fra cinque generi.\nIn merito al genere \"Litoleptis\" in letteratura si riscontrano incertezze e incongruenze sulla sua diffusione e sul numero effettivo di specie esistenti. (2008) cita l'esistenza di una sola specie, presente nella regione neartica, perci\u00f2 riconosce solo \"Litoleptis alaskensis\", la cui descrizione (, 1963) definisce anche il genere. Il \"BioSystematic Database of World Diptera\" cita, oltre \"L. alaskensis\", anche \"Litoleptis chilensis\", specie neotropicale presente in Cile e descritta da HENNIG nel 1972. L'esistenza della specie cilena descritta da \u00e8 comunque citata in diversi lavori pi\u00f9 o meno recenti, in ogni modo tutte le segnalazioni fanno riferimento alla pubblicazione di . Ancora , nel 1972, spost\u00f2 al genere \"Litoleptis\" la specie \"Hilarimorpha orientalis\" , 1954, presente nelle Filippine; questa revisione era supportata da (1982), che citava la presenza del genere nelle Filippine, mentre nel \"BioSystematic Database of World Diptera\" si considera valida la classificazione originaria di .\nAltre incertezze relative alla presenza di \"Litoleptis\" sp. in Asia derivano da segnalazioni non supportate da indagini pi\u00f9 approfondite e caratterizzate dall'assenza di descrizioni. (1982) segnal\u00f2 due specie, una in Nepal e una in Giappone, ma non forn\u00ec alcuna descrizione. Un'altra segnalazione ( \"et al.\", 1997) fa invece riferimento alla presenza del genere in Cina. La segnalazione si basava per\u00f2 sull'esame di un unico esemplare raccolto nel 1981 e conservato in alcool e gli Autori non fornirono alcuna descrizione riservandosi di descrivere la specie quando sarebbero stati trovati nuovi esemplari.\nIl genere \"Ptiolina\" si denota come il pi\u00f9 rappresentativo per numero di specie. (2008) cita l'esistenza di 29 specie descritte, di cui 16 nel Paleartico, 12 nel Neartico e una nella regione orientale, mentre il BDWD riporta solo 27 specie, con una specie in meno nel Neartico e una in meno nel Paleartico.\nIl genere \"Spania\", pur fornendo il nome alla famiglia, comprende solo quattro specie, di cui tre paleartiche e una neartica.\nIl genere \"Spaniopsis\", endemico della regione australasiana, comprende sette specie, di cui sei presenti in Australia e una in Tasmania.\nIl genere \"Spatulina\", infine, comprende due sole specie paleartiche, una europea e una asiatica.\nIn Italia sono presenti solo quattro specie, appartenenti ai generi \"Ptiolina\" e \"Spania\":"}
{"id": "2407266", "revid": "1266784", "url": "https://it.wikipedia.org/wiki?curid=2407266", "title": "V\u00e1clav Jan K\u0159titel Tom\u00e1\u0161ek", "text": "Biografia.\nNacque in una famiglia di tessitori e ricevette le prime lezioni di violino e di canto all'et\u00e0 di quattro anni.\nAll'et\u00e0 di tredici anni (1786), si iscrisse al liceo e cant\u00f2 come alto nella scuola del convento dei frati di Iglau. Negli stessi anni studi\u00f2 l'organo sotto la guida di Donat Schuberth e compose le sue prime danze ungheresi (1791), minuetti e valzer (1794). Oltre a Mozart, fu un grande ammiratore di Gluck, di Haydn e del giovane Beethoven.\nDopo aver studiato legge, prosegu\u00ec il suo perfezionamento musicale imparando a suonare il pianoforte come autodidatta, e riuscendo a diventare uno dei pi\u00f9 importanti insegnanti praghesi del secolo in due aree, composizione e pianoforte , quando nel 1824 fond\u00f2 la sua scuola di musica. Tra i suoi allievi menzioniamo V\u00e1clav Vo\u0159\u00ed\u0161ek, Eduard Hanslick, Alexander Dreyschock, Johann Friedrich Kittl, direttore del Conservatorio di Praga tra il 1843 e il 1865, Julius Schulhoff e Dessauer.\nDopo il primo successo della ballata \"Lenore\" nel 1806, un aristocratico amante della musica, il conte Buquoy, scienziato ed economista, gli offr\u00ec di insegnare musica alla sua famiglia e questi furono i suoi anni pi\u00f9 produttivi e fertili come compositore. Fino al 1824 svolse questa attivit\u00e0 didattica privata.\nOltre alla attivit\u00e0 di insegnante, effettu\u00f2 anche quella di concertista e di compositore.\nNei primi anni del XIX secolo viaggi\u00f2 a Eger, Dresda, Graz, Marienbad e Vienna, dove conobbe Haydn (1808), Beethoven (1814) e Goethe.\nA cinquant'anni, spos\u00f2 Wilhelmina Ebertov\u00e1, incontrata a Marienbad. Buona pianista e cantante, \u00e8 la sorella del poeta e scrittore di lingua tedesca Karl Egon Ebert di Praga. Il matrimonio si rivel\u00f2 un fallimento dopo due anni.\nLe sue opere della fase giovanile furono influenzate soprattutto dallo stile classico, mentre quelle dell'et\u00e0 matura risentirono del nascente movimento romantico.\nTom\u00e1\u0161ek ci ha lasciato centoquattordici opere. Se i pezzi per pianoforte (comprese 6 sonate), quartetti per piano e archi, cantate, lieder, \"Requiem\", \"Messa d'incoronazione\", sono apprezzati dai suoi contemporanei fino ai nostri giorni, tuttavia il suo lavoro di maggiore statura (due concerti per pianoforte inclusi, sinfonie, ouvertures) attendono ancora la loro riscoperta e riabilitazione. Ha composto anche musica da camera, musica sacra e due opere in tedesco (quest'ultima incompiuta)."}
{"id": "2407267", "revid": "38120", "url": "https://it.wikipedia.org/wiki?curid=2407267", "title": "True lies", "text": ""}
{"id": "2407270", "revid": "1442080", "url": "https://it.wikipedia.org/wiki?curid=2407270", "title": "SAP Open 2009 - Doppio", "text": "Il doppio dello SAP Open 2009 \u00e8 stato un torneo di tennis facente parte dell'ATP World Tour 2009.\nScott Lipsky e David Martin erano i detentori del titolo, ma hanno perso al 1\u00ba turno contro Eric Butorac e Ashley Fisher.\nTommy Haas e Radek \u0160t\u011bp\u00e1nek hanno battuto in finale Rohan Bopanna e Jarkko Nieminen 6\u20132, 6\u20133."}
{"id": "2407272", "revid": "287204", "url": "https://it.wikipedia.org/wiki?curid=2407272", "title": "Armagh", "text": "Armagh (\"\u00c1rd Macha\" in gaelico irlandese o \"Armacano\" in italiano arcaico) \u00e8 una citt\u00e0 dell'Irlanda del Nord con abitanti (censiti nel 2001), \u00e8 il capoluogo dell'omonimo distretto, che si estende per con abitanti. \u00c8 situata a sud del Lough Neagh, nell'antica omonima contea.\nArmagh \u00e8 considerata la capitale religiosa d'Irlanda, essendo stato fondato il suo vescovado da San Patrizio. Particolare di rilievo \u00e8 che tale considerazione, cristallizzata dalla sede arcivescovile, vale sia per il lato cattolico che quello protestante della popolazione irlandese ed \u00e8 testimoniata dalla presenza sia di una cattedrale protestante, gotica dei secoli XII-XIV, che cattolica del XIX secolo.\nStoria.\nL'importanza della citt\u00e0 risale ai primordi del cristianesimo irlandese, la tradizione infatti attribuisce la fondazione e la creazione di questo vescovado a San Patrizio.\nCentro culturale, Armagh aveva inoltre ereditato la funzione dell'antica piazzaforte d\"Emain Macha\", situata a a ovest, capitale dell'Irlanda settentrionale dal IV o dal III secolo a.C. fino al IV secolo d.C., quando venne distrutta.\nNel IX secolo fu scelta da re Thorkel come capitale dell'insediamento normanno in Irlanda, che perdur\u00f2 almeno fino alla battaglia di Clontarf del 1014.\nLuogo di grande importanza religiosa irlandese, infatti vi si ritrovano le dimore dell'arcivescovo della Chiesa Anglicana e di quello della Chiesa cattolica, primati d'Irlanda.\nSociet\u00e0.\nEvoluzione demografica.\nAl 28 aprile 2001 la popolazione era di persone, di cui:"}
{"id": "2407279", "revid": "287204", "url": "https://it.wikipedia.org/wiki?curid=2407279", "title": "Nokia 5800 XpressMusic", "text": "Il Nokia 5800 XpressMusic \u00e8 un dispositivo smartphone prodotto dall'omonima azienda. \u00c8 il primo cellulare Nokia dotato di OS S60 a supportare la funzionalit\u00e0 touch screen.\nCaratteristiche.\n\u00c8 possibile sincronizzare il terminale con il PC, attraverso il software Nokia OVI Suite, prodotto dalla stessa Nokia. Essendo un terminale UMTS, supporta le funzioni di videochiamata, lo \"streaming\" video.\nIl Nokia 5800 Xpress Music \u00e8 il primo touchscreen di Nokia basato sulla piattaforma software S60.\nLa scocca \u00e8 in plastica. Sul retro c'\u00e8 la fotocamera da 3.2 Megapixel con doppio flash LED integrato e ottiche Carl Zeiss con autofocus. Sul fronte in alto si trova l'altoparlante, il sensore di luminosit\u00e0, il sensore di prossimit\u00e0, una fotocamera QVGA per effettuare le videochiamate (il Nokia 5800 \u00e8 HSDPA-UMTS) ed un tasto touch \"XpressMusic\". Sono previsti quattro diversi tipi di \"input\" di scrittura: QWERTY mini, QWERTY a schermo intero, classica tastiera alfanumerica con scrittura facilitata (T9) e riconoscimento della scrittura manuale.\nDal debutto del dispositivo ad ora, molte caratteristiche che prima non erano presenti sono state implementate: un innalzamento della frequenza della CPU ARM11, lo scrolling cinetico.\nStoria.\nIl Nokia 5800 XpressMusic non \u00e8 il primo terminale touch screen della Nokia. Nel 2004, venne annunciato il Nokia 7700, un telefono della serie Series 90 ma venne cancellato prima di raggiungere il mercato. Questo venne seguito dal Nokia 7710 versione aggiornata del 7700 ed arriv\u00f2 sul mercato durante il 2005. La Nokia produsse anche un telefono basato su UIQ, il Nokia 6708, durante il 2005, ma non fu uno sviluppo interno e venne venduto all'azienda taiwanese BenQ. La Nokia ha anche prodotto una serie di tablet pc basati sul sistema operativo Maemo con interfaccia touchscreen, ma non sono telefoni in senso stretto (uno poteva collegarsi ed usare il telefono attraverso il Bluetooth). Il 5800 \u00e8, comunque, il primo Nokia touchscreen basato su Symbian S60.\nIl lancio del 5800 XpressMusic nel gennaio del 2008 venne seguito immediatamente dall'annuncio del Nokia N97 nel maggio del 2008, successivamente venne presentato il Nokia 6208c basato sulla \"Series 40\" nel gennaio del 2009.\nNel febbraio del 2009 il sito Mobile-Review.com, che era inizialmente molto entusiasta del terminale, pubblic\u00f2 una propria ricerca che concludeva che il telefono aveva un difetto di progettazione. Nello specifico, quando i telefoni veniva usati con costanza, gli altoparlanti, prodotti per la Nokia da un'azienda esterna, smettevano di funzionare. La riparazione in garanzia sistemava il problema solo per un periodo limitato di tempo. Il difetto venne riscontrato del disegno dello speaker. Il dipartimento per le relazioni pubbliche di Nokia ammise il difetto di progettazione. Secondo la Nokia, hanno cambiato fornitore, quindi i 5800 prodotti a partire dal febbraio del 2009 non sono affetti dal difetto, e i terminali precedenti potevano sostituire i pezzi difettosi in garanzia. I nuovi speaker furono forniti a tutti i centri di assistenza Nokia.\nNel 2009 Nokia ha presentato il successore del Nokia 5800 XpressMusic, il Nokia X6.\nNavigation Edition.\nIl 21 agosto del 2009, la Nokia ha annunciato una nuova versione, il Nokia 5800 Navigation Edition. Oltre alle normali funzioni del Nokia 5800 disponeva dell'ultima versione dell'Ovi Maps pre-installato. Usciva anche con un carica batteria da auto e un kit da auto, perch\u00e9 l'utilizzo del GPS riduceva notevolmente la durata della batteria. Entrambe le versioni del Nokia 5800, sia l'XpressMusic che il Navigation edition, comunque, hanno a disposizione navigazione illimitata grazie alla nuova versione di Ovi maps.\nProduct Placement.\nAlcuni prototipi di questo terminale furono mostrati nel film di Batman \"Il cavaliere oscuro\" ed in molti video musicali quali \"Keeps Gettin' Better\" di Christina Aguilera, \"Womanizer\" di Britney Spears, \"Right Round\" di Flo Rida, \"Shut It Down\" di Pitbull, \"Jai Ho!\" e \"Hush Hush\" delle Pussycat Dolls, \"Waking Up in Vegas\" di Katy Perry, \"Good Girls Go Bad\" dei Cobra Starship e \"Speak English\" di Fabri Fibra.\nIl telefono ricevette critiche positive, la rivista britannica \"Mobile Choice\" gli diede cinque stelle su cinque nella valutazione il 7 gennaio del 2009."}
{"id": "2407284", "revid": "1305772", "url": "https://it.wikipedia.org/wiki?curid=2407284", "title": "SAFER", "text": "Con il termine SAFER (Secure And Fast Encryption Routine) si intende in crittografia una famiglia di cifrari a blocchi progettati principalmente da James Massey (uno degli sviluppatori del cifrario IDEA) per conto di \"Cylink Corporation\". I primi algoritmi, denominati \"SAFER K\" e \"SAFER SK\", condividono la stessa funzione di cifratura ma differiscono sul numero di passaggi (6 ed 8) e sul gestore della chiave. Le versioni pi\u00f9 recenti, \"SAFER+\" e \"SAFER++\", sono state anche candidate, rispettivamente, al processo di standardizzazione dell'Advanced Encryption Standard ed al progetto NESSIE. Tutti gli algoritmi della famiglia SAFER non sono brevettati e sono disponibili senza limitazioni d'uso.\nSAFER K e SAFER SK.\nIl primo cifrario della famiglia presentato da Massey fu il \"SAFER K-64\", pubblicato nel 1993: esso operava su blocchi di dati di 64 bit di lunghezza. La sigla \"K-64\" indicava che la lunghezza della chiave era di 64 bit. Fu richiesta una versione capace di gestire chiavi pi\u00f9 lunghe e Massey, l'anno seguente, pubblic\u00f2 il \"SAFER K-128\": rispetto al predecessore, questo algoritmo era capace di gestire chiavi di 128 bit ed integrava un nuovo gestore della chiave, disegnato dal Ministero degli Affari Interni di Singapore.\nNonostante queste varianti, sia Lars Knudsen che Sean Murphy trovarono delle debolezze nel SAFER K-128 che suggerirono la rivisitazione degli algoritmi. Massey riscrisse del gestore della chiave seguendo le indicazioni di Knudsen e rilasci\u00f2 2 nuovi algoritmi denominati \"SAFER SK-64\" e \"SAFER SK-128\", rispettivamente con chiave a 64 e 128 bit. Ufficialmente la sigla \"SK\" sta per \"Strengthened Key schedule\", \"gestore della chiave rinforzato\" ma nelle FAQ di RSA si legge che \"SK\" starebbe scherzosamente per \"Stop Knudsen\"\n\u00c8 stata pubblicata anche una versione con chiave di soli 40 bit denominata \"SAFER SK-40\", per le restrizioni sull'esportazione dei sistemi crittografici che vigevano negli Stati Uniti d'America fino alla fine degli anni novanta. Nonostante la lunghezza ridotta della chiave, il SAFER SK-40 resiste alla crittanalisi lineare e differenziale, nel senso che l'uso di questi attacchi \u00e8 pi\u00f9 sconveniente di un attacco a forza bruta.\nTutte le versioni K ed SK del SAFER utilizzano la stessa funzione interna, che consta di 4 fasi (vedi figura): una fase di mescolamento dei bit della chiave; una fase di sostituzione; un'altra fase di mescolamento della chiave; una fase finale di diffusione dei dati. Nella prima fase di mescolamento del materiale della chiave, il blocco di testo in chiaro \u00e8 diviso in 8 parti da 8 bit ciascuno e le sotto-chiavi sono aggiunte utilizzando o addizioni modulo 256 (indicate nella figura dal \"+\" contenuto in un quadrato verde) oppure da operazioni di XOR (il \"+\" contenuto in un cerchio rosso). La fase di sostituzione consiste di 2 S-box ognuna delle quali inversa dell'altra e derivate da funzioni di elevemanto a potenza (45\"x\") o logaritmiche (log45x). Dopo la seconda fase di mescolamento della chiave c'\u00e8 l'ultima fase, la diffusione, basata su una funzione di calcolo abbastanza recente, la pseudo-trasformata di Hadamard (utilizzata pi\u00f9 recentemente anche nel cifrario Twofish).\nSAFER+ e SAFER++.\n\"SAFER+\" e \"SAFER++\" sono i membri pi\u00f9 recenti della famiglia SAFER sono stati sviluppati dai crittografi Armeni Gurgen Khachatrian e Melsik Kuregian in collaborazione con Massey: rispetto ai membri originali, essi hanno la funzione di cifratura modificata."}
{"id": "2407289", "revid": "767487", "url": "https://it.wikipedia.org/wiki?curid=2407289", "title": "Oranges and Lemons (film)", "text": "Oranges and Lemons \u00e8 un cortometraggio muto del 1923 diretto da George Jeske e prodotto da Hal Roach con Stan Laurel.\nIl cortometraggio fu distribuito il 12 agosto 1923.\nTrama.\nIn una fabbrica dove si producono arance e limoni, l'impacchettatore Sunkist e i suoi amici operai combinano pasticci di ogni genere scatenando sempre vere battaglie di arance.\nUn giorno il loro capo viene colpito da una di queste e li manda a fare altri servizi, ma sempre con lo stesso deludente risultato.\nIn seguito Sunkist decide di lavorare all'interno dell'edificio, senza notevoli miglioramenti, finendo per mandare fuori controllo un ascensore e scatenare una lite tra gli altri impacchettatori."}
{"id": "2407290", "revid": "167080", "url": "https://it.wikipedia.org/wiki?curid=2407290", "title": "Assedio di Missolonghi", "text": ""}
{"id": "2407292", "revid": "729019", "url": "https://it.wikipedia.org/wiki?curid=2407292", "title": "Sigismund von Reischach", "text": "Biografia.\nSigismund von Reischach era membro di una famiglia aristocratica austriaca e suo padre era il feldmaresciallo luogotenente Judas Thad\u00e4us von Reischach. Sua madre era la contessa Maria Caroline Kollonitz von Kollograd.\nEgli nacque a Vienna nel febbraio del 1809 e, intrapresa la carriera militare, gi\u00e0 nel 1828 divenne Sottotenente destinato al 4\u00ba battaglione cacciatori. Nominato capitano nel 1835 ottenne il 2\u00ba reggimento di fanteria e ne venne nominato anche tesoriere. Il 18 giugno 1841 venne nominato Maggiore di fanteria e venne destinato al 21\u00ba reggimento, mentre nell'ottobre dello stesso anno venne spostato al 15\u00ba reggimento, con promozione al 9 settembre 1844 al grado di Colonnello Luogotenente. All'et\u00e0 di soli 37 anni, l'11 settembre 1846, divenne comandante del 7\u00ba reggimento di fanteria e fu presente in Italia per sedare le rivoluzioni scoppiate nel 1848. Qui egli partecip\u00f2 alla guerriglia cittadina di Milano, dando prova di grande coraggio. Successivamente prese parte agli scontri di Santa Lucia e Montanara il 29 maggio di quell'anno, venendo nominato Colonnello. Per le vittorie conseguite venne nominato Cavaliere dell'Ordine Militare di Maria Teresa.\nNuovamente si distinse per coraggio nelle battaglie di Goito e Vicenza, ove venne ferito anche se non gravemente, al punto che poco dopo pot\u00e9 tranquillamente prendere parte agli scontri di Sona, Sommacampagna e Custoza. Dopo una seconda vittoriosa campagna contro il Piemonte, venne promosso Maggiore Generale il 30 aprile 1849 e ricevette il comando di una brigata del 1\u00ba corpo d'armata in Ungheria. Anche nella campagna ungherese del 1849 si distinse per coraggio personale, in particolare nella Battaglia di Komorn del 2 luglio di quell'anno ove ferm\u00f2 con le proprie truppe l'avanzata del nemico verso il Danubio, malgrado le opposte istruzioni ricevute dai propri superiori, catturando anche 60 prigionieri. Il 9 novembre 1853 venne nominato Feldmaresciallo Luogotenente ed ottenne il comando di una divisione del 6\u00ba corpo d'armata e, per volere dell'Imperatore, ottenne il 30 gennaio 1857 il comando del 21\u00ba reggimento di fanteria. Nella campagna del 1859 la coraggiosa divisione \"Reischach\" sconfisse per ben tre volte le truppe francesi lungo il Naviglio Grande ed i piemontesi nella battaglia di Terranova, alla confluenza tra il Sesia ed il Po. Reischach venne gravemente ferito da una pallottola che gli trapass\u00f2 il femore nella Battaglia di Magenta ed ottenne per ricompensa la croce di Commendatore dell'Ordine Imperiale di Leopoldo ed il 28 febbraio 1873 ottenne la promozione a Feldmaresciallo.\nEgli mor\u00ec a Vienna il 13 novembre 1878."}
{"id": "2407294", "revid": "765341", "url": "https://it.wikipedia.org/wiki?curid=2407294", "title": "Walter Rubsamen", "text": "Biografia.\nLa sua formazione musicale \u00e8 stata piuttosto lunga: dapprima iscritto alla Richmond High School, all'et\u00e0 di diciotto anni si \u00e8 diplomato alla American Orchestral Society. Successivamente ha frequentato la Columbia University, laureandosi nel 1933 ed ottenendo la borsa di studio Clarence Barker Music per studiare ulteriormente in Europa. In Germania ha studiato all'Universit\u00e0 di Monaco di Baviera, raggiungendo la laurea con la tesi \"Pierre de La Rue als Messencomponist\", nell'anno 1937. Infine, \u00e8 restato in Europa ancora un anno per approfondire le sue conoscenze musicali, prima di rientrare negli Stati Uniti d'America per collaborare con la UCLA.\nRubsamen esord\u00ec come musicologo nel 1947, grazie al contributo della Fondazione Guggenheim, con una apprezzata monografia sulle \"ballad-operas\".\nDedic\u00f2 gran parte delle sue ricerche alla musica rinascimentale, dalla frottola al madrigale, come evidenziarono le pubblicazioni di \"Literary Sources of Secular Music in Italy (XVI century)\" e di \"Chanson e Madrigal (1480-1530)\", il documento \"Unifying Techniques in Selected Masses of Josquin and la Rue: a Stylistic Comparison\" e una lunga serie di articoli con importanti riviste musicali ed enciclopedie. \nAltre ricerche di Rubsamen riguardarono la relazione tra la musica e la politica, tra la musica, il teatro e il cinema. \nCon la sua \"Music Research in Italian Libraries\" (1949) si distinse per gli inventari di numerose rare collezioni di manoscritti e di stampe.\nHa insegnato, lungamente, sia alla UCLA sia alla Columbia University, facendosi apprezzare per il suo impegno alla Biblioteca musicale universitaria, che ha contribuito ad impreziosire con una vasta collezione di libretti di opere veneziane dagli esordi fino all'anno 1769, con libretti e partiture di ballate; una collezione di mottetti di Gombert, e una collezione di libri riguardanti la teoria musicale.\nA Los Angeles fond\u00f2 il Southern California Chapter della American Musicological Society, di cui fu anche presidente.\nTra le sue pubblicazioni, annoveriamo: \"Music in the College Theatre\" (1941); \"Literary Sources of Secular Music in Italy\" (1943); \"La musica moderna nel film\" (1948); \"La musica nella vita sociale degli Stati Uniti\" (1949); \"Music Research in Italian Libraries\" (1949)."}
{"id": "2407296", "revid": "830939", "url": "https://it.wikipedia.org/wiki?curid=2407296", "title": "Wilhelm Joseph von Wasielewski", "text": "Biografia.\nNato nei pressi di Danzica, ottavo di undici figli del proprietario terriero e rettore Joseph Thaddeus von Wasielewski (1785-1850) e di sua moglie Henriette Christina Piwko (1788-1850), Wilhelm Joseph von Wasielewski ricevette da suo padre le prime lezioni di violino, che divent\u00f2 ben presto il suo strumento preferito. \nStudi\u00f2 musica al Conservatorio di Lipsia, dal 2 aprile 1843 al 1845, sotto la guida di Moritz Hauptmann, Ferdinand David, Felix Mendelssohn e Robert Schumann. \nL'anno seguente inizi\u00f2 la carriera di critico musicale, quella di violinista nella Gewandhausorchester, e nel 1850 intraprese l'attivit\u00e0 di direttore d'orchestra a D\u00fcsseldorf e a Bonn.\nWasielewski nel 1852 a Bonn svolse la direzione di coro e fond\u00f2 insieme a Julius Tausch e Christian Reimers un trio di pianoforte di successo per spettacoli di musica da camera. A Bonn fu direttore d'orchestra del club musicale Liedertafel Concordia e dell'orchestra dell'Associazione Beethoven. Nello stesso anno spos\u00f2 la pianista Alma Beyer (1827-1871), originaria di Freiberg in Sassonia.\nDal 1855 si trasfer\u00ec definitivamente a Dresda, con l'intento di occuparsi soprattutto di musicologia: tra i suoi studi e le sue ricerche si ricordano quelli sulla biografia di Robert Schumann, culminati con il libro \"Schumann Biographie\". \nNegli stessi anni prosegu\u00ec le sue docenze e strinse rapporti di amicizia con Franz Liszt, Johannes Brahms e Max Bruch. \nNel 1869 Wasielewski assunse la carica di direttore musicale della citt\u00e0 a Bonn e quattro anni dopo quella di direttore della K\u00f6niglichen (Musica reale).\nNel 1878 fu premiato con l'iscrizione onoraria dall'Accademia Filarmonica di Bologna.\nWasielewski ha concluso la sua carriera di direttore musicale reale a Bonn all'et\u00e0 di 61 anni. Si ritir\u00f2 a vita privata e si trasfer\u00ec con la sua famiglia nella capitale della Turingia, Sondershausen. Durante questo periodo della sua vita, ha continuato le sue opere letterarie. I risultati di questo periodo furono principalmente la pubblicazione di una biografia di Beethoven e un'opera sulla storia del violoncello.\nWilhelm Joseph von Wasielewski \u00e8 morto il 13 dicembre 1896 all'et\u00e0 di settantaquattro anni.\nTra i suoi lavori, annoveriamo: \"Geschichte der Instrumentalmusik im 16 Jahrh.\" (1878), \"Beethoven\" (1888), \"C.Reinecke, sein Leben, Werken und Schaffen\" (1892).\nCompose anche qualche pezzo per canto e per pianoforte e qualche canto patriottico."}
{"id": "2407301", "revid": "124123", "url": "https://it.wikipedia.org/wiki?curid=2407301", "title": "Wilhelm Speyer", "text": " \nBiografia.\nFiglio di un ricco mercante, Speyer arriv\u00f2 a Offenbach am Main all'et\u00e0 di quattro anni e crebbe l\u00ec. \nSi avvicin\u00f2 alla musica grazie alle esibizioni musicali effettuate nella casa del produttore d'arte Peter Bernard, \n\u00c8 stato educato e istruito a Offenbach am Main sotto la guida di Johann Anton Andr\u00e9 per la composizione, di Ferdinand Fr\u00e4nzl per il violino, di Georg Jacob Vollweiler per la teoria musicale.\nSuccessivamente si trasfer\u00ec a Parigi per approfondire le sue conoscenze riguardanti il violino, dove ebbe come maestro Pierre Baillot.\nDopo aver effettuato viaggi in Europa come musicista virtuoso ed aver fatto parte di varie orchestre, decise di affrontare anche un'attivit\u00e0 commerciale.\nNonostante questo, mantenne contatti con eminenti esponenti del mondo artistico, quali Louis Spohr e Felix Mendelssohn e prosegu\u00ec la sua carriera come compositore e come insegnante. Diresse il violinista Niccol\u00f2 Paganini in un concerto a Offenbach. \nFu un membro della Offenbacher Freimaurerloge Carl und Charlotte zur Treue ed a Francoforte sul Meno fu uno dei fondatori della Fondazione Mozart. \nSpeyer si spos\u00f2 con Charlotte (Lotte) Auguste Wilhelmine, una figlia di Wolfgang von Goldner.\nSpeyer mor\u00ec il 5 aprile 1878.\nRaggiunse una certa popolarit\u00e0 grazie ai suoi lieder, tra cui \"Der Trompeter\", \"Rheinsehnsucht\", \"Die drei Liebchen\" e inoltre compose musica strumentale, tre \"Quartetti\" e un \"Quintetto per archi\", musica corale, duetti per violino e pianoforte."}
{"id": "2407305", "revid": "400518", "url": "https://it.wikipedia.org/wiki?curid=2407305", "title": "Wladimir Vogel", "text": ""}
{"id": "2407308", "revid": "1915706", "url": "https://it.wikipedia.org/wiki?curid=2407308", "title": "Cloxacillina", "text": " \nLa cloxacillina \u00e8 un antibiotico betalattamico, appartenente alla famiglia delle penicilline, resistente alle betalattamasi. Il composto \u00e8 un prodotto semisintetico derivante da un prodotto di fermentazione. Il farmaco pu\u00f2 essere utilizzato per via orale, intramuscolare o endovenosa.\nCaratteristiche strutturali e fisiche.\nSi presenta come una polvere cristallina e igroscopica quasi bianca. Risulta facilmente solubile in acqua e in alcol metilico. Una soluzione al 10% in acqua ha un pH compreso tra 5 e 7.\nLa molecola deve essere conservata a temperatura non superiore a 25\u00a0\u00b0C, in contenitori a tenuta.\nFarmacodinamica.\nIl meccanismo di azione di cloxacillina \u00e8 simile a quello delle altre penicilline. Il farmaco agisce interferendo con la formazione della parete cellulare batterica delle cellule batteriche in fase di crescita, andando ad inibire alcuni enzimi (in particolare la transpeptidasi e la carbossipeptidasi), impedendo cos\u00ec la reticolazione del peptidoglicano (mureina o mucopeptide batterico) essenziale per i germi, i quali, privi di tale protezione, risultano pi\u00f9 esposti agli stress osmotici e vanno incontro a lisi cellulare.\nFarmacocinetica.\nUna volta somministrata per via intramuscolare cloxacillina raggiunge un picco di concentrazione plasmatica nel giro di 45 minuti.\nIl legame con le proteine plasmatiche \u00e8 molto elevato, circa 95-97%. Il volume di distribuzione della cloxacilina sodica \u00e8 pari a 0,1 l/kg. La molecola si distribuisce ampiamente nei fluidi corporei e nei tessuti biologici, tra gli altri nello stesso liquido amniotico, nel liquido sinoviale e nel tessuto osseo.\nIl farmaco attraversa la barriera ematoencefalica e quella placentare, anche se solo una piccola percentuale diffonde nel liquido cerebrospinale di soggetti le cui meningi non sono coinvolte in un processo infiammatorio. Tutti i fatti infiammatori generalmente provocano un aumento della permeabilit\u00e0 della barriera ematoencefalica alle penicilline ed alla stessa cloxacillina sodica.\nIl composto viene secreto nel latte materno.\nNell'organismo umano la cloxacillina viene biotrasformata ad opera della ghiandola epatica. L'emivita si aggira intorno alle 0,5-1,1 ore.\nL'eliminazione avviene attraverso l'emuntorio renale sia per filtrazione glomerulare sia per secrezione tubulare. L'eliminazione risulta ridotta nei bambini, nei soggetti con insufficienza renale ed a seguito di somministrazione di probenecid. \nCirca il 30-45% del composto viene escreto immodificato. \nPiccole quantit\u00e0 della molecola sono espulse attraverso le feci e la bile.\nUsi clinici.\nLa cloxacillina \u00e8 efficace contro alcune gravi infezioni causate da germi Gram-positivi che resistono alle penicilline. In particolare, grazie alla sua grande catena R, che non permette il legame della beta-lattamasi, \u00e8 utilizzata contro stafilococchi producenti beta-lattamasi.\nPu\u00f2 essere impiegata nelle infezioni del cavo orale, delle vie respiratorie (faringiti, bronchiti, polmoniti), in infezioni di interesse otorinolaringoiatrico, della pelle e dei tessuti molli (foruncolosi, ulcerazioni cutanee, ferite e ustioni infette, celluliti ed ascessi), in infezioni osteoarticolari come l'artrite settica e le osteomieliti, infezioni genito-urinarie, biliari, endocartite, meningite e sepsi.\nEffetti collaterali.\nLa somministrazione di cloxacillina, cos\u00ec come quella di altri derivati della penicillina, pu\u00f2 determinare il verificarsi di reazioni da ipersensibilit\u00e0 in una percentuale variabile di individui posti in trattamento (in genere tra l'1% ed il 10%). Queste reazioni possono essere definite \"immediate\" quando si verificano da pochi minuti fino a 48 ore dalla somministrazione e consistono in prurito, orticaria, edema angioneurotico, broncospasmo, ipotensione arteriosa. Le reazioni allergiche \"ritardate\" si verificano invece dopo 48 ore e, talvolta, fino a 2-4 settimane dall'assunzione della terapia e comprendono iperpiressia, malessere generale, orticaria, mialgia, artralgia, dolore addominale, e rash cutaneo.\nNei soggetti in trattamento possono verificarsi disturbi gastrointestinali (ad esempio stomatite, dispepsia, nausea, vomito, diarrea, sanguinamento gastrointestinale) e del sistema nervoso (letargia, confusione mentale, mioclonie, spasmi muscolari, convulsioni).\nMeno frequentemente sono stati registrati disturbi ematologici (anemia emolitica, leucopenia, neutropenia, granulocitopenia, agranulocitosi, trombocitopenia, eosinofilia), \nnefropatia tubulointerstiziale (ematuria, proteinuria, eruzioni cutanee, esantemi, rash cutaneo, febbre, eosinofilia), \ninsufficienza renale, alterazioni elettrolitiche, incremento delle transaminasi (AST ed ALT), ittero e epatite colestatica.\nControindicazioni.\nIl farmaco \u00e8 controindicato nei soggetti con ipersensibilit\u00e0 individuale nota al principio attivo, alle penicilline oppure ad uno qualsiasi degli eccipienti utilizzati nella formulazione farmacologica.\nAvvertenze.\nEvitare il contatto del composto con gli occhi per la possibilit\u00e0 che si verifichino fenomeni irritativi."}
{"id": "2407311", "revid": "543975", "url": "https://it.wikipedia.org/wiki?curid=2407311", "title": "A caccia di orologi", "text": "A caccia di orologi, \u00e8 un libro scritto da Paolo Soglia, giornalista bolognese, nel quale viene svolta un'inchiesta riguardante le trasformazioni del mondo del lavoro e le peripezie della nuova categoria di lavoratori precari cosiddetti atipici.\nI lavoratori descritti in queste diciassette storie, appartengono a quella fascia lavorativa oscura che viene descritta chiaramente nell'introduzione del libro.\nTra le storie emblematiche, una citazione la merita di diritto quella che d\u00e0 il titolo al libro : \"A caccia di orologi\". La protagonista \u00e8 una laureata in Pedagogia, che svolge il mestiere di \"cacciatrice\" di orologi antichi, per conto dell'Istituto Beni Culturali dell'Emilia-Romagna, che li cataloga e li valorizza. Quasi tutti questi orologi settecenteschi e ottocenteschi, sono situati in campanili di chiese di campagna, e quindi l'esploratrice deve affrontare situazioni difficili e anche pericolose per la sua salute. Ovviamente il rimborso economico \u00e8 piuttosto scarso e la sicurezza economica del lavoro appare aleatoria.\nIl libro si conclude con un'analisi sullo stato attuale del mondo del lavoro e della produzione, che trasformano gli atipici in nuovi proletari anomali, magari laureati e provenienti da una buona famiglia, che per\u00f2 faticano ad inserirsi in pianta stabile e con un contratto fisso in un mondo del lavoro sempre pi\u00f9 sfuggente alla stabilit\u00e0 e alla regolarit\u00e0."}
{"id": "2407312", "revid": "767487", "url": "https://it.wikipedia.org/wiki?curid=2407312", "title": "Dicloxacillina", "text": " \nLa dicloxacillina \u00e8 una molecola ad attivit\u00e0 antibatterica, una penicillina semisintetica, resistente alle penicillinasi, acido resistente e pertanto somministrabile per via orale.\nFarmacodinamica.\nCome le altre penicilline dicloxacillina agisce inibendo la biosintesi della parete cellulare batterica. L'antibiotico esercita la sua attivit\u00e0 specialmente verso i microrganismi aerobi Gram-Positivi, segnatamente verso gli Stafilococchi produttori di penicillinasi.\nFarmacocinetica.\nIn seguito a somministrazione per via orale il farmaco viene rapidamente assorbito dal tratto gastroenterico. La contemporanea assunzione di cibo riduce la quota assorbita. La concentrazione plasmatica massima (Cmax) viene raggiunta dopo circa 1 - 1,5 ore dall'assunzione.\nIl legame con le proteine plasmatiche (principalmente all'albumina) \u00e8 pari al 95-99 %.\nNell'organismo la molecola si distribuisce nei fluidi e tessuti organici, raggiungendo concentrazioni terapeutiche nel liquido pleurico, nella bile e nel liquido amniotico. L'emivita di eliminazione per il farmaco \u00e8 inferiore ad un'ora (circa 0,7 ore).\nLe concentrazioni raggiunte nel liquor cerebrospinale ed ascitico sono pressoch\u00e9 insignificanti.\nDicloxacillina viene eliminata attraverso l'emuntorio renale come farmaco immodificato sia grazie alla filtrazione glomerulare sia a seguito di secrezione tubulare attiva.\nUsi clinici.\nLa dicloxacillina \u00e8 efficace contro alcune infezioni gravi causate da germi Gram-positivi, in particolare da strafilococchi. \nPu\u00f2 essere impiegata nelle infezioni del cavo orale, delle vie respiratorie (faringiti, bronchiti, polmoniti), infezioni di interesse otorinolaringoiatrico, della pelle e dei tessuti molli (foruncolosi, ulcerazioni cutanee, ferite infette, celluliti ed ascessi), osteomieliti, infezioni genito-urinarie, biliari sepsi.\nEffetti collaterali e indesiderati.\nLa somministrazione di penicilline e derivati pu\u00f2 comportare la comparsa di reazioni allergiche in una percentuale variabile tra l'1% ed il 10% degli individui posti in trattamento. Le reazioni \"immediate\" si verificano da pochi minuti fino a 48 ore dalla somministrazione e consistono in prurito, orticaria, edema angioneurotico, broncospasmo, ipotensione arteriosa.\nLe reazioni allergiche \"ritardate\" si verificano normalmente dopo 48 ore e, talvolta, fino a 2-4 settimane dalla terapia e comprendono iperpiressia, malessere generale, orticaria, mialgia, artralgia, dolore addominale, e rash cutaneo.\nNei soggetti in trattamento possono verificarsi disturbi gastrointestinali (stomatite, dispepsia, nausea, vomito, diarrea, sanguinamento gastrointestinale) e del sistema nervoso (letargia, confusione mentale, mioclonie, spasmi muscolari, convulsioni). Raramente durante terapia con dicloxacillina \u00e8 stata segnalatala la comparsa di colite pseudomembranosa.\nPi\u00f9 raramente possono verificarsi disturbi ematologici (anemia emolitica, leucopenia, neutropenia, granulocitopenia, agranulocitosi, trombocitopenia, eosinofilia), nefropatia tubulointerstiziale (ematuria, proteinuria, rash cutaneo, febbre, eosinofilia), insufficienza renale, alterazioni elettrolitiche, incremento delle transaminasi (AST ed ALT), ittero ed epatite colestatica.\nControindicazioni.\nIl farmaco \u00e8 controindicato nei soggetti con ipersensibilit\u00e0 individuale nota al principio attivo, alle penicilline, oppure ad uno qualsiasi degli eccipienti utilizzati nella formulazione farmaceutica.\nGravidanza e allattamento.\nNon esistono studi adeguati e ben controllati sull'utilizzo di dicloxacillina in donne in stato di gravidanza, pertanto non \u00e8 possibile escludere con certezza eventuali effetti nocivi sul feto. Gli studi eseguiti sugli animali non mettono in evidenza effetti embriotossici, ma tali studi non sono sempre predittivi della risposta umana, pertanto il farmaco pu\u00f2 essere utilizzato in gravidanza solo dopo un'attenta valutazione dei benefici attesi per la donna in rapporto ai rischi potenziali per il feto e neonato.\nLa Food and Drug Administration (FDA) ha inserito dicloxacillina in classe B per l'uso in gravidanza. \nIn questa classe sono inseriti i farmaci i cui studi riproduttivi sugli animali non hanno mostrato un rischio per il feto e per i quali non esistono studi controllati sull'uomo e i farmaci i cui studi sugli animali hanno mostrato un effetto dannoso che non \u00e8 stato confermato con studi controllati in donne nel I trimestre (e non c'\u00e8 evidenza di danno nelle fasi avanzate della gravidanza)."}
{"id": "2407313", "revid": "110157", "url": "https://it.wikipedia.org/wiki?curid=2407313", "title": "Antropologia sociale (saggio)", "text": "Antropologia sociale \u00e8 un libro scritto da Godfrey Lienhardt, gi\u00e0 direttore dell'Istituto di Antropologia dell'Universit\u00e0 di Oxford, nel quale pi\u00f9 che proporre una storia della disciplina, l'autore informa sui modelli teorici, sui metodi, sulle tecniche utilizzate per la ricerca pratica effettuata sul campo.\nIl testo coniuga sia argomenti e concetti tradizionali, sia quelli innovativi e aggiornati; inoltre per rendere ancora pi\u00f9 chiara e comprensibile la materia, i metodi sono esposti utilizzando come riferimento esempi reali affrontati dagli antropologi. Questo collegamento con le indagini concrete, consente all'autore di offrire un buon supporto di risultati tecnici e operativi, ottenuti negli ultimi decenni.\nIl testo \u00e8 notevolmente impreziosito da una articolata introduzione, realizzata da A.Colajanni. \nTra i popoli osservati, si annoverano gli Eschimesi, i Nuer, gli aborigeni australiani, i Pigmei, i Boscimani, dei quali vengono analizzate le condizioni di vita, la struttura sociale, la vita politica, la distribuzione della ricchezza, le modalit\u00e0 produttive e di utilizzo non economico della ricchezza, strutture e tipologie delle famiglie, riti magici e religiosi, superstizioni e credenze, miti, simbolismi."}
{"id": "2407314", "revid": "600229", "url": "https://it.wikipedia.org/wiki?curid=2407314", "title": "Slapstik", "text": ""}
{"id": "2407316", "revid": "547034", "url": "https://it.wikipedia.org/wiki?curid=2407316", "title": "Ludwig Karl Wilhelm von Gablenz", "text": "Biografia.\nGli inizi e la campagna del '48.\nLudwig Karl Wilhelm von Gablenz nacque il 19 luglio 1814 a Jena, figlio del tenente generale sassone Heinrich Adolf von Gablenz. Avendo intrapreso la carriera militare, egli frequent\u00f2 l'accademia di Dresda nel 1831 e divenne Secondo Luogotenente nel reggimento delle guardie di Sassonia nel 1833 dell'esercito austriaco.\nEgli prest\u00f2 quindi servizio alternativamente nello staff di ufficiali di cavalleria e fanteria. Nel 1848 divenne aiutante generale durante la soppressione delle rivolte in Italia settentrionale. Dopo la Battaglia di Custoza venne promosso Maggiore e venne inviato in Ungheria col grado di capo dello staff delle truppe alle dipendenze del generale Schlick. In Ungheria prese parte a 46 tra scontri e battaglie a fianco del suo generale, ricevendo la croce di Cavaliere dell'Ordine Militare di Maria Teresa il 4 gennaio 1849 e venendo promosso nell'estate di quello stesso anno al grado di luogotenente colonnello e comandante del reggimento di dragoni \"principe Eugenio\" che prese parte alla Battaglia di Komorn.\nQuando nell'autunno del 1850 il pericolo di una collisione nei rapporti tra Prussia ed Austria si fece sempre maggiore, egli venne nominato colonnello ed assegnato allo staff generale delle armate di Boemia, venendo ad ogni modo presto richiamato per una missione diplomatica a Dresda. Nel 1854 venne nominato maggiore generale col compito di comandante della 1\u00aa Brigata di cavalleria, agendo in prevalenza lungo il Danubio.\nLa seconda guerra d'indipendenza e la guerra austro-prussiana.\nCon lo scoppio della guerra austro-sarda del 1859 venne trasferito al comando di una brigata del 7\u00ba Corpo d'armata e combatt\u00e9 la battaglia di Magenta e quella di Solferino e San Martino. Nel 1862 venne promosso al grado di Feldmaresciallo Secondo Luogotenente e nel 1864 prese parte alla guerra austro-prussiana per la questione danese come comandante del 6\u00ba Corpo d'armata sotto il generale Wrangel. La sua abilit\u00e0 port\u00f2 il suo corpo d'armata alla vittoria della Battaglia di Oberselk il 3 febbraio di quell'anno e ad altre vittorie nello Schleswig, occupando dal 6 febbraio l'area. Alla pace di Vienna torn\u00f2 alla capitale imperiale ed il 4 settembre 1865 venne nominato governatore generale dell'Holstein, godendo di una vasta popolarit\u00e0.\nNel 1866, durante la guerra austro-prussiana l'Austria venne costretta a cedere l'Holstein e von Gablenz divenne comandante del 10\u00ba Corpo d'armata, col quale il 27 giugno 1866 partecip\u00f2 alla Battaglia di Trautenau, in Boemia. Nel settembre del 1866 venne temporaneamente dimesso dal servizio.\nNel 1868 venne nominato comandante generale di Croazia e Slavonia, nel 1869 divenne comandante generale di Ungheria e dal 1870 venne promosso a generale di cavalleria, partecipando l'anno successivo in nome dell'Imperatore Francesco Giuseppe alla cerimonia di proclamazione dell'Impero tedesco.\nKarl Wilhelm von Gablenz si suicid\u00f2 con un colpo di pistola il 28 gennaio 1874 a Zurigo come conseguenza di un tracollo finanziario.\nNella vita privata, Ludwig von Gablenz aveva sposato nel 1853 a Vienna, Helene von Eskeles (1837-1899), figlia cattolica del banchiere ebreo Denis von Eskeles. The name combination took place 1873."}
{"id": "2407320", "revid": "599013", "url": "https://it.wikipedia.org/wiki?curid=2407320", "title": "Dick Miller (cestista)", "text": ""}
{"id": "2407321", "revid": "767487", "url": "https://it.wikipedia.org/wiki?curid=2407321", "title": "Short Orders", "text": "Short Orders \u00e8 un cortometraggio muto del 1923 diretto da Scott Pembroke e Hal Roach. Prodotto da Hal Roach con Stan Laurel.\nIl cortometraggio fu pubblicato il 2 settembre 1923.\nTrama.\nStan \u00e8 un giovane un po' maldestro che lavora in un caff\u00e8 sia come lavatore di finestre sia come cameriere.\nIn una giornata particolare gli capita di servire dei clienti alquanto stravaganti: uno a cui non va bene la misura del suo cacio, un altro che vuole un panino con triplo gorgonzola e un altro ancora che ordina una meringa!\nQuando \u00e8 troppo \u00e8 troppo: Stan perde la pazienza, dopo che un cliente si \u00e8 lamentato col direttore perch\u00e9 la sua bistecca era talmente immangiabile da sembrare suola da scarpe, e si licenzia.\nAppena uscito fuori si accorge di avere la suola di una scarpa completamente consumata, quindi va dal calzolaio con la bistecca e se la fa montare come rinforzo della vecchia suola.\nPoco dopo si allontana per la sua strada, inseguito da un branco di cani affamati."}
{"id": "2407322", "revid": "1342360", "url": "https://it.wikipedia.org/wiki?curid=2407322", "title": "Nationalliga 1972-1973", "text": "L'edizione 1972-73 della Nationalliga (A) vide la vittoria finale del FC Wacker Innsbruck.\nCapocannoniere del torneo fu Wolfgang Breuer del FC Wacker Innsbruck con 22 reti.\nVerdetti.\nAnche lo Sturm Graz sarebbe dovuto retrocedere, ma alla fine parteciper\u00e0 alla successiva edizione di Nationalliga (A), che sar\u00e0 a 17 squadre."}
{"id": "2407323", "revid": "1739297", "url": "https://it.wikipedia.org/wiki?curid=2407323", "title": "Civilt\u00e0 in bagno", "text": "Civilt\u00e0 in bagno (\"Clean and Decent\") \u00e8 un libro scritto da Lawrence Wright che propone la storia del bagno, sia della pratica dei lavaggi sia degli strumenti e dei luoghi preposti per un tale fine, partendo dalle civilt\u00e0 cretese, mesopotamica, della valle dell'Indo e dell'antico Egitto. Inoltre l'autore svolge una carrellata storica anche degli accessori ruotanti attorno al bagno, delle abitudini e delle mode che hanno influenzato gli usi e i costumi affini all'igiene personale.\nLa storia, per scelta dell'autore, non arriva fino ai giorni di pubblicazione, ma si ferma ai primi decenni del Novecento.\nLa storia del bagno evidenzia sorprendenti sali e scendi epocali, dal punto di vista della qualit\u00e0 degli strumenti e degli impianti utilizzati per i lavaggi. Ad esempio, la prima vasca da bagno, risalente al 1700 a.C. \u00e8 stata rintracciata a Creta, e non \u00e8 per nulla casuale, visto che la civilt\u00e0 minoica \u00e8 risultata notevolmente evoluta per quanto riguarda gli impianti igienici e la tecnica idraulica.\nSe nell'antica Grecia il bagno \u00e8 un complemento dell'attivit\u00e0 fisica, a Roma, invece, diventa un dovere sociale, mentre la chiesa anticamente condanna il bagno: San Benedetto invita i suoi seguaci a lavarsi di rado, e nel 745 San Bonifacio proibisce dapprima il bagno promiscuo e poi quello pubblico, che torna in auge solo grazie ai crociati e alla loro esperienza del bagno turco, con successi e diffusione altalenanti.\nDopo alcuni secoli nei quali predomina la tendenza antigienica, intorno al 1700, si diffonde il bisogno di utilizzare i lavaggi a fini curativi nei luoghi specifici chiamati stazioni termali. Ancora nel XVIII secolo il bagno \u00e8 una cosa piuttosto rara, per\u00f2 almeno si iniziano ad installare fognature e \"water-closets\". Intorno al 1724, quando la scienza si stava allontanando dalla magia, il dottor George Cheyne raccomanda la rasatura del volto e della testa, di lavare, grattare i piedi e di tagliarsi le unghie, e di usare anche il sapone per i massaggi e gli sfregamenti.\nNel 1779 viene proposta per la prima volta, dal dottor Domenicetti, la doccia, e anche il \"water-closets\" assume una importanza e una ubicazione diverse a seconda dei contesti storici-culturali: se Luigi XIV riceve abitualmente i suoi interlocutori anche in quei momenti, nel corso dei secoli il gabinetto acquista un suo spazio in un ambiente su misura. Se Marat soleva trascorrere lunghi periodi della giornata dentro la vasca, per motivi di salute, i vertici della chiesa, invece, invitano a non perdere molto tempo nel bagno. Solo dopo la prima guerra mondiale vi \u00e8 stata l'invasione di apparecchi igienici smaltati che hanno reso il bagno dell'epoca simile a quello odierno."}
{"id": "2407327", "revid": "176990", "url": "https://it.wikipedia.org/wiki?curid=2407327", "title": "Che cos'\u00e8 la rivoluzione industriale", "text": "Che cos'\u00e8 la rivoluzione industriale \u00e8 un libro scritto da Claude Fohlen, docente universitario alla Sorbona di Parigi, specialista in storia degli Stati Uniti e della rivoluzione industriale.\nPubblicato in Francia nel 1971, \u00e8 diventato un testo universitario, grazie all'analisi dei molteplici fattori intrecciati che hanno dato l'origine e la spinta propulsiva a quel processo cos\u00ec vasto ed ancora in parte misterioso, e che ha avuto come conseguenza un grande sviluppo delle forze produttive in alcuni paesi europei, americani ed asiatici.\nL'autore approfondisce il fenomeno chiamato take-off, il decollo, lo sviluppo produttivo, valutando la molteplicit\u00e0 dei fattori causali, economici, tecnologici, politici, religiosi, sociali che una volta compresi pienamenti potrebbero essere innescati nei paesi sottosviluppati.\nL'autore ripercorre le principali teorie espresse dai pi\u00f9 grandi esperti, ed inoltre ve ne aggiunge una elaborata da lui. Una delle parti pi\u00f9 approfondite \u00e8 quella che analizza le conseguenze positive e quelle negative della rivoluzione, anche dai punti di vista ambientale, ecologico, medico e sanitario."}
{"id": "2407328", "revid": "729019", "url": "https://it.wikipedia.org/wiki?curid=2407328", "title": "Ange Auguste Martimprey", "text": "Biografia.\nAnge Auguste Martimprey nacque il 16 giugno 1809 a Maux, figlio di Augustin Dominique de Martimprey, ed ancora giovane decise di intraprendere la carriera militare, scelta che far\u00e0 anche suo fratello Edmond che diverr\u00e0 Generale di Divisione. Frequent\u00f2 pertanto la rinomata scuola militare di Saint Cyr e ne usc\u00ec col grado di Sottotenente nel 1829, venendo destinato al 26\u00ba reggimento di fanteria di linea.\nNominato Capitano nel luglio del 1837, partecip\u00f2 alle campagne d'Algeria tra il 1837 ed il 1840 e nuovamente tra il 1842 ed il 1846, ottenendo ben due encomi dai suoi superiori.\nNominato Colonnello nel 1851, venne assegnato al 65\u00ba reggimento di fanteria e nell'agosto del 1854 venne promosso Generale di Brigata, venendo assegnato al comando della 1\u00aa brigata della 2\u00aa divisione del 4\u00ba corpo d'armata dall'agosto del 1856.\nNel 1859 prese parte attiva alla guerra in Italia, partecipando alla Battaglia di Magenta ove venne ferito e nominato Generale di Divisione come ricompensa il 13 luglio successivo. Il 9 luglio del 1862 venne nominato Gran'Ufficiale della Legion d'Onore divenendo anche membro per la commissione dei trasporti pubblici dell'Impero Francese.\nMor\u00ec a Parigi il 15 febbraio 1875."}
{"id": "2407329", "revid": "110157", "url": "https://it.wikipedia.org/wiki?curid=2407329", "title": "Come imparare pi\u00f9 cose e vivere meglio", "text": "Come imparare pi\u00f9 cose e vivere meglio \u00e8 un libro scritto da Roberto Vacca, ingegnere e matematico, nel quale vengono esposti i consigli dell'esperto riguardo al corretto utilizzo della memoria e delle risorse mentali, che tutti gli esseri umani possiedono ma che vengono sfruttate solo in minima parte. \nL'autore sostiene di non essere un superdotato e di possedere un quoziente di intelligenza inferiore o uguale a quello di cento milioni di persone, eppure ha effettuato studi interdisciplinari e si \u00e8 occupato con successo di tematiche diverse. All'inizio del libro, Vacca afferma che lo studio precoce di varie lingue straniere, aiuti il soggetto ad accettare e a ricercare nozioni sempre nuove. L'autore descrive le procedure da seguire per imparare facilmente ed efficacemente una lingua sconosciuta, sostenendo che per imparare occorre una motivazione rinforzata da ricompense.\nIl libro approfondisce come una persona possa imparare varie tematiche, e per fare questo, utilizza aneddoti, esempi provenienti dalle esperienze di vita dello stesso Vacca.\nNei capitoli seguenti, l'autore indica come fare ad ottimizzare il tempo a disposizione e come scegliere un testo di saggistica nuovo da studiare."}
{"id": "2407330", "revid": "1096563", "url": "https://it.wikipedia.org/wiki?curid=2407330", "title": "Villa Alliata di Pietratagliata", "text": "La Villa Alliata di Pietratagliata \u00e8 una villa neogotica situata in via Serradifalco a Palermo. \u00c8 considerata una delle opere di maggior pregio del patrimonio storico-artistico siciliano del XIX secolo.\nStoria.\nIntorno al 1883 circa il principe Luigi Alliata e Moncada incaric\u00f2 l'architetto Francesco Paolo Palazzotto della ristrutturazione della sua villa settecentesca costituita da un impianto a \"U\" con scalone esterno a tenaglia. L'architetto Palazzotto adott\u00f2 il gusto neogotico del tempo, rifacendosi al gotico catalano, stile diffuso nella Sicilia aragonese di cui Palazzo Ajutamicristo di Matteo Carnilivari \u00e8 un esempio .\nAlla morte di Luigi Alliata la villa divenne la residenza di Raniero Alliata di Pietratagliata, il \"principe mago\". La villa divenne una delle dimore in cui i principi dell'aristocrazia siciliana, privati del loro potere politico e sociale, solevano ritrovarsi con intellettuali e studiosi di passaggio a Palermo.\nNel 1979, alla morte del \"principe mago\", la villa pass\u00f2 ai suoi eredi, i discendenti dei Chiaramonte Bordonaro Alliata, che, dopo averne messo all'asta i beni mobili, vendettero la villa che, da allora, versa in uno stato di enorme degrado.\nLe condizioni dell'edificio oggi.\nDal 2001 circa la villa \u00e8 stata abbandonata completamente, diventando dimora di senzatetto e vagabondi. Non si sa quindi quale sar\u00e0 la sorte per questo splendido capolavoro siciliano.\nNell'anno 2016 \u00e8 partita una campagna nell'ambito de I Luoghi del Cuore del FAI, volta a far raggiungere un buon numero di voti alla Villa cos\u00ec da sperare in un possibile recupero.\nIl 23 marzo 2018, alla quarta asta fallimentare, la Villa \u00e8 stata aggiudicata, ma l'Assessorato Regionale ai Beni Culturali, riconoscendone il particolare pregio, ha annunciato eserciter\u00e0 il diritto di prelazione.\nI lavori di restauro sono iniziati nell'ottobre 2020.\nDescrizione.\nLa Villa di Pietratagliata rappresenta un esempio fra i pi\u00f9 riusciti dell'architettura neogotica in Sicilia, come testimoniano anche la qualit\u00e0 e la raffinatezza degli attributi architettonici e degli arredi.\nIl complesso monumentale, oggi alienato dal suo contesto originario comprende la villa in stile neogotico e un giardino all'inglese, anch'esso opera dell'architetto Francesco Paolo Palazzotto.\nLa facciata presenta diversi elementi decorativi: la merlatura di coronamento, i doccioni zoomorfi e i bovindi ornati; alle finestre vi sono vetrate policrome; gli interni sono arricchiti da damaschi e boiserie, e tra gli altri arredi vi sono pregiati cassettoni.\nA Palermo, oltre al Palazzo Alliata di Pietratagliata, rimangono diverse altre testimonianze di architettura neogotica. Ci sono poi esempi pi\u00f9 antichi, come Palazzo Lucchesi Palli di Campofranco, realizzato da Emmanuele Palazzotto nel 1835, e coevi come Palazzo Galletti di San Cataldo alla Marina, dell'architetto Tommaso Di Chiara."}
{"id": "2407331", "revid": "640277", "url": "https://it.wikipedia.org/wiki?curid=2407331", "title": "Robert Davi", "text": "Biografia.\nRobert Davi nasce nel Queens da Sal Davi, siciliano originario di Torretta, e Mary Rullo, italoamericana la cui famiglia era originaria di Nusco.\nIl 21 luglio 2015 ha ricevuto la cittadinanza onoraria del comune di Torretta (di cui era originario il padre).\nAttore dalla caratteristica faccia butterata, famoso soprattutto per aver interpretato il personaggio di Franz Sanchez, nemico di James Bond nel sedicesimo film, \"007 - Vendetta privata\" (1989), e molti altri ruoli da cattivo sul finire degli anni ottanta, tra i quali Jake Fratelli nel cult \"I Goonies\" (1985) e Hans Zarba nel comico \"Il figlio della Pantera Rosa\". Ha anche doppiato la voce del generale evroniano Zondag, la nemesi di Pikappa, nel videogioco \"Chi \u00e8 PK?\".\nNel 1990 interpreta il tenente Sean McKinney nel seguito del film horror \"Maniac Cop - Poliziotto sadico\", assieme con Bruce Campbell, e ritorna come protagonista assoluto nell'ultimo ed terzo film del 1993.\nIn televisione \u00e8 apparso in due episodi di \"Criminal Minds\" e ha interpretato la parte dell'agente speciale Bailey Malone della serie per la NBC, \"Profiler - Intuizioni mortali\". \nNel 2011, Davi ha partecipato, accanto ad attori come Val Kilmer e Christopher Walken, al film \"Kill the Irishman\" ed \u00e8 stato tra i protagonisti di \"The Iceman\" (2012). Nel 2014, ha interpretato Goran Vata nel film \"I mercenari 3\".\nNel 2015, Davi \u00e8 apparso nel video musicale di Bob Dylan, \"The Night They Called It A Day\" e ha partecipato al video del brano \"Sopra la media\" di J-Ax. Nello stesso anno ha letto una serie di poesie di Gabriele Tinti al Getty Museum di Los Angeles ispirate al Pugile in riposo.\nVita privata.\nRobert Davi si \u00e8 sposato tre volte: il primo matrimonio, con Jan Borenstein, \u00e8 durato dal 1971 al 1980; dal secondo matrimonio (1980-1990) con l'attrice Jeri McBride ha avuto un figlio, Sean Christian nel 1981; dal terzo matrimonio con Christine Bolster, sposata nel 1990 ma dalla quale si \u00e8 separato, ha avuto quattro figli, Ariana Marie (1990), Frances (1992), Isabella e Nicholas Edward (gemelli nati nel 2001).\nDoppiatori italiani.\nNelle versioni in italiano delle opere in cui ha recitato, Robert Davi \u00e8 stato doppiato da:"}
{"id": "2407332", "revid": "125075910", "url": "https://it.wikipedia.org/wiki?curid=2407332", "title": "Con i primitivi delle Mentawai", "text": "Con i primitivi delle Mentawai \u00e8 un libro scritto da Padre Aurelio Cannizzaro, rappresentante dei Missionari saveriani, fondati nel 1895 da Guido Maria Conforti con lo scopo di organizzare missioni estere.\nIl libro, pur non pretendendo di proporsi come testo antropologico, conduce il lettore in un affascinante viaggio nelle isole Mentawai, adiacenti a Sumatra, che per una serie di ragioni anche inspiegabili, ancora nei primi anni cinquanta del Novecento erano abitate da un popolo non molto numeroso (30000 unit\u00e0), rimasto isolato dal resto del mondo e che quindi possedeva un livello culturale piuttosto povero e pi\u00f9 arretrato di altri gruppi originari dell'Indonesia, come i daiak; difatti Padre Cannizzaro, che \u00e8 stato il primo ad evangelizzarli, ha notato l'assenza della coltivazione del riso, dell'uso della ruota e della capacit\u00e0 di accendere il fuoco.\nL'autore narra il suo incontro con i primitivi di queste isole, descrive lo stile di vita degli indigeni, la loro mentalit\u00e0, il loro costume e racconta il loro apprendimento della cultura cristiana ed occidentale e quindi questo testo si rivela anche una fonte di notizie etnologiche riguardanti uno degli ultimi popoli primitivi conosciuti sulla terra.\nCuriosamente il missionario \u00e8 riuscito a conquistare le simpatie dei primitivi, grazie al possesso di una considerevole dose di tabacco, sostanza considerata taumaturgica presso gli indigeni. Questi ultimi vivevano ancora allo stato brado e sopravvivevano grazie a rudimentali forme di caccia, agevolata da frecce velenose, e pesca. L'alimento base dei primitivi era il \"sagu\", farina ricavata dal tronco della palma lacustre; le abitazioni erano costituite da due spioventi di giunchi intrecciati di foglie di palma; l'artigianato si limitava alla costruzione di canoe, e la religiosit\u00e0 prevedeva due divinit\u00e0, una del bene (\"Taikamanua\") e una malefica (\"Sanitu\"), i riti prevedevano anche la prova di iniziazione e di gradimento dei neonati alle divinit\u00e0, e quindi madre e poppante si immergevano in acqua costringendo il piccolo a resistere l\u00ec almeno quanto la madre; una sua precoce morte significava lo scarso apprezzamento di \"Sanitu\". Inoltre abbondavano penitenze e riti espiatori.\nPagina per pagina, il missionario evangelizzatore racconta tutte le fasi, ricche di imprevisti e di contrattempi, della educazione ai valori cristiani ed occidentali."}
{"id": "2407333", "revid": "155634", "url": "https://it.wikipedia.org/wiki?curid=2407333", "title": "Open di Francia 2007", "text": "L'Open di Francia 2007, la 106\u00aa edizione degli Open di Francia di tennis, si \u00e8 svolto sui campi in terra rossa dello Stade Roland Garros di Parigi, Francia, dal 28 maggio al 10 giugno 2007. Il singolare maschile \u00e8 stato vinto dallo spagnolo Rafael Nadal, che si \u00e8 imposto sullo svizzero Roger Federer in quattro set con il punteggio di 6\u20133, 4\u20136, 6\u20133, 6\u20134. Il singolare femminile \u00e8 stato vinto dalla belga Justine Henin, che ha battuto in due set la serba Ana Ivanovi\u0107. Nel doppio maschile si sono imposti Mark Knowles e Daniel Nestor. Nel doppio femminile hanno trionfato Alicia Molik e Mara Santangelo. Nel doppio misto la vittoria \u00e8 andata alla francese Nathalie Dechy in coppia con Andy Ram.\nPartecipanti uomini.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nJunior.\nSingolare ragazzi.\n Uladzimir Ihnacik ha battuto in finale Greg Jones 6-3, 6-4.\nSingolare ragazze.\n Aliz\u00e9 Cornet ha battuto in finale Mariana Duque Mari\u00f1o 4-6, 6-1, 6-0.\nDoppio ragazzi.\n Thomas Fabbiano / Andrei Karatchenia hanno battuto in finale Kellen Damico / Jonathan Eysseric 6-4, 6-0.\nDoppio ragazze.\n Ksenija Milevskaja / Urszula Radwa\u0144ska hanno battuto in finale Sorana C\u00eerstea / Alexa Glatch 6-1, 6-4.\nAltri eventi.\nDoppio leggende under 45.\n Arnaud Boetsch / Guy Forget hanno battuto in finale Henri Leconte / C\u00e9dric Pioline 6-3, 3-6, 1-0(14).\nDoppio leggende over 45.\n Anders J\u00e4rryd / John McEnroe hanno battuto in finale John Fitzgerald / Guillermo Vilas 6-1, 6-2.\nSingolare maschile in carrozzina.\n Shingo Kunieda ha battuto in finale Robin Ammerlaan 6-3, 6-4.\nSingolare femminile in carrozzina.\n Esther Vergeer ha battuto in finale Florence Gravellier 6-3, 5-7, 6-2.\nDoppio maschile in carrozzina.\n Stephane Houdet / Michael Jeremiasz hanno battuto in finale Shingo Kunieda / Satoshi Saida 7-6(4), 6-1.\nDoppio femminile in carrozzina.\n Maaike Smit / Esther Vergeer hanno battuto in finale Florence Gravellier / Mie Yaosa 6-1, 6-4."}
{"id": "2407334", "revid": "1342360", "url": "https://it.wikipedia.org/wiki?curid=2407334", "title": "Nationalliga 1971-1972", "text": "L'edizione 1971-72 della Nationalliga (A) vide la vittoria finale del FC Wacker Innsbruck.\nCapocannoniere del torneo fu Alfred Riedl del con 16 reti."}
{"id": "2407340", "revid": "729019", "url": "https://it.wikipedia.org/wiki?curid=2407340", "title": "Martial Chazotte", "text": "Biografia.\nMartial Chazotte nacque il 24 giugno 1823 a Lione ed intraprese la propria carriera militare nei tiratori indigeni del battaglione \"Algeri\".\nDivenuto luogotenente il 10 agosto del 1853, part\u00ec successivamente alla volta della Guerra di Crimea, sempre nel reggimento dei tiratori algerini venendo ferito una prima volta nel marzo del 1855. Successivamente entr\u00f2 a far parte di un'unit\u00e0 di guastatori e, durante un'azione notturna dell'Assedio di Sebastopoli del 18 luglio di quello stesso anno, venne ferito una seconda volta. Distintosi per il suo coraggio nel conflitto di Crimea, venne incorporato nel reggimento degli zuavi della Guardia Imperiale al suo avvio nel dicembre del 1854. Nuovamente ferito a Sebastopoli, venne nominato capitano il 1\u00ba agosto del 1855.\nNel 1859 prese parte alla campagna per la liberazione dell'Italia ed assunse il comando della 6\u00aa compagnia del 2\u00ba battaglione di zuavi, venendo ferito in localit\u00e0 Ponte Nuovo, durante una fase della famosa Battaglia di Magenta.\nDivenuto comandante di battaglione nel 1865, venne assegnato in un primo momento al 3\u00ba reggimento zuavi e successivamente al 4\u00ba reggimento dei volteggiatori della guardia imperiale nel 1869.\nNella Battaglia di Rezonville dell'agosto del 1870 prese il comando del 1\u00ba battaglione ed ancora una volta venne ferito da un colpo di fucile. Nominato tenente colonnello il 24 maggio 1872, termin\u00f2 la sua brillante carriera militare venendo congedato col grado di Colonnello del 4\u00ba reggimento di fanteria, carica a cui venne nominato il 12 novembre 1875, assieme all'ottenimento del grado di commendatore dell'Ordine della Legion d'Onore.\nMor\u00ec a Parigi nel 1885."}
{"id": "2407342", "revid": "1442080", "url": "https://it.wikipedia.org/wiki?curid=2407342", "title": "Nationalliga 1970-1971", "text": "L'edizione 1970-71 della Nationalliga (A) vide la vittoria finale del FC Wacker Innsbruck.\nCapocannoniere del torneo fu Willy Kreuz dell'Admira Wacker con 26 reti.\nVerdetti.\nAl termine del campionato FC Wacker Innsbruck e SV Wattens si fusero insieme."}
{"id": "2407343", "revid": "648716", "url": "https://it.wikipedia.org/wiki?curid=2407343", "title": "Etnopsichiatria (saggio)", "text": "Etnopsichiatria \u00e8 un saggio dello neuropsichiatra Piero Coppo, nel quale viene descritto il grande potenziale scientifico della nuova disciplina che, come ricorda Coppo, viene definita dall'unione delle parole \"etnos\", ossia razza, trib\u00f9, famiglia, \"psych\u00e9\", ossia spirito e soffio vitale, \"iatr\u00e9ia\", ossia l'arte di prendersi cura. Quindi la etnopsichiatria studia disagi e disturbi associandoli al contesto e allo stesso modo provvede alle cure.\nContenuti.\nCoppo inizia il testo descrivendo la storia degli psichiatri coloniali e le figure di Franz Fanon, con la sua prima analisi della alienazione del colonizzato, Thomas Adeove Lambo, con i suoi villaggi terapeutici di Aro, Henri Collomb, con il suo manicomio coloniale di Fann, Ernesto De Martino, con il suo diverso in casa. Quello che emerge dalle prime esperienze etnopsichiatriche africane \u00e8 il grande desiderio di effettuare una sintesi olistica fra la medicina occidentale e quella tradizionale locale. Per rendere possibile questo connubio, i primi psichiatri africani, come ad esempio Lambo, hanno fondato centri di cura aperti non solamente ai familiari dei malati, ma anche ai guaritori indigeni. Inoltre, nel tentativo di immedesimarsi sempre pi\u00f9 nella cultura, nelle tradizioni e nella sofferenza del malato, i padri della etnopsichiatria africana hanno ideato, con qualche anno in anticipo rispetto all'esperienza italiana di Franco Basaglia, una serie di momenti di incontri, sotto forma di assemblee aperte a tutte le componenti, da quella infermieristica a quella parentale, senza escludere gli ospiti esterni. Questi centri, come quello di Dakar, sono diventati meta di pellegrinaggio di studiosi interdisciplinari provenienti da tutto il mondo, che insieme hanno creato anche importanti riviste scientifiche quali \"Psycopathologie Africaine\".\nCoppo spiega nei capitoli seguenti le diverse ragioni della follia, cangianti a seconda della cultura e della visione del mondo peculiare ad ogni cultura. L'autore evidenzia che alcune malattie nevrotiche-psicotiche sono poco diffuse in alcune parti del mondo, come Asia e Africa, mentre altre sindromi sembrerebbero inevitabilmente legate alla cultura, valga per tutte l'esempio del \"koro\", malattia notata nel Sud-Est asiatico.\nL'ultima parte del libro \u00e8 dedicata al tipo di terapia da utilizzare a seconda del contesto culturale."}
{"id": "2407344", "revid": "767487", "url": "https://it.wikipedia.org/wiki?curid=2407344", "title": "Voodoo People", "text": "Voodoo People \u00e8 un singolo del gruppo musicale britannico The Prodigy, pubblicato nell'agosto 1994 come terzo estratto dal secondo album in studio \"Music for the Jilted Generation\"."}
{"id": "2407345", "revid": "767487", "url": "https://it.wikipedia.org/wiki?curid=2407345", "title": "Il conformismo", "text": "Il conformismo \u00e8 un libro scritto da Angelica Mucchi Faina, docente universitaria di psicologia, nel quale l'autrice descrive le caratteristiche del perfetto conformista, dai tratti della personalit\u00e0 al livello di autostima, dalle differenze socioanagrafiche alla et\u00e0, sesso, e status sociale, dalla ricerca di una coesione di gruppo all'individuazione.\nLa cultura del conformismo, ossia la tirannia della maggioranza, si \u00e8 potuta imporre grazie al fenomeno della massificazione, necessario secondo David Riesman ed Erich Fromm per sfuggire al senso di solitudine.\nLe cause dell'adesione conformistica, vanno ricercate nell'utilit\u00e0 personale, nelle pressioni sociali e della norma, nella informazione sociale suggestionante, nell'attrazione per il gruppo.\nNella ultima parte del libro, l'autrice si occupa delle varie sfumature del conformismo, dall'accettazione alla convergenza e alla compiacenza, e delle sue manifestazioni, nell'azione, nel pensiero e nel comune sentire. Inoltre, vengono descritte le radici del conformismo, i vantaggi e gli svantaggi del conformismo, gli anticonformismi e i neoconformismi."}
{"id": "2407347", "revid": "729019", "url": "https://it.wikipedia.org/wiki?curid=2407347", "title": "Joseph Hommebon Richaud", "text": "Biografia.\nJoseph Hommebon Richaud nacque il 13 novembre 1826 a Ginasservis, nel dipartimento di Var, intraprendendo la propria carriera militare arruolandosi nel 3\u00ba reggimento di fanteria di linea nel 1845.\nPromosso Sottotenente gi\u00e0 dal 1849, divenne Tenente il 23 febbraio del 1854 e nel dicembre dello stesso anno venne incorporato nel reggimento degli zuavi della Guardia Imperiale appena creato. \u00c8 sempre con il grado di Tenente in questo corpo che prender\u00e0 parte alla Battaglia di Magenta ove verr\u00e0 ferito.\nDecorato con la medaglia di Cavaliere della Legion d'Onore dopo la vittoria della battaglia, venne nominato capitano il 28 giugno 1859, lasciando poco dopo la Guardia Imperiale per raggiungere il comando del 2\u00ba reggimento di zuavi."}
{"id": "2407348", "revid": "648716", "url": "https://it.wikipedia.org/wiki?curid=2407348", "title": "Il libro dei test", "text": "Il libro dei test \u00e8 un libro scritto da Silvio Valseschini, con la presentazione di Emilio Fede, nel quale l'autore propone una lunga serie di test psicologici.\nIl tipo di test utilizzato \u00e8 soprattutto quello che dovrebbe valutare i tratti della personalit\u00e0, completato da una piccola serie di test proiettivi. \nIl libro inizia con la verifica del comportamento del neonato, indaga sullo sviluppo del bambino e sul rapporto con il proprio corpo. \nIl secondo gruppo di test riguarda i processi mentali, quali la memoria, l'attenzione, la lettura, l'intelligenza.\nIl terzo gruppo di test si preoccupa di esplorare alcuni aspetti famigliari, come l'adattamento, il rapporto psicologico coi parenti, la valutazione dell'istituzione familiare.\nIl gruppo seguente di test tocca il rapporto di coppia, proponendosi di analizzare la maturit\u00e0 per la felicit\u00e0 della coppia, la correttezza con il partner, il grado di autenticit\u00e0 dei sentimenti.\nIl capitolo intitolato \"Il vostro carattere\" valuta la sincerit\u00e0, la creativit\u00e0, l'interesse per gli altri, la tolleranza, l'aggressivit\u00e0, la violenza, lo stress, la felicit\u00e0."}
{"id": "2407351", "revid": "228587", "url": "https://it.wikipedia.org/wiki?curid=2407351", "title": "La disoccupazione e il terzo capitalismo", "text": "La disoccupazione e il terzo capitalismo \u00e8 un libro-intervista scritto a quattro mani da Paolo Savona, docente di politica economica, e Gianni Pasquarelli, ex direttore generale della Rai, in cui si affronta la spinosa tematica della disoccupazione, ricca di paradossi e contraddizioni.\nDescrizione.\nSavona, intervistato da Pasquarelli, cerca di chiarire le cause che tendono a ingrossare le file dei disoccupati, nonostante aumentino sia il reddito sia gli utili delle aziende. Inoltre, gli autori analizzano i rischi di una automazione esasperata e i pericoli di una concorrenza sleale da parte dei paesi emergenti, che sono in grado di produrre con costi del lavoro bassissimi.\nSavona, rispondendo a Pasquarelli, inoltre introduce il lettore nel mondo del \"terzo capitalismo\", che \u00e8 ormai gi\u00e0 iniziato, spiegando quali dovrebbero essere le condizioni, i ruoli, i compiti e gli impegni sia del mondo imprenditoriale-finanziario sia della classe politica-amministrativa.\nNell'ultima parte del libro, gli autori presentano una rassegna di nuovi possibili mestieri che potrebbero diffondersi a macchia d'olio."}
{"id": "2407352", "revid": "115549", "url": "https://it.wikipedia.org/wiki?curid=2407352", "title": "Supercoppa di Lega Seconda Divisione", "text": ""}
{"id": "2407358", "revid": "767487", "url": "https://it.wikipedia.org/wiki?curid=2407358", "title": "La societ\u00e0 partecipativa", "text": "La societ\u00e0 partecipativa \u00e8 un libro scritto da Pier Luigi Zampetti, professore di Dottrina dello Stato, nel quale viene presentato uno studio socio-politico-economico accurato riguardante il Novecento.\nLa societ\u00e0 partecipativa viene presentata come un possibile scenario futuro, di cui si sono gi\u00e0 gettate le basi, che dovrebbe costituire la quarta societ\u00e0 occidentale sviluppata negli ultimi duemila anni di storia, dopo quella dell'antica Roma, quella feudale, e quella capitalistica tradizionale.\nZampetti, sostiene che l'ultima fase della societ\u00e0 capitalistica, quella consumista lanciata dal New Deal, stia tramontando, a causa di alcuni fattori acceleranti, come la crisi energetica, e con essa si stia frantumando il materialismo storico, elemento collante dei movimenti marxisti.\nLa societ\u00e0 partecipativa \u00e8 costituita fondamentalmente sulle abilit\u00e0 intellettuali e morali degli esseri umani, che vanno coltivate e valorizzate e che si rivelano delle riserve energetiche insostituibili per una societ\u00e0.\nZampetti ritiene che il materialismo storico, nel 2000, ceda il passo allo spiritualismo storico, che consentirebbe di fondare una societ\u00e0 non pi\u00f9 strutturata in base alle classi sociali, ma dipendente dai ruoli e dalle funzioni. Lo stesso capitalismo si convertirebbe in una forma pi\u00f9 popolare, nella quale tutti i lavoratori assurgono al ruolo di capitalisti e lo stesso Stato partecipa e coordina i processi produttivi, nell'ambito di una politica democratica.\nLo spiritualismo storico si basa sulla Incarnazione, che rafforza il legame tra Cristianit\u00e0 e societ\u00e0 e che riguarda tutti gli uomini, di qualunque razza e fede."}
{"id": "2407360", "revid": "1656773", "url": "https://it.wikipedia.org/wiki?curid=2407360", "title": "Le biotecnologie", "text": "Le biotecnologie \u00e8 un libro scritto da Cristina Serra, ricercatrice nel campo delle terapie di malattie genetiche, che presenta in modo esaustivo il campo di ricerca e di applicazione dell'ingegneria genetica e della biologia molecolare.\nNell'introduzione vengono descritti la struttura del DNA, i processi di replicazione, la trascrizione e la traduzione, il contenuto cellulare e gli strumenti atti alla modifica del DNA.\nLa parte seguente del libro si occupa degli organismi transgenici, animali e vegetali, ripercorrendo una breve storia delle ricerche e degli esperimenti effettuati in questo settore.\nLa Serra analizza quali possano essere gli sviluppi e le applicazioni nel campo medico, dalle terapie geniche dei tumori a quelle del sistema immunitario e agli xenotrapianti.\nNei capitoli successivi, l'autrice esplora il settore della genetica molecolare, analizzando i progressi della ricerca nello studio delle malattie ereditarie e monogeniche.\nIl libro prevede anche uno spazio dedicato alla PCR e alla legislatura, inerente alla tematica, vigente ai tempi della pubblicazione."}
{"id": "2407362", "revid": "110157", "url": "https://it.wikipedia.org/wiki?curid=2407362", "title": "Nafcillina", "text": "La nafcillina \u00e8 un farmaco antibiotico appartenente alla classe dei beta-lattamici.\nIndicazioni.\nLa nafcillina \u00e8 efficace contro alcune infezioni gravi causate da stafilococchi.\nSi tratta di un antibiotico penicillinasi resistente.\nControindicazioni.\nDa evitare il contatto con gli occhi, e in caso di ipersensibilit\u00e0 nota al farmaco.\nEffetti collaterali.\nFra gli effetti collaterali nausea e vomito."}
{"id": "2407363", "revid": "436907", "url": "https://it.wikipedia.org/wiki?curid=2407363", "title": "Baby's Got a Temper", "text": "Baby's Got a Temper \u00e8 un singolo del gruppo musicale britannico The Prodigy, pubblicato nell'agosto 2002.\nFu il primo brano pubblicato dopo l'uscita dal gruppo del DJ Leeroy Thornhill nel 2000."}
{"id": "2407364", "revid": "1342360", "url": "https://it.wikipedia.org/wiki?curid=2407364", "title": "Nationalliga 1969-1970", "text": "L'edizione 1969-70 della Nationalliga (A) vide la vittoria finale del .\nCapocannoniere del torneo fu G\u00fcnther Kaltenbrunner dell'Rapid Vienna con 31 reti."}
{"id": "2407368", "revid": "1305772", "url": "https://it.wikipedia.org/wiki?curid=2407368", "title": "Litografia colloidale", "text": "La litografia colloidale (inglese: \"Colloidal lithography\") \u00e8 una tecnica di fabbricazione di materiali nanostrutturati che utilizza assemblati colloidali (1-D, 2-D e 3-D), come maschere per un processo litografico (deposizione o rimozione di materiale). Le dimensioni tipiche delle strutture replicabili attraverso maschere colloidali variano tra 1 e 1000\u00a0nm. Per questo la litografia colloidale viene considerata una tecnica di nanofabbricazione. Il suo utilizzo \u00e8 per ora limitato all'ambito della ricerca e sviluppo, ma pu\u00f2 essere applicata anche a processi industriali su larga scala."}
{"id": "2407371", "revid": "729019", "url": "https://it.wikipedia.org/wiki?curid=2407371", "title": "\u010cesk\u00e1 televize", "text": "\u010cesk\u00e1 televize, (\u010cT) (in italiano \"Televisione Ceca\") \u00e8 la televisione nazionale della Repubblica Ceca, fondata nel 1992 sulle ceneri della tv di stato cecoslovacca \u010ceskoslovensk\u00e1 televize. Ha sede principale a Praga e sedi regionali a Brno e Ostrava. La \u010cT \u00e8 una delle pi\u00f9 ricche e grandi televisioni pubbliche del centro-est europeo.\nLa televisione ceca ha 6 canali a carattere nazionale: \u010cT 1, \u010cT 2, \u010cT24, \u010cT Sport, e \u010cT D\u00e9\u010dko/\u010cT art (segnale condiviso) e trasmettono in tecnologia DVB-T e anche DVB-S sul satellite SES Astra, in . I canali \u010cT 1, \u010cT 2 e \u010cT Sport sono codificati. Il canale \u010cT24 \u00e8 in chiaro.\nCanali.\nQuattro canali hanno un segnale unico e trasmettono sull'intera giornata:\nDue canali poi hanno un segnale condiviso:"}
{"id": "2407373", "revid": "1342360", "url": "https://it.wikipedia.org/wiki?curid=2407373", "title": "Nationalliga 1968-1969", "text": "L'edizione 1968-69 della Nationalliga (A) vide la vittoria finale del .\nCapocannoniere del torneo fu Helmut K\u00f6glberger dell' con 31 reti."}
{"id": "2407374", "revid": "287204", "url": "https://it.wikipedia.org/wiki?curid=2407374", "title": "Girls/Memphis Bells", "text": "Girls/Memphis Bells fu un singolo promozionale del gruppo inglese The Prodigy, pubblicato il 21 giugno 2004.\n\"Memphis Bells\" fu distribuito esclusivamente online attraverso un sito web (ora chiuso). Era disponibile in un'edizione limitata di 5.000 pezzi."}
{"id": "2407375", "revid": "838137", "url": "https://it.wikipedia.org/wiki?curid=2407375", "title": "Meticillina", "text": "La meticillina \u00e8 farmaco antibiotico della classe dei beta-lattamici penicillasi-resistente insieme alla nafcillina e alla oxacillina, sintetizzato per la prima volta nel 1959 e utilizzato in ambito clinico dal 1960. La meticillina pu\u00f2 causare nefrite interstiziale acuta, per questo motivo non \u00e8 pi\u00f9 disponibile in commercio.\nIndicazioni.\n\u00c8 somministrata per via intramuscolare (1 g ogni 4-6 ore) ed endovenosa (1 g ogni 6 ore). \u00c8 stata la prima penicillina efficace nelle gravi infezioni da stafilococchi produttori di penicillasi tra cui lo Staphylococcus areus. Attualmente caduta in disuso a causa delle numerose resistenze da parte dei batteri (come lo \"S. aureus\" meticillino-resistente, MRSA).\nControindicazioni.\nLa meticillina pu\u00f2 portare:"}
{"id": "2407376", "revid": "1543377", "url": "https://it.wikipedia.org/wiki?curid=2407376", "title": "Hava Nagila", "text": "Hava Nagila (\"\u05d4\u05d1\u05d4 \u05e0\u05d2\u05d9\u05dc\u05d4\" in lingua ebraica, \"Rallegriamoci\" in italiano) \u00e8 una canzone popolare ebraica.\nStoria.\nIspirata ad una melodia popolare ucraina della Bucovina, la canzone \u00e8 stata composta dal musicologo Abraham Zevi Idelsohn nel 1918 per celebrare la vittoria inglese in Palestina al termine della Prima Guerra Mondiale, in occasione della Dichiarazione Balfour.\nSia il titolo che il testo sono stati traslitterati e tradotti in versioni differenti.\nNel 1983 Franco Battiato cita alcuni versi di questo brano (per la precisione \"Uru b'lev sameach\") nella canzone \"Oppio\", scritta per la cantante Sibilla, che la presenta al Festival di Sanremo 1983."}
{"id": "2407381", "revid": "268111", "url": "https://it.wikipedia.org/wiki?curid=2407381", "title": "L'economia internazionale dal 1945 ad oggi", "text": "L'economia internazionale dal 1945 a oggi \u00e8 un saggio scritto da Sidney Pollard (Vienna 1925- Sheffield 1998), docente di storia economica e sociale, nel quale l'autore affronta, nella prima parte, la tematica della crescita economica avvenuta nel ventennio successivo alla fine della seconda guerra mondiale, analizzando gli effetti della guerra e i mutamenti economici indotti in tutto il mondo, il ruolo degli Stati Uniti nell'economia internazionale, i cambiamenti politici post-bellici, le fonti della crescita della produttivit\u00e0, l'innovazione tecnologica introdotta, la nuova organizzazione dell'industria e del commercio, la formazione delle multinazionali e gli aspetti negativi della crescita economica.\nNei capitoli successivi, l'autore si sofferma su alcuni processi economici, quali il commercio estero e le esportazioni di capitale ed inquadra lo stato delle istituzioni bancarie e finanziarie nei decenni del dopoguerra.\nIl libro presenta, inoltre, una mappa dettagliata su scala mondiale delle attivit\u00e0 economiche sviluppatesi nel cinquantennio successivo al 1945. Vengono descritte sia le economie pianificate, sia quelle dei paesi arretrati e in via di sviluppo e anche quelle dei paesi pi\u00f9 sviluppati.\nNon poteva mancare una parte dedicata ad una indagine sociale su scala internazionale, riguardante la distribuzione dei redditi, i problemi occupazionali e la disoccupazione, la salute e i problemi sanitari, l'istruzione.\nL'ultima parte del libro, indaga sia sulle politiche economiche globali, da quelli del Fondo monetario internazionale alla Banca Mondiale, dalla crisi mondiale del debito alla liberalizzazione del commercio, sia sulle politiche locali."}
{"id": "2407383", "revid": "767487", "url": "https://it.wikipedia.org/wiki?curid=2407383", "title": "L'industria culturale in Italia", "text": "L'industria culturale in Italia \u00e8 un libro scritto da Michele Sorice, ricercatore e docente di comunicazione politica e sociologia, nel quale viene effettuato un \"exurcus\" storico sulla nascita della cosiddetta industria culturale e sulla sua evoluzione e diramazione nel corso del Novecento.\nSorice introduce il lettore nel mondo della produzione artistica agli albori della massificazione, svelando quali siano stati i retroscena, le cause, le motivazioni che hanno spinto il mondo economico-produttivo a convertire in distribuzione massificata e industriale, quei prodotti che sembravano realizzabili e diffondibili solo attraverso una strategia artigianale e selezionante.\nIl lettore scoprir\u00e0 anche quali siano stati i personaggi artistici utilizzati come vettore di diffusione della nascente industria culturale, in primis Enrico Caruso, per quanto riguarda l'industria musicale.\nSorice analizza quali siano stati i periodi della industria culturale italiana, caratterizzati da mezzi di distribuzione della informazione e della cultura spesso innovativi, come lo sono stati la radio, protagonista assoluta nella prima met\u00e0 del Novecento e la televisione, reginetta nella seconda met\u00e0 del secolo.\nAttorno a questi due importanti mezzi di comunicazione, Sorice, descrive gli sviluppi altalenanti del cinema, del libro, del teatro e di tutti gli strumenti sfruttati dall'industria dell'intrattenimento, dello spettacolo e della cultura."}
{"id": "2407384", "revid": "228587", "url": "https://it.wikipedia.org/wiki?curid=2407384", "title": "L'uomo e il lavoro nella nuova societ\u00e0", "text": "L'uomo e il lavoro nella nuova societ\u00e0 \u00e8 un libro scritto da Pier Luigi Zampetti, professore di Dottrina dello Stato, nel quale l'autore analizza il ruolo fondamentale dell'uomo lavorante in una societ\u00e0.\nLe periodiche crisi economiche, foriere di crisi occupazionali, lacerano e deteriorano le relazioni sociali che sono alla base della vita collettiva. Zampetti sostiene che la difficolt\u00e0 che sia gli organismi politici, sia quelli economico-produttivi, incontrano nel risolvere la disoccupazione, possa essere causata da una scorretta considerazione delle risorse umane nell'ambito del progetto atto a rilanciare le attivit\u00e0 economiche.\nZampetti afferma che sia il lavoro sia la retribuzione siano stati sradicati dall'uomo e quindi le aziende e lo stato possono regolamentarli come credono.\nZampetti non ritiene che i palliativi del prepensionamento e della riduzione dell'orario di lavoro possano risolvere l'annosa questione, bens\u00ec sia necessario uno studio globale dei processi in gioco per modificare sin nelle fondamenta i giusti rapporti e i giusti equilibri fra uomo, mondo del lavoro, mondo politico-amministrativo, valori della vita e della societ\u00e0."}
{"id": "2407385", "revid": "599013", "url": "https://it.wikipedia.org/wiki?curid=2407385", "title": "Cesk\u00e1 Televize", "text": ""}
{"id": "2407387", "revid": "1915706", "url": "https://it.wikipedia.org/wiki?curid=2407387", "title": "Ticarcillina", "text": " \nLa ticarcillina \u00e8 un antibiotico appartenente al gruppo delle carbossipenicilline e alla famiglia delle penicilline.\nFarmacodinamica.\nLa ticarcillina \u00e8 in grado di provocare la morte del batterio per inibizione della formazione dei legami crociati nel peptidoglicano durante la divisione batterica, quando avviene la sintesi della parete batterica. Come per altri antibiotici appartenenti alle penicilline, la ticarcillina contiene l'anello \u03b2-lattamico che pu\u00f2 essere idrolizzato ad opera dell'enzima beta-lattamasi. I batteri che esprimono questo enzima sono di conseguenza resistenti alla ticarcillina. Per questo motivo, i farmaci contenenti questo antibiotico, sono spesso accompagnati dalla presenza di acido clavulanico, inibitore dell'enzima beta-lattamasi, che impedisce l'idrolisi dell'anello \u03b2-lattamico vanificando la resistenza batterica a questo antibiotico.\nSempre a causa della presenza dell'anello \u03b2-lattamico, comune alle penicilline, la ticarcillina \u00e8 in grado di dare reazioni allergiche in pazienti allergici alla penicillina.\nLa ticarcillina \u00e8 in grado di oltrepassare la barriera placentare.\nUsi clinici.\nIl principio attivo, efficace contro alcune infezioni gravi causate da \"Pseudomonas aeruginosa\", veniva venduto in combinazione con l'acido clavulanico sotto il nome commerciale Timentin.\nLa ticarcillina \u00e8 generalmente meno attiva sui batteri Gram+ e pi\u00f9 attiva sui Gram-. Viene somministrata per via parenterale perch\u00e9 non \u00e8 assorbita per via orale.\nDosi terapeutiche.\nSomministrazioni parenterali di 3 g di ticarcillina (sale disodico) a cui si aggiungono 200 mg di acido clavulanico (sale di potassio).\nEffetti collaterali.\nFra gli effetti collaterali si annovera nausea, vomito, cistite emorragica, sindrome di Stevens-Johnson e ipocaliemia."}
{"id": "2407388", "revid": "767487", "url": "https://it.wikipedia.org/wiki?curid=2407388", "title": "Tony Brown (cestista 1960)", "text": ""}
{"id": "2407391", "revid": "1259603", "url": "https://it.wikipedia.org/wiki?curid=2407391", "title": "Sociobiologia e natura umana", "text": "Sociobiologia e natura umana, \u00e8 un libro scritto da autori vari, docenti e ricercatori universitari di varie discipline, dalla sociologia alla filosofia, dalla antropologia alla economia e alla storia e filosofia della scienza. Tra gli illustri firme si annoverano quelle di Edward Osborne Wilson, il fondatore della disciplina e di Gerald Holton, professore di fisica e di storia della scienza presso l'Universit\u00e0 di Harvard.\nQuindi si tratta di una sintesi di uno studio interdisciplinare dedicata a sviluppare un bilancio della prima fase di vita della sociobiologia e una previsione sui possibili scenari futuri della disciplina.\nUna delle tematiche fondamentali che contraddistingue questa carrellata di interventi \u00e8 il collegamento fra eredit\u00e0 biologica e natura umana, evitando, possibilmente, quelle interpretazioni pre-scientifiche che nel corso del secolo hanno cercato di giustificare comportamenti orribili.\nBen lontani dal riproporre la logorante polemica tra innato e acquisito, tra eredit\u00e0 e ambiente, gli studiosi cercano di scoprire, invece, quali siano le strade che consentano l'interazione fra ambiente e le componenti biologiche e soprattutto in quale modo l'educazione si possa considerare natura.\nL'edizione italiana \u00e8 corredata da una introduzione di circa cinquanta pagina effettuata dal sociologo italiano Luciano Gallino, che analizza la validit\u00e0 delle ipotesi fondamentali della sociobiologia, i suoi concetti complementari, la relazione gene-comportamento, la concezione della natura umana vista dai sociobiologi."}
{"id": "2407392", "revid": "1442080", "url": "https://it.wikipedia.org/wiki?curid=2407392", "title": "Sociologia e storia", "text": "Sociologia e storia (\"Sociology and History\") \u00e8 un saggio scritto da Peter Burke, docente di storia all'Universit\u00e0 di Cambridge, nel quale l'autore analizza i rapporti tra il mondo dei sociologi e quello degli storici, che pur essendo accomunati da alcuni oggetti d'indagine, hanno raramente mostrato interesse e volont\u00e0 di collaborare in ricerche interdisciplinari, che possano utilizzare le loro reciproche competenze per giungere a conclusioni pi\u00f9 efficaci e complete.\nInvece di cooperare, i ricercatori delle due sponde si criticano a vicenda, e quindi gli storici vengono descritti da molti sociologi, come ricercatori imprecisi, mentre i sociologi sono accusati, dai loro colleghi, di utilizzare strumenti e nozioni schematiche.\nBurke spiega al lettore che se i sociologi si occupano di analizzare le strutture sociali attraverso un approccio di tipo statico, gli storici, invece, esplorano soprattutto i mutamenti intercorsi nelle strutture sociali, grazie ad un approccio dinamico.\nBurke sostiene che per\u00f2 entrambi i due settori di studio dovrebbero integrarsi meglio, dato che da una parte le strutture subiscono mutazioni continue e dall'altra si pu\u00f2 affermare che ogni mutazione sociale tocchi le strutture della societ\u00e0.\nL'idea principale dell'autore \u00e8 che sia auspicabile e per nulla impossibile un intreccio fra le due discipline che potrebbero, in tal modo, definirsi \"sociologia storica\" e \"storia sociale\".\nBurke va oltre e apre la strada ad un rapporto interdisciplinare, perch\u00e9 in questo libro non si limita a tracciare la storia delle relazioni svolte tra i ricercatori delle due discipline, bens\u00ec approfondisce alcuni concetti comuni, come \"mentalit\u00e0\", \"socializzazione\" con un metodo di indagine esemplare da un punto di vista interdisciplinare.\nIl libro inizia con un'accurata descrizione delle differenziazioni e delle convergenze fra storia e sociologia, prosegue con un'analisi accurata di alcuni elementi sociali, quali la famiglia, il ruolo, le classi sociali, la devianza, la mobilit\u00e0, la burocrazia, la mentalit\u00e0 e l'ideologia; per fare questo l'autore chiarisce i metodi, le tecniche, i modelli e le tipologie utilizzabili.\nIl testo si conclude con la presentazione e la spiegazione dei modelli di Spencer e di Karl Marx, utilizzati per tracciare un'analisi dei mutamenti sociali."}
{"id": "2407393", "revid": "767487", "url": "https://it.wikipedia.org/wiki?curid=2407393", "title": "Palazzo Alliata di Pietratagliata", "text": "Il palazzo Alliata di Pietratagliata \u00e8 un palazzo storico di Palermo situato in via Bandiera, nel Mandamento Castellammare.\nIl palazzo fu fatto costruire dalla famiglia Termine nel XV secolo, che vendette il palazzo ai Marassi duchi di Pietratagliata nel 1748. Nel 1808 Maria Cirilla Marassi eredita il palazzo e successivamente sposa Luigi Alliata dei principi di Villafranca, appartenente a una delle famiglie siciliane pi\u00f9 rappresentative dell'epoca che acquisisce il titolo di duca; da quest'ultimo discende Signoretta Alliata di Pietratagliata, l'attuale proprietaria, che ha sposato Biagio Licata di Baucina, erede dei Termine.\nStoria.\nFondato plausibilmente nel 1473 da Antonio Termine, barone di Birrebaida, conserva nella torre originale quattrocentesca elementi gotico-catalani.\nNel palazzo sono comunque presenti diversi stili, che vanno dal tardo gotico al rococ\u00f2 sino ad arrivare al neoclassicismo e al neogotico. Diversi sono gli interventi che ha sub\u00ecto nel corso del tempo: nel XVIII secolo venne fatto un primo intervento di restauro e ampliamento; in seguito, vennero eseguiti degli interventi in stile Rococ\u00f2 di tipo decorativo e realizzando degli affreschi sui soffitti.\nNei primi del Novecento, a partire dal 1908 (ma concretizzatisi tra il 1924 e il 1930), presero le mosse gli interventi volti a ripristinare il volto quattrocentesco dell'antica dimora, interessando gli ambienti interni e quelli esterni, eliminando i balconi barocchi, e dando quel gusto neogotico che ancora oggi si pu\u00f2 osservare, su progetto dell'architetto Francesco Paolo Palazzotto (Palermo 1849 -1915), che segu\u00ec i lavori fino alla morte .\nDi interesse le bifore originali nei soli archi sopracciliari come il portale, i saloni del piano nobile con affreschi di Vito d'Anna, e gli ambienti di rappresentanza. Tra questi la Sala del Quattrocento riconfigurata in stile neogotico tra il primo quarto e la met\u00e0 del XX secolo sulla base dei progetti dell'architetto Francesco Paolo Palazzotto (Palermo 1849 -1915), autore anche della villa Alliata di Pietratagliata. Tra gli altri importanti architetti che hanno realizzato lavori nel palazzo si possono citare Ernesto Basile, autore di progetti che non hanno avuto alcuna esecuzione, come quello per il prospetto posteriore, e Francesco Valenti, quest'ultimo direttore dei lavori di ripristino della facciata sulla base del progetto di Palazzotto, modificato solo per la linea spezzata del cornicione (1924-1930).\nDa qualche anno, sebbene abitato, \u00e8 stato aperto al pubblico per visite di gruppo e per ospitare eventi."}
{"id": "2407396", "revid": "228587", "url": "https://it.wikipedia.org/wiki?curid=2407396", "title": "Palazzo Alliata di Villafranca", "text": "Palazzo Alliata di Villafranca \u00e8 un palazzo nobiliare di Palermo, situato nel centro storico, nel mandamento Palazzo Reale.\nIl complesso monumentale occupa l'intero isolato compreso tra il Cassaro e la retrostante via dell'universit\u00e0, costituendo il quarto lato della scenografica piazza Bologni.\nStoria.\nLe origini del palazzo sono cinquecentesche: vi sorgevano infatti nel XVI secolo le case della potente famiglia Beccadelli di Bologna, una casata originaria per l'appunto da Bologna e giunta in Sicilia in et\u00e0 rinascimentale, a cui appartenne anche il Panormita, celebre poeta nel crepuscolo della corte aragonese. La famiglia d\u00e0 il nome alla piazza antistante, conosciuta anticamente come \"Piano d'Aragona\".\nNella prima met\u00e0 del XVII secolo fu acquisito dagli Alliata di Villafranca e per quattro secoli \u00e8 stata la principale dimora della famiglia Alliata a Palermo.\nDurante il secolo successivo il palazzo fu rimaneggiato, assumendo l'aspetto attuale, tardo-settecentesco, ad opera dell'architetto Giovanni Battista Vaccarini.\nLa monumentale facciata con i due portali simmetrici ricorda l'epoca in cui vi uscivano i corrieri del Regno. \nI due grandi stemmi in stucco sono quelli degli Alliata, Principi di Villafranca, opera di Giacomo Serpotta.\nIl palazzo ospitava una delle pi\u00f9 importanti collezioni d'arte della citt\u00e0, fra cui ancora visibile \u00e8 la celebre crocefissione di Van Dyck, di cui si conserverebbero nell'archivio di famiglia i documenti di committenza e le due magnifiche tele di Matthias Stom. \nAl centro della facciata del Palazzo campeggia una lapide a ricordo della sosta nel 1860 nel luogo di Giuseppe Garibaldi:\nTempi recenti.\nNel 1984 la principessa Rosalia Correale Santacroce, proprietaria dell'edificio, lo destin\u00f2 all'arcidiocesi di Palermo per il seminario arcivescovile.\nL'edificio \u00e8 stato aperto al pubblico saltuariamente fin dal 2006, per brevi periodi, in occasione dei restauri della \"Sala Verde\" e della \"Sala dello Stemma\" (2006), per proseguire negli anni seguenti con mostre e convegni, tra i quali il restauro e la mostra sulle due pitture di Matthias Stomer (ottobre 2010 - maggio 2011) e l'esposizione del Van Dyck restaurato (dicembre 2012 - gennaio 2013). Recentemente restaurate una tela attribuita a Gaspare Traversi, \"I musici\", ed un'altra tela di Pietro Novelli, detto \"il Monrealese\", l'\"Annunziata\".\nDal 2013 il Palazzo \u00e8 stato riaperto al pubblico, a cura del seminario arcivescovile.\nEsterno.\nProspetto in pietra d'intaglio. La monumentale facciata con i due portali simmetrici ricorda l'epoca in cui vi uscivano i corrieri del Regno. \nI due grandi stemmi in stucco raffigurano le armi degli Alliata, Principi di Villafranca, opera di Giacomo Serpotta.\nOpere.\nSpecchi, lampadari in vetro di Murano, sovraporte, pavimenti in maiolica (tra cui lo stemma), la portantina, mobili d\u2019epoca, argenti, bronzi, vasi, ceramiche, porcellane, collezioni e reperti archeologici greci e romani, merletti, ricami, ceroplastiche, lapidi, scudi e elmi in marmo.\nLa galleria contempla tele, ritratti, disegni, incisioni, dipinti su carta, dipinti su rame, medaglioni in stucco di scuola serpottiana. Tra essi:\nAncora opere di Francesco Lojacono, Mario Rutelli, Filippo de Pisis."}
{"id": "2407399", "revid": "729019", "url": "https://it.wikipedia.org/wiki?curid=2407399", "title": "Muscolo procero", "text": "Nell'anatomia umana il muscolo procero \u00e8 un muscolo della parte superiore del naso.\nAnatomia.\nSi tratta di un muscolo mimico (che cambia l'espressione del viso), un fascio carnoso sottocutaneo che mobilizza la parte molle del naso. Gli altri muscoli mimici del naso sono il muscolo nasale e il depressore del setto;il procero \u00e8 innervato dal VII nervo cranico.\nFunzioni.\nQuando si contrae si mostrano alcune rughe vicino alla radice del naso. Inoltre \u00e8 coinvolto nella tipica espressione dell'aggrottare le sopracciglia quando una persona riflette."}
{"id": "2407404", "revid": "1318658", "url": "https://it.wikipedia.org/wiki?curid=2407404", "title": "Farian Sabahi", "text": "Laureata in Economia Aziendale all\u2019Universit\u00e0 Bocconi di Milano e in Storia Orientale a Bologna, ha conseguito il Ph.D. in History of Iran presso la School of Oriental and African Studies di Londra con una tesi sull\u2019Esercito del Sapere durante il regno di Muhammad Reza Pahlavi (1963-79). Ha successivamente svolto ricerca sul campo in Iran sui contratti petroliferi buy-back (per il post-dottorato presso la Facolt\u00e0 di Economia, Universit\u00e0 di Bologna) e sulle zone di libero scambio nel Golfo persico (per l\u2019assegno di ricerca presso l\u2019Istituto di Storia Economica, Universit\u00e0 Bocconi).\nSi occupa di Medio Oriente, Caucaso e Asia Centrale con una metodologia multidisciplinare che tiene conto della storia, dell\u2019economia, degli aspetti religiosi e culturali, con un\u2019attenzione alle minoranze e alle problematiche di genere. Ha tenuto corsi in atenei italiani e stranieri e attualmente insegna il laboratorio di Giornalismo tra diritti e libert\u00e0 a Varese, il corso di States Economy focalizzato sull\u2019Iran del Novecento a Como, e il seminario di Relazioni internazionali del Medio Oriente ad Aosta. \u00c8 autrice di numerosi articoli scientifici e saggi pubblicati da editori italiani e internazionali. Il suo ultimo libro \u00e8 Storia dell\u2019Iran 1890-2020 per Il Saggiatore. \u00c8 autrice del testo per il teatro \"Noi donne di Teheran\", un racconto\u00a0\u2013 in prima persona femminile\u00a0\u2013 sulle origini della capitale iraniana e sulle sue contraddizioni, sui diritti delle minoranze religiose e delle donne. Donne protagoniste in vari ambiti, sport inclusi, anche se troppo spesso sono state un tassello nella propaganda di regime. Un reading animato dai versi dei grandi poeti persiani e da una buona dose di ironia, per sorridere su temi complessi e abbattere i soliti stereotipi. \n\u00c8 giornalista professionista iscritta all\u2019Ordine del Piemonte e collabora con testate giornalistiche (Corriere della Sera, il manifesto, La Stampa), programmi televisivi e radiofonici italiani (Radio Popolare, Radio Rai) e stranieri (BBC Persian).\nNel 2019 il MAO Museo d\u2019Arte Orientale di Torino ha ospitato la sua mostra fotografica \"Safar: vite appese a un filo\", viaggio in un Medio Oriente che non esiste pi\u00f9 (1997-2003).\nCome regista ha realizzato i cortometraggi \"I bambini di Teheran\" (2018) sui rifugiati polacchi in Iran durante la Seconda guerra mondiale, \"Out of place\" (Skytg24, 2009) e \"Che ne facciamo di Teheran\"? (Rainews24, 2008); in tutti e tre i video, protagonisti sono israeliani di origine iraniana o con un qualche legame con l\u2019Iran, intrecciando cos\u00ec le vicende iraniane a quelle dello Stato ebraico. \u00c8 stata protagonista del documentario \"Minareto mille punti\" sulla moschea in fase di costruzione a Colle Val D\u2019Elsa (regia di Pietro Raschill\u00e0, con Edoardo Camurri).\nSi occupa di business development per le imprese in Medio Oriente (Iran) e Asia Centrale (Uzbekistan). \nFiglia di un iraniano e di una piemontese, racconta le vicende di famiglia nel memoir \"Non legare il cuore. La mia storia persiana tra due paesi e tre religioni\" (Solferino, 2018), con cui \u00e8 stata insignita del Premio Giuditta ad Alessandria, la sua citt\u00e0 natale. Un riassunto: Il genero iraniano si concede un caff\u00e8 e la suocera piemontese ne approfitta per prendere la neonata, salire nella cappella al primo piano della clinica e farla battezzare all\u2019insaputa dei genitori. \u00c8 l\u2019evento che segna la vita di Farian, figlia di uno dei primi matrimoni misti degli anni Sessanta. Dalle sponde del Tanaro alle rive del Mar Caspio, dai monti Elborz alle colline del Monferrato, Farian cammina su un filo teso tra Oriente e Occidente, scoprendosi discendente dal Profeta Maometto secondo la tradizione sciita, sentendosi bollare come \u00abbastarda\u00bb dal professore di religione. Sempre straniera, nomade. Sar\u00e0 la nascita del figlio Atesh a innescare le domande cruciali sulla fede: per lui, e per se stessa. Cos\u00ec, Farian parte per un viaggio nella memoria e ci porta con s\u00e9. Sono mille i colori di questo racconto che intercala lessico persiano e dialetto piemontese, tessendo l\u2019ordito e la trama di una vita che unisce Paesi ed epoche all\u2019apparenza inconciliabili: dall\u2019Italia degli anni di piombo all\u2019Iran della Rivoluzione di Khomeini, e a ritroso nel regno dello sci\u00e0 e nell\u2019Azerbaigian travolto dall\u2019Armata rossa. Quale religione, quale pensiero filosofico, quale appartenenza pu\u00f2 comporre le differenze? Forse la libert\u00e0 che Farian ha fatto sua fin da piccola, in famiglia e con la docente di filosofia del liceo. Una libert\u00e0 morale e spirituale difesa a oltranza, che trova espressione nel sufismo ma non abita nei dogmi di una confessione.\nL\u20198 giugno 2016 \u00e8 stata insignita del premio giornalistico \u201cCon gli occhi di una donna\u201d (Parma).\nIl 6 giugno 2011 ha ricevuto il premio Torino Libera, intitolato a Valdo Fusi e organizzato dal Centro Pannunzio Associazione di Libero Pensiero, con la motivazione seguente: \u00abIl Premio intende riconoscere le figure pi\u00f9 significative del mondo torinese che hanno realizzato le loro attivit\u00e0 attraverso una testimonianza di libert\u00e0, di spirito critico, di anticonformismo. Seguendo la migliore tradizione subalpina queste figure hanno saputo guardare oltre le Alpi, secondo l\u2019esempio che fu di Alfieri e Gobetti, Baretti e Cavour che non espressero mai una cultura \u201csotto la Mole\u201d ma una cultura cosmopolita, internazionale ed europea. In questo contesto si colloca la premiazione di Farian Sabahi che contribuisce, al di l\u00e0 di ogni manicheismo, in modo davvero laico e scientificamente significativo, a facilitare la comprensione del mondo islamico, superando ogni schematismo. Farian Sabahi \u00e8 un esempio di cosa significhi coniugare cultura e libert\u00e0, rigore scientifico ed onest\u00e0 intellettuale. La sua testimonianza di livello davvero internazionale onora Torino e la sua universit\u00e0 di cui \u00e8 docente\u00bb.\nIl 19 giugno 2010 \u00e8 stata insignita del Premio Amalfi sezione Mediterraneo con questa motivazione: \u201cSuperare la diversit\u00e0, saper fare la differenza\u201d.\nIl 22 maggio 2004 era stata insignita del Premio Mostaf\u00e0 Souhir per la multiculturalit\u00e0 nei media \u201cper la capacit\u00e0 di trattare un tema legato alla multiculturalit\u00e0 con un approccio originale e non stereotipato\u201d."}
{"id": "2407406", "revid": "2092009", "url": "https://it.wikipedia.org/wiki?curid=2407406", "title": "Villa Valguarnera", "text": "Villa Valguarnera \u00e8 un complesso monumentale di interesse storico, architettonico e artistico situato a Bagheria, in provincia di Palermo.\nStoria.\nVilla Valguarnera \u00e8 una delle ville settecentesche di Bagheria di maggiore interesse, sia per la qualit\u00e0 architettonica del complesso sia per la sua posizione nel paesaggio bagherese.\nLa costruzione inizi\u00f2 nel 1712 su progetto di Tommaso Maria Napoli, architetto, domenicano, progettista negli stessi anni della vicina Villa Palagonia, in contatto con l'ambiente romano, che introduce un linguaggio architettonico di matrice berniniana e una chiarezza compositiva vicina agli esempi pi\u00f9 avanzati del settecento italiano ed europeo, in particolare austriaco. Nella composizione planimetrica si ravvisano elementi derivanti da matrici esoteriche ed alchemiche, come ad esempio nell'iconografia claviforme e nella valorizzazione della vicina altura (\"Montagnola di Valguarnera\", 105 m) - sulla cui sommit\u00e0 fu realizzata una balaustrata ottagonale - come percorso simbolico dalla terra alla sfera celeste, con sette sedili di sosta in numero pari alle sette fasi della trasformazione alchemica. \nAlla morte dell'architetto nel 1725, la villa non era ancora finita e fu poi significativamente modificata. In particolare, intorno al 1780, Giovan Battista Cascione Vaccarini fu l'autore dei nuovi prospetti e della sala ovale al piano nobile. Di grande interesse la teoria di saloni interni affrescati da Elia Interguglielmi e le statue marmoree di coronamento dell'attico opera di Ignazio Marabitti.\nUn tempo l'edificio era circondato da un vasto parco, arricchito di \"coffe-house\", statue ed architetture neoclassiche.\nConsiderata gi\u00e0 da Giuseppe Pitr\u00e8 la pi\u00f9 sontuosa fra le ville bagheresi, deve la sua fama anche ai tanti personaggi illustri che vi soggiornarono.\nParticolarmente suggestiva la balconata sul golfo di Termini Imerese e il Monte Catalfano.\nLa villa fu edificata dai Principi Valguarnera ed ancora oggi \u00e8 di propriet\u00e0 dei loro eredi, i Principi Alliata di Villafranca. Il complesso \u00e8 in fase di restauro da molti anni.\nNegli anni cinquanta vissero a villa Valguarnera Fosco Maraini e Topazia Alliata di Salaparuta con la figlia Dacia, presso i genitori che risiedevano nella villa.\nNonostante l'intero parco sia soggetto a vincoli di inedificabilit\u00e0 assoluta dal 1913, ospita un intero quartiere abusivo.\nFilm.\nLa Villa \u00e8 stata utilizzata come set cinematografico in diversi film e serie tv come:"}
{"id": "2407407", "revid": "729795", "url": "https://it.wikipedia.org/wiki?curid=2407407", "title": "Puglia (ariete torpediniere)", "text": "L'ariete torpediniere \"Puglia\" della Regia Marina apparteneva alla classe Regioni o Lombardia, ed era derivato dall'ariete torpediniere \"Dogali\". Esso fu uno dei tanti progetti del generale Edoardo Masdea, del genio navale della Regia Marina. La nave era stata progettata per il servizio stazionario nelle colonie ed oltremare, e di conseguenza era poco adatta ai servizi di squadra, ma ottima per quelli in mari lontani. Lo scafo aveva un rivestimento in legno ricoperto di lastre di zinco per sopportare lunghe campagne coloniali e navigazione nei mari tropicali.\nServizio.\nLa nave, terminato l'allestimento, svolse la sua prima crociera con partenza da Taranto il 23 marzo del 1901, con sosta a Napoli e trasferimento alla Spezia per essere armata per il lungo viaggio in Australia, con il compito di in quell'area. \nLa nave Puglia, partita dalla citt\u00e0 ligure il 3 giugno, giunse il 14 luglio nel porto di Fremantle, poco distante dalla citt\u00e0 australiana di Perth; dopo aver visitato Adelaide, Melbourne, Hobart e Sydney, il 30 ottobre lasci\u00f2 Brisbane, e navigando nelle acque della Nuova Guinea e delle Isole Filippine giunse in Cina per unirsi alla Forza Navale oceanica in Estremo Oriente. Nell'occasione l'unit\u00e0 era dipinta con colorazione grigio scuro.\nPrese poi parte, al comando del capitano di fregata Pio Lobetti Bodoni, alla guerra italo turca, operando principalmente nel Mar Rosso. Nel 1914 venne sostituito l'armamento e l'unit\u00e0 fu riclassificata incrociatore protetto di 3\u00aa classe.\nNel corso della prima guerra mondiale svolse il suo servizio principalmente nell'Adriatico, dove venne utilizzato anche come presenza in porti dalmati. \nAl termine del conflitto la nave venne a trovarsi al centro degli incidenti di Spalato, occorsi tra il 1918 e il 1920, che causarono tra l'altro la morte del comandante Tommaso Gulli. \nNel 1921 venne ancora sostituito l'armamento e la nave venne riclassificata come posamine.\nLa nave \"Puglia\" nel 1923, dopo essere stata posta in disarmo e radiata, venne donata dalla Regia Marina a Gabriele d'Annunzio: la prua e gran parte delle sovrastrutture (castello, ponte, artiglierie, ecc.) vennero quindi inserite dal poeta nel parco del Vittoriale degli italiani, simbolicamente rivolta verso l'Adriatico. \nL'ingegnere che si occup\u00f2 della ricostruzione del ponte di comando fu Silla Giuseppe Fortunato."}
{"id": "2407408", "revid": "290948", "url": "https://it.wikipedia.org/wiki?curid=2407408", "title": "Colonna di assorbimento", "text": ""}
{"id": "2407409", "revid": "647919", "url": "https://it.wikipedia.org/wiki?curid=2407409", "title": "Torre di assorbimento", "text": ""}
{"id": "2407410", "revid": "647919", "url": "https://it.wikipedia.org/wiki?curid=2407410", "title": "Contattori gas-liquido", "text": ""}
{"id": "2407411", "revid": "647919", "url": "https://it.wikipedia.org/wiki?curid=2407411", "title": "Contattore gas-liquido", "text": ""}
{"id": "2407413", "revid": "882198", "url": "https://it.wikipedia.org/wiki?curid=2407413", "title": "Tr3s Lunas", "text": "Tr3s Lunas \u00e8 un album in studio di Mike Oldfield pubblicato nel 2002 da Warner Bros. Records in formato CD e musicassetta.\nIl disco.\nIl titolo deriva dallo spagnolo \"Tres Lunas\" con il \"3\" al posto della \"e\". A \"Tr3s Lunas\" \u00e8 legato il progetto del videogame per PC che porta lo stesso nome dell'album e nel quale era allegato il CD con il gioco stesso.\nIn questo album riappare Sally Oldfield, sorella di Mike, che lo aveva precedentemente aiutato nel 1978 per la registrazione di \"Incantations\". La voce principale di \"To Be Free\" \u00e8 la cantante Jazz Jude Sim. Un'altra cantante importante per l'album \u00e8 Amar. Il sassofono venne riprodotto con l'uso di una chitarra sintetizzata.\nTr3s Lunas \u00e8 stato registrato presso gli studi di Roughwood, mentre alcune parti aggiuntive vennero registrate al Plan 1 Studios, a Monaco di Baviera."}
{"id": "2407414", "revid": "228587", "url": "https://it.wikipedia.org/wiki?curid=2407414", "title": "Piano regolatore di Addis Abeba del 1938", "text": "Il piano regolatore del regime fascista di Addis Abeba, studiato fin dal 1936 e concluso definitivamente nel 1938, aveva lo scopo di sviluppare e di creare una nuova citt\u00e0 che fosse adibita alla popolazione europea nettamente separata dai nuovi quartieri destinati alla popolazione etiopica. I criteri che furono alla base del progetto si ispiravano al principio di creare per la colonia dell'Africa Orientale Italiana una nuova capitale che coniugasse la funzionalit\u00e0 e la monumentalit\u00e0 ispirandosi al tipico schema dell'urbanistica romana.\nI primi progetti.\nIl Governatore di Addis Abeba, Alfredo Siniscalchi, si pose per primo il problema di riorganizzare la citt\u00e0. Il primo problema che ci si trov\u00f2 ad affrontare fu la scelta delle aree. Alcuni ritenevano giusto che la nuova capitale sorgesse nei pressi della Cattedrale di San Giorgio, altri sostenevano pi\u00f9 opportuno erigerla nei pressi della stazione ferroviaria (Lagaar), altri ancora proposero di spostarla pi\u00f9 a nord al fine di costruirla \"ex novo\". In questo ambito fu lo stesso Mussolini ad intervenire decidendo che per ragioni politiche e storiche fosse giusto che la capitale dovesse rimanere ad Addis Abeba. La scelta cadde quindi sulla vasta area che si trovava nei pressi della stazione ferroviaria. Considerata pi\u00f9 adatta per l'andamento pianeggiante ed il leggero declivio, per l'esistenza di terreni liberi e la vicinanza all'acqua.\nIn previsione di un primo prospettato piano regolatore, non ancora approvato, il Governatorato di Addis Abeba provvide a lottizzare 353 ettari di terreno per assegnarli ad enti e a privati. Ne furono esclusi quelli gi\u00e0 assegnati ad enti militari. \nNel frattempo si provvide a creare quelle strutture che erano giudicate importanti nell'immediatezza. Oltre alla ristrutturazione degli edifici che erano andati rovinati durante il precedente conflitto . La casa del fascio cittadino venne realizzata nel nord est della citt\u00e0 in un edificio andato distrutto durante la precedente guerra.\nIntanto si provvide a continuare la sistemazione della rete viaria urbana (circa 20 chilometri). Conseguentemente si rifece il manto delle piste dell'aeroporto e si costruirono gli edifici annessi, dalle aviorimesse alle sedi comando..\nAddis Ketema.\nIl piano regolatore improntato dagli italiani nel 1936 si basava sulla politica della segregazione razziale: in primo luogo ci fu lo sfratto degli etiopi, che si erano stabiliti l\u00ec da 50 anni, in secondo luogo la zona doveva diventare la residenza per gli italiani.\nIl nuovo quartiere realizzato per etiopi fu chiamato \"Addis Ketema.\" Entro l'autunno dell'anno successivo non meno di 20.000 abitanti sarebbero stati espropriati delle loro case precedenti per stabilirvisi.\nIl nuovo quartiere era quindi in grado di accogliere pi\u00f9 di 20.000 tucul. Questi quartieri furono dotati di strutture come spacci, mercato coperto, stazione dei pompieri e cinema.\nNell'area conosciuta come \"Ras Makonen sefer\" furono eseguiti altri sfratti (queste aree erano presenti altri tukul), al fine di rendere le aree zone per le abitazione degli italiani (Istituto delle Case Economiche e Popolare o Casanchis, Menaharia in amarico).\nDettaglio dell'esecuzione.\nTra il 1937 e il 1940 fu approvato dalle autorit\u00e0 italiane un decreto in cui ci si decise l'espropriazione di 953 case di 480 proprietari nel 1937, 1.407 case di 1.239 proprietari nel 1938, 1.629 case di 1.418 proprietari nel 1939 e 1.420 case di 1.290 proprietari in 1940, vale a dire un totale in quattro anni di 4.427 proprietari di 5.409 case. Oltre a questo, un ulteriore decreto fu emanato nel 1938 per l'espropriazione \"per motivi di salute pubblica\".\n ma poi, visti gli alti costi, si prefer\u00ec autorizzare la costruzione privata delle abitazioni. Per facilitare furono assegnati i terreni e un sussidio di 400 lire per acquisto l'attrezzatura necessaria. \nMancato completamento.\nIl piano di creare una citt\u00e0 con zone da segregazione razziale non fu portato a termine a causa del crollo fascista.\nSolo il 20 per cento del piano fu realizzato nel 1941. Alcune delle tracce importanti sono lo spostamento del centro politico a sud.\nLe strutture secondarie.\nNei 5 anni di occupazione per lo svago dei coloni si provvide alla creazione di tre cinematografi. Numerosi furono i locali aperti da altri italiani, mentre per le strutture alberghiere si provvide all'ammodernamento e all'ampliamento delle esistenti.\nAlle preesistenti industrie di epoca abissina (fabbriche di birra, fabbriche di olio e segherie) furono aggiunte durante l'occupazione italiana fabbriche di laterizi e industrie tessili.\nLe chiese copte (in numero di 16) furono restaurate, in particolare le autorit\u00e0 italiane restaurarono la cattedrale di San Giorgio che era stata incendiata nel 1936 nei giorni precedenti all'occupazione italiana. Fu inoltre edificata una moschea che all'epoca non esisteva. Le chiese cattoliche erano due: la cattedrale, che era precedentemente gestita dall'Ordine dei Frati Minori Cappuccini francesi fu affidata ai Cappuccini italiani e la chiesa presente all'interno della Missione della Consolata.\nIl progetto del 1938.\nNel 1938, dopo due anni di studi fu approntato il progetto definitivo della citt\u00e0 di Addis Abeba dagli architetti Ignazio Guidi e Cesare Valle. Il progetto fu ufficialmente approvato il 16 gennaio 1939 dai membri della Consulta generale per l'edilizia e l'urbanistica del Ministero dell'Africa Italiana, giunti in Africa Orientale Italiana al seguito del sottosegretario Attilio Teruzzi.\nLe linee guida furono cos\u00ec riassunte:\nSostanzialmente si intese lasciare inalterata la struttura dell'antica capitale abissina ma trasferendone il centro politico in un nuovo quartiere prossimo alla stazione ferroviaria che era destinato a divenire il quartiere europeo. Da qui sarebbero partite le due principali arterie cittadine (viale Mussolini e via Imperiale) che sviluppandosi lungo un percorso monumentale su cui sorgeva la cattedrale cattolica e la Torre Littoria avrebbero raggiunto una la piazza principale dove gi\u00e0 sorgeva la Casa del Fascio, l'altra avrebbe dovuto accogliere tutti gli Uffici Statali per raggiungere il vecchio ghebb\u00ec ora sede del palazzo vicereale. Alle spalle della ferrovia si sarebbe sviluppato il quartiere industriale incuneato tra il quartiere commerciale e il quartiere etiope.\nIl quartiere europeo.\nIl quartiere europeo si sarebbe sviluppato completamente lungo l'asse del viale Mussolini, nella parte pi\u00f9 a monte avrebbero trovato spazio le abitazioni civili, mentre nella parte pi\u00f9 a valle sarebbe stato realizzato il quartiere commerciale.\nAncora pi\u00f9 a valle, nell'area della stazione ferroviaria (che sarebbe stata spostata), sarebbe sorto un altro tracciato (via Imperiale) lungo il quale si sarebbe sviluppato il quartiere monumentale in cui avrebbero trovato posto tutti gli uffici governativi. Il quartiere sarebbe stato idealmente separato dal resto della citt\u00e0 dal fiume Bantichet\u00f9. Il Bantichet\u00f9 sarebbe stato attraversato da un ponte lungo oltre 60 metri.\nDa l\u00ec il tracciato avrebbe raggiunto l'ex ghebb\u00ec grande. Il palazzo del governatore dell'Africa Orientale Italiana sarebbe stato realizzato nella parte orientale all'interno di un parco.\nNell'area destinata ad abitazioni civili si decise, in base al piano regolatore, che le abitazioni non dovessero superare i tre piani, due piani invece per le aree destinate ad abitazioni civili non intensive. Nessuna particolare limitazione si decise per quel che riguardava l'area da destinarsi ad uffici amministrativi.\nIl vecchio centro etiopico, nella parte alta della citt\u00e0, presso la cattedrale di San Giorgio, fu escluso da ogni ulteriore costruzione.\nLa stazione ferroviaria.\nLa stazione ferroviaria (Lagaar), in un precedente progetto era prevista parallela alla via Imperiale, ma nel progetto definitivo si prefer\u00ec spostarla di localit\u00e0 e di sistemarla in posizione arretrata, rispetto all'attuale, per permettere il prolungamento del viale Mussolini. Lungo il tragitto cittadino della Ferrovia Addis Abeba-Gibuti sarebbero state create tre stazioni intermedie, una per il quartiere europeo, una per il quartiere etiopico e una per lo scalo merci.\nIl quartiere industriale e commerciale.\nNei pressi della vecchia stazione ferroviaria sarebbe sorto l'intero quartiere industriale. Trovandosi nei pressi della strada che conduce verso Dessi\u00e8 e Asmara sarebbe stato facilmente collegato con le altre regioni e con l'Eritrea.\nIl quartiere etiopico.\nIl quartiere etiopico sarebbe sorto separato dal centro politico italiano. Come informa Marco Pomilio \"Una grande fascia verde di 500 metri di larghezza, formata in prevalenza da eucalipti, separer\u00e0 la citt\u00e0 indigena dal complesso dei nuclei metropolitani. Separazione non brusca e scostante, dunque, ma garbata e fragrante\".\nAl quartiere etiope furono destinati circa 600 ettari locati a nord ovest dei quartieri europei. Il problema pi\u00f9 complesso fu quello di conciliare le necessit\u00e0 delle differenti popolazioni e delle diverse religioni. Si decise di adottare una soluzione a scacchiera che potesse allo stesso tempo raggruppare tutti gli elementi locali insieme, ma che allo stesso tempo li mantenesse separati. Pertanto ogni religione o ogni popolo avrebbe avuto a disposizione un proprio quartiere. Nei pressi del mercato etiope sarebbero anche state distribuite tutte le infrastrutture comprensive di uffici postali, stazione di polizia e ambulatori. In particolare un ospedale e tre ambulatori.\nEsito.\nLo scoppio della seconda guerra mondiale imped\u00ec di portare a termine il progetto definitivo del 1938. Solo alcune parti di esso furono realizzate. Nel 1940 risultava completata l'intera rete stradale, in particolare era stato realizzato il tracciato della via Imperiale costruita \"ex novo\". Gran parte dei lotti di terreno destinati sia agli italiani, sia agli etiopici erano stati assegnati e la popolazione locale era gi\u00e0 trasferita nelle aree loro destinate dal nuovo piano regolatore (quartiere etiopico). Inoltre era gi\u00e0 stato realizzato l'enorme mercato (sito nell'attuale quartiere di Merkato). L'acquedotto cittadino era stato solo in parte realizzato. Il quartiere industriale era gi\u00e0 in funzione, cos\u00ec come il nuovo aeroporto che rimase a lungo in funzione anche dopo il ritorno di Haile Selassi\u00e8.\nRimasero invece sulla carta la maggior parte degli edifici che erano stati progettati, soprattutto quelli che avrebbero dovuto abbellire la via Imperiale. Oggi sulla ex Via Imperiale, in uno degli edifici lasciati incompleti, vi \u00e8 la sede dell'Organizzazione dell'Unit\u00e0 Africana."}
{"id": "2407415", "revid": "729019", "url": "https://it.wikipedia.org/wiki?curid=2407415", "title": "Muscolo depressore del setto nasale", "text": "Nell'anatomia umana il muscolo depressore del setto nasale \u00e8 un muscolo della parte inferiore del naso\nAnatomia.\nSi tratta di un muscolo mimico (ovvero che cambia l'espressione del viso), un fascio carnoso sottocutaneo che mobilizza la parte molle del naso. Gli altri muscoli mimici del naso sono il muscolo nasale e il procero; il depressore del setto \u00e8 innervato dal VII nervo cranico.\nFunzioni.\nInsieme alla parte alare del muscolo nasale ha la funzione di dilatare le narici."}
{"id": "2407420", "revid": "729019", "url": "https://it.wikipedia.org/wiki?curid=2407420", "title": "Muscolo nasale", "text": "Nell'anatomia umana il muscolo nasale \u00e8 un muscolo della parte centrale del naso.\nAnatomia.\nSi tratta di un muscolo mimico (ovvero che cambia l'espressione del viso), un fascio carnoso sottocutaneo che mobilizza la parte molle del naso. Gli altri muscoli mimici del naso sono il muscolo depressore del setto nasale e il procero; il nasale \u00e8 innervato dal VII nervo cranico.\nFunzioni.\nSi divide in due parti, ognuna con funzioni proprie:"}
{"id": "2407423", "revid": "729019", "url": "https://it.wikipedia.org/wiki?curid=2407423", "title": "Muscolo dilatatore della narice", "text": "Nell'anatomia umana il muscolo dilatatore della narice \u00e8 una delle due parti del muscolo nasale, si ritrova nella parte centrale del naso, l'altra \u00e8 la parte trasversa, la parte del muscolo costrittore.\nAnatomia.\nSi divide a sua volta in due parti l'anteriore e il posteriore. fa parte del muscolo mimico (ovvero che cambia l'espressione del viso), un fascio carnoso sottocutaneo che mobilizza la parte molle del naso. Altri muscoli con le funzioni simili sono il muscolo procero e il depressore.\nFunzioni.\nInsieme al muscolo depressore del setto nasale ha la funzione di dilatare le narici."}
{"id": "2407425", "revid": "48344", "url": "https://it.wikipedia.org/wiki?curid=2407425", "title": "Adenosin trifosfato", "text": ""}
{"id": "2407427", "revid": "48344", "url": "https://it.wikipedia.org/wiki?curid=2407427", "title": "Raniero Alliata di Pietragliata", "text": ""}
{"id": "2407428", "revid": "104485", "url": "https://it.wikipedia.org/wiki?curid=2407428", "title": "Pallone sonda", "text": "Un pallone sonda \u00e8 un particolare pallone aerostatico che porta a bordo degli strumenti di misura meteorologici. Gli strumenti presenti sul pallone sonda hanno il compito di raccogliere ed inviare le misurazioni effettuate, che riguardano la pressione atmosferica, la temperatura e l'umidit\u00e0 dell'aria.\nLa trasmissione dei dati meteorologici avviene tramite delle radiosonde, che sono particolari apparecchiature che sfruttano le onde radio per la trasmissione dei dati. Inoltre \u00e8 possibile ottenere informazioni che riguardano il flusso delle correnti aeree (venti) registrando istante per istante la posizione del pallone aerostatico attraverso sistemi GPS, radar oppure tramite la tecnica del \"direction finding\".\nPossono anche essere utilizzate delle radiosonde per applicazioni particolari, ad esempio per la misurazione della concentrazione di ozono nell'atmosfera.\nCostruzione del pallone sonda.\nIl pallone sonda viene costruito generalmente in lattice oppure in cloroprene. L'estremit\u00e0 inferiore del pallone \u00e8 collegata ad una fune, alla fine della quale \u00e8 posizionata la radiosonda.\nIl pallone \u00e8 riempito di un gas con peso specifico minore dell'aria, quale ad es. idrogeno, elio, ammoniaca o azoto, per cui permette al pallone sonda di sollevarsi. La velocit\u00e0 di ascesa del pallone \u00e8 determinata dalla quantit\u00e0 di gas di cui \u00e8 riempito. Generalmente il pallone viene perso per esplosione del pallone stesso al raggiungimento di pressioni atmosferiche esterne molto basse.\nAziende produttrici.\nLe maggiori aziende produttrici di palloni sonda sono:"}
{"id": "2407430", "revid": "290948", "url": "https://it.wikipedia.org/wiki?curid=2407430", "title": "Pallone meteorologico", "text": ""}
{"id": "2407431", "revid": "135224", "url": "https://it.wikipedia.org/wiki?curid=2407431", "title": "Transgenico", "text": ""}
{"id": "2407437", "revid": "287204", "url": "https://it.wikipedia.org/wiki?curid=2407437", "title": "VB 10b", "text": "VB 10b \u00e8 un presunto pianeta extrasolare, in orbita attorno alla nana rossa VB 10 (pi\u00f9 comunemente conosciuta come Gliese 752 B o V1428 Aquilae), scoperto nel maggio 2009 dagli astronomi del Jet Propulsion Laboratory della NASA. Se confermata, la scoperta di VB 10b sarebbe la prima ottenuta con il metodo astrometrico. La scoperta \u00e8 stata ottenuta dopo 12 anni di misure effettuate con il telescopio Hale da 200 pollici (508 cm) del Palomar Observatory, in California. \nSuccessive osservazioni con il Very Large Telescope di Jacob Bean e colleghi hanno per\u00f2 escluso variazioni della velocit\u00e0 radiale della stella, quindi in realt\u00e0 non esisterebbe nessun pianeta attorno a Gliese 752 B\nCaratteristiche.\nVB 10 \u00e8 una nana rossa di classe M8V situata a circa 20 anni luce dalla Terra in direzione della costellazione dell'Aquila.\nSecondo gli studi degli astronomi del Jet Propulsion Laboratory che annunciarono la presenza di un pianeta, VB 10b orbiterebbe attorno alla stella ad una distanza di circa 0,36 UA, con un periodo di 271,46 giorni. Il pianeta sarebbe un gigante gassoso delle dimensioni simili a quelle di Giove, ma con una massa circa sei volte maggiore. Se questi valori fossero confermati, farebbero di VB 10 e VB 10b un sistema planetario unico nel suo genere, in quanto circa il 10% della massa del sistema stella-pianeta apparterrebbe al pianeta. La successiva smentita della presenza di un pianeta avvenuta successivamente farebbe perdere per\u00f2 importanza a questa peculiarit\u00e0."}
{"id": "2407438", "revid": "287204", "url": "https://it.wikipedia.org/wiki?curid=2407438", "title": "NGC 6822", "text": "NGC 6822 (nota anche come Galassia di Barnard o C 57) \u00e8 una galassia irregolare barrata visibile nella costellazione del Sagittario; fa parte del Gruppo Locale di galassie ed \u00e8 simile come composizione e struttura alla Piccola Nube di Magellano. Pu\u00f2 essere individuata con un telescopio di medie dimensioni.\nStoria delle osservazioni.\nEdward Emerson Barnard fu lo scopritore nel 1884 di questa galassia per mezzo di un telescopio rifrattore da 6\" di diametro. \u00c8 grazie ad Edwin Hubble che identific\u00f2 per primo nel 1925 al suo interno una quindicina di stelle variabili, undici delle quali Cefeidi, e studi\u00f2 la distribuzione delle stelle fino a una magnitudine apparente pari a 19,4 che giunse alla conclusione della vera natura della galassia; forn\u00ec inoltre anche le caratteristiche spettrali, la luminosit\u00e0 e le dimensioni delle cinque nebulose diffuse individuate (si tratta in particolare di cinque regioni H II, fra le quali la Nebulosa Bolla locale e la Nebulosa Anello locale. Calcol\u00f2 infine la magnitudine assoluta dell'intera galassia.\nLe Cefeidi individuate da Hubble hanno ricoperto un ruolo fondamentale nell'evoluzione dell'astronomia: utilizzando la relazione periodo-luminosit\u00e0 delle Cefeidi egli fu in grado di determinare una distanza di oltre 700.000 anni luce, diventando cos\u00ec il primo sistema oltre le Nubi di Magellano ad avere una distanza accuratamente misurata (Edwin Hubble continu\u00f2 su questa strada per la Galassia di Andromeda e la Galassia del Triangolo). Questa misurazione superava di gran lunga il valore di 300.000 anni luce stabilito da Harlow Shapley per le dimensioni dell'Universo. I dati dello studio di Hubble fecero concludere il Grande Dibattito del 1920 fra Heber Doust Curtis e Shapley sulle dimensioni dell'Universo e sulla natura di quelle che all'epoca venivano chiamate \"nebulose a spirale\": divent\u00f2 chiaro che queste nebulose a spirale altro non erano che galassie a spirale indipendenti poste all'esterno della Via Lattea.\nNel 1977, Paul W. Hodge estese la lista delle regioni H II individuate da Barnard nella galassia portandola a 16 oggetti; oggi se ne conoscono oltre 150."}
{"id": "2407440", "revid": "765341", "url": "https://it.wikipedia.org/wiki?curid=2407440", "title": "Vivere con una articolazione nuova", "text": "Vivere con un'articolazione nuova \u00e8 un saggio scritto da Carlo Gargiulo\n(Roma 1953), medico-chirurgo divulgatore e insegnante, nel quale l'autore \nspiega quali siano gli atti che deve fare e quelli che non deve fare il paziente in procinto di sottoporsi, oppure appena sottoposto, ad un intervento chirurgico all'anca o al ginocchio.\nIl libro inizia con la descrizione anatomica-funzionale dell'anca e del ginocchio e prosegue con l'analisi delle malattie degenerative quali l'artrosi primaria, secondaria, reumatoide.\nNei capitoli seguenti, Gargiulo affronta tutte le procedure mediche necessarie per una diagnosi pre-operatoria completa e sicura, tra le quali spicca il \"questionario di Oxford\"; inoltre vengono descritte alcune tecniche fisioterapiche e alcune cure analgesiche che consentono di migliorare la qualit\u00e0 della vita pre-operatoria.\nGargiulo, dopo una parentesi in cui affronta la tematica dell'osteoporosi, si sofferma sulle caratteristiche dell'intervento chirurgico, sui rischi post-operatori e sulla qualit\u00e0 della vita del paziente a cui venga innestata una protesi."}
{"id": "2407441", "revid": "110157", "url": "https://it.wikipedia.org/wiki?curid=2407441", "title": "Antropologia e politica", "text": "Antropologia e politica \u00e8 un libro scritto da Ernest Gellner, docente di filosofia e antropologia presso l'Universit\u00e0 di Cambridge, nel quale l'autore si occupa delle relazioni presenti tra il mondo della politica e le varie correnti antropologiche, in un periodo storico in cui l'antropologia della prima met\u00e0 del Novecento \u00e8 accusata, da pi\u00f9 parti, di essere stata utilizzata dai potenti come strumento di sottomissione e di dominio coloniale.\nGellner avvisa il lettore che il modello antropologico di studio, di indagine e spiegazione del mondo circostante \u00e8 notevolmente influenzato proprio dagli stessi elementi culturali che dovrebbe invece interpretare, disponendo della massima libert\u00e0. &lt;br&gt;\nQuesta influenza diventa sempre pi\u00f9 pesante, mano a mano che la societ\u00e0 si evolve da uno stadio \"primitivo\" verso un livello \"avanzato\". Quindi uno dei compiti dell'antropologia dovrebbe essere quello di svelare le mascherature che sorreggono le varie culture, mettendo a nudo la precariet\u00e0 delle tesi che inquadrano i sistemi sociali come inevitabili, giustificati e moralmente, spiritualmente, storicamente, scientificamente sovrani.\nIl libro inizia con una catalogazione di quei gruppi contemporanei di pensiero che perseguono la verit\u00e0, continua con l'introduzione del lavoro di James Frazer e della rivoluzionaria metodologia attuata da Bronis\u0142aw Malinowski.\nI capitoli seguenti indagano le cause delle origini della societ\u00e0, della collettivit\u00e0 e dei raggruppamenti e anche delle sue degenerazioni e storture, quali la guerra e la costrizione.\nDi notevole importanza sono i capitoli che presentano al lettore alcuni pensatori poco noti, come Ibn Khaldun (XIV secolo) che hanno inciso profondamente nello sviluppo culturale della loro societ\u00e0."}
{"id": "2407442", "revid": "110157", "url": "https://it.wikipedia.org/wiki?curid=2407442", "title": "Come si manipola l'informazione", "text": "Come si manipola l'informazione \u00e8 un libro scritto da Andrea Barbato, giornalista e direttore di varie testate, nel quale viene descritta l'ascesa di Joseph McCarthy, senatore statunitense, reso celebre, soprattutto, dall'atmosfera di \"caccia alle streghe\" che riusc\u00ec a diffondere intorno agli anni cinquanta, grazie ad un uso astuto e spregiudicato dei mezzi di comunicazione.\nGli ingredienti di questa \"caccia alle streghe\", dove queste ultime assunsero le sembianze di comunisti o di esponenti della sinistra in odore di comunismo, appartenenti al mondo della politica, dell'arte, dello spettacolo, della scienza, degli intellettuali etc., furono una lunga serie di accuse false e menzognere che nemmeno le smentite ufficiali riuscirono a far cadere, il clima di sospetto, la mitizzazione della propria immagine e la demonizzazione del soggetto bersaglio.\nBarbato individua un nesso comune, un intreccio fra le caratteristiche e le esigenze del mondo dei mass-media, tendenti alla espansione a dismisura di ci\u00f2 che fa notizia, della ricerca della notizia che fa scalpore e suscita forti reazioni e coinvolgimenti, del suo ambiguo rapporto con il mondo politico e con il potere, e la strategia politica di McCarthy.\nQuindi, Barbato analizza a tutto tondo i modi di fare giornalismo e informazione e le modalit\u00e0 di plagio, influenza e manipolazione dell'opinione pubblica.\nBarbato, ricorda al lettore che il termine \"maccartismo\" si \u00e8 imposto come termine politico e giornalistico per indicare una forma di odio ideologico, una strategia e una mobilitazione di odio e l'utilizzo della persecuzione come macchina di consenso.\nEsempi di intolleranza.\nL'autore ripercorre anche una breve storia delle intolleranze recenti, focalizzando l'attenzione su Henry Ford, che arrivato all'apice del successo, si sent\u00ec investito da un carisma pseudodivino e dopo aver organizzato una spedizione a fini positivi, come quella del 1915, che avrebbe dovuto far interrompere la prima guerra mondiale, si lanci\u00f2 in una battaglia antisemita, ritenendo gli ebrei colpevoli della rivoluzione bolscevica e del dilagante socialismo. Quando entr\u00f2 in possesso dei famigerati Protocolli dei Savi di Sion, li fece propri e sul suo giornale li reclamizz\u00f2 e li appoggi\u00f2. Dopo qualche anno si pent\u00ec dei suoi slanci razzisti."}
{"id": "2407447", "revid": "1442080", "url": "https://it.wikipedia.org/wiki?curid=2407447", "title": "Pallavolo maschile ai XVI Giochi centramericani e caraibici", "text": "Il XV campionato di pallavolo maschile ai Giochi centramericani e caraibici si svolse dal 23 novembre al 2 dicembre 1990 a Citt\u00e0 del Messico, in Messico, durante i XVI Giochi centramericani e caraibici. Al torneo parteciparono 10 squadre nazionali nordamericane e sudamericane e la vittoria finale and\u00f2 per l'ottava volta a Cuba.\nPodio.\nCampione.\nCuba(Ottavo titolo)\nSecondo posto.\nMessico\nTerzo posto.\nVenezuela"}
{"id": "2407448", "revid": "339392", "url": "https://it.wikipedia.org/wiki?curid=2407448", "title": "Riservista", "text": ""}
{"id": "2407462", "revid": "194977", "url": "https://it.wikipedia.org/wiki?curid=2407462", "title": "Programma San Marco", "text": ""}
{"id": "2407466", "revid": "98077", "url": "https://it.wikipedia.org/wiki?curid=2407466", "title": "Piano Pleven", "text": ""}
{"id": "2407467", "revid": "729019", "url": "https://it.wikipedia.org/wiki?curid=2407467", "title": "Linea delle Rive", "text": "La linea delle Rive, o Rivabahn nel periodo asburgico, era una linea ferroviaria che raccordava gli scali merci delle due principali stazioni della citt\u00e0 di Trieste, Trieste Campo Marzio Smistamento, presso Trieste Campo Marzio, e Trieste Centrale Scalo (in origine Barcola Smistamento), presso Trieste Centrale, tramite un percorso che si snodava lungo le rive della citt\u00e0 giuliana.\nStoria.\nLo sviluppo incessante del porto triestino alla fine del XIX secolo aveva rivelato la necessit\u00e0 di allargare gli spazi portuali, con conseguente spostamento di una parte delle attivit\u00e0 in un'area a meridione del golfo triestino. La costruzione nella stessa zona sud della citt\u00e0 della seconda stazione ferroviaria di Trieste, la Trieste Sant'Andrea, a servizio della ferrovia Trieste-Erpelle gestita dalle ferrovie imperiali austriache (KKStB), impose la necessit\u00e0 di un collegamento tra le due stazioni ferroviarie cittadine. L'unica soluzione economica e rapida ritenuta a quel tempo possibile dalla kkStB fu la posa di un binario provvisorio lungo le rive cittadine che fungesse allo scopo, nacque la linea delle Rive o \"Rivabahn\".\nLa linea ferroviaria fu inaugurata il 5 luglio 1887.\nNelle intenzioni iniziali, la \"Rivabahn\" avrebbe dovuto avere carattere temporaneo, tuttavia rest\u00f2 in servizio per novantaquattro anni, in particolare a causa degli elevati costi di costruzione che un tracciato alternativo avrebbe richiesto, dato che per necessit\u00e0 avrebbe dovuto essere sotterraneo per \"sottopassare\" la citt\u00e0.\nLa linea ferroviaria attraversava la citt\u00e0 in sede stradale, affiancata e attraversata da numerosi binari di raccordo, avendo dunque delle caratteristiche simili a quelle tramviarie. Per motivi di sicurezza furono imposte restrizioni alla circolazione ferroviaria, come ad esempio il limite di velocit\u00e0 a passo d'uomo (5\u00a0km/h) e l'accompagnamento dei convogli da un agente manovratore a terra che li precedeva. Tra le consuete iconografie del centro triestino c'era quindi l'immagine delle lunghe \"tirate\" di carri merci che sfilavano lentamente accompagnate dall'agente con la bandiera rossa di rito.\nQuesta linea posata a ridosso dei pi\u00f9 importanti spazi urbani rimase una presenza consueta fino all'apertura all'esercizio della linea di circonvallazione triestina, avvenuta il 31 maggio 1981.\nCaratteristiche.\nLa ferrovia era a singolo binario a scartamento normale da 1435 mm.\nInizialmente sui tratti stradali vennero utilizzate rotaie di tipo Phoenix, successivamente vennero montate rotaie di tipo Vignoles.\nPercorso.\nLa linea ferroviaria collegava direttamente gli scali di smistamento di Trieste Centrale Scalo (Barcola Smistamento) e di Trieste Campo Marzio Smistamento. Lo scalo di Barcola era collegato anche alla stazione di Trieste Centrale: i convogli che da quest'ultima stazione erano diretti allo smistamento di Campo Marzio dovevano effettuare un regresso ferroviario. Nel 1923 fu aperto un nuovo varco fra lo scalo merci di Trieste Centrale e la zona portuale e da allora il regresso non fu pi\u00f9 necessario.\nLa ferrovia percorreva le rive triestine dall'attuale riva III Novembre fino alla riva Grumula, per proseguire in sede propria a fianco dell'attuale via di Campo Marzio. Il binario della linea si immetteva negli impianti di Trieste Campo Marzio all'altezza dell'attuale passaggio Sant'Andrea.\nMateriale di trazione.\nSulla Rivabahn/Linea delle Rive hanno prestato servizio le seguenti locomotive kkStB ed FS:"}
{"id": "2407468", "revid": "120824784", "url": "https://it.wikipedia.org/wiki?curid=2407468", "title": "Tony Wolf", "text": "Biografia.\nTrasferitosi in tenera et\u00e0 a Cremona, citt\u00e0 dove crebbe e dove ha vissuto fino alla scomparsa, inizi\u00f2 la sua attivit\u00e0 professionale negli anni cinquanta collaborando con i Fratelli Pagotto (Nino Pagot e Toni Pagot), poi con la casa editrice britannica Fleetway, da allora invent\u00f2 personaggi fiabeschi e illustr\u00f2 varie storie. Tra il 1974 e il 1975 realizz\u00f2 per il Corriere dei Piccoli la serie \"Ciccio Sprai\", su testi di Carlo Triberti, oltre ad alcuni adattamenti di favole celebri, come \"Lo schiaccianoci\". Anni dopo inizi\u00f2 a lavorare con la casa editrice italiana Fratelli Fabbri Editori e la Dami Editore illustrando favole e libri per l'infanzia, anche con l'altro pseudonimo di Oda Taro.\nHa poi avuto una lunga collaborazione con l'editore Lo Scarabeo di Torino pubblicando, senza pseudonimi, svariati mazzi di tarocchi tra i quali \"I tarocchi degli gnomi\", famosi per essere il pi\u00f9 piccolo mazzo di tarocchi mai pubblicato. A queste illustrazioni si ispir\u00f2 Giordano Berti per scrivere la favola omonima (1988) e per un gioco di societ\u00e0, \"Gnomopoli\" (1994), entrambi editi da Lo Scarabeo. Lo stesso Giordano Berti, poi, utilizz\u00f2 \"I tarocchi dei folletti\" come illustrazioni per il suo romanzo \"Il monte dei folletti\" (Araba Fenice, Boves, 2012), ambientato sull'Alpe di Monghidoro, con un'introduzione di Gianni Morandi.\nAlla sua serie di libri \"Storie del Bosco\" (pubblicata da Dami Editore) \u00e8 ispirata la serie animata giapponese \"La principessa dai capelli blu\" (prodotta da Nippon Animation nel 1986-1987, nota a livello internazionale col titolo \"Bosco Adventure\"), trasmessa per la prima volta da Italia 1 nel 1988.\nLa prima personale si \u00e8 svolta a Cremona, nel dicembre 2017, nel complesso espositivo di Santa Maria della Piet\u00e0, \nmentre nel marzo 2018 si \u00e8 svolta a Genova, nelle sale espositive delle Raccolte Frugone a Villa Grimaldi Fassio, presso i Musei di Nervi. L'ultima mostra dedicata all'illustratore \u00e8 stata a Cividale del Friuli (2 febbraio - 10 marzo 2019) dal titolo \"Lupus in Fabula nel mondo di Tony Wolf\".\nMuore a Cremona il 18 maggio 2018 all'et\u00e0 di 88 anni."}
{"id": "2407470", "revid": "1429175", "url": "https://it.wikipedia.org/wiki?curid=2407470", "title": "The Ducktators", "text": "The Ducktators \u00e8 un cartone animato di propaganda anti-nazista prodotto dalla Warner Bros. nel 1942 sotto la supervisione di Norman McCabe. Non essendone rinnovato il copyright, cadde nel pubblico dominio. In Italia ne esiste una versione col titolo \"Il grande dittapapero\".\nTrama.\nIl film \u00e8 ambientato in una fattoria, dove delle anatre che stanno aspettando un anatroccolo osservano dischiudersi il loro uovo, dall'insolito colore nero: da esso emerge un'anatra bianca coi baffi a francobollo, chiarissimo riferimento ad Adolf Hitler, che subito fa il saluto nazista gridando \"Sieg Heil!\".\nDivenuto adulto il cucciolo d'anatra pronuncia discorsi aggressivi e violenti nei confronti degli altri animali della fattoria, cercando di creare un vasto fronte bellico contro di loro: l'unico alleato che trova \u00e8 una tronfia oca grassa e nera dall'accento napoletano, ossia Benito Mussolini, che comincia anch'essa a sfoderare una retorica guerrafondaia venendo ascoltata ed applaudita solo da un piccolo pulcino, costretto con la forza ad assistere allo \"spettacolo\".\nDopo questi avvenimenti, vengono inviate delle truppe a circondare la zona (compreso l'infiltrato Duffy) mentre una colomba (che simboleggia la pace), osservandoli dall'alto piange perch\u00e9 \u00e8 conscia della violenza che di l\u00ec a poco si scatener\u00e0. Tra le anatre e le oche si svolge una conferenza di pace, ma l'ormai facinoroso Hitler toglie il trattato dalle mani del possibilista Mussolini e lo strappa; dopo ci\u00f2 aggredisce fisicamente tutti gli astanti scatenando una lotta furibonda.\nNel frattempo, per dar manforte ai due alleati dell'Asse, si mette in viaggio verso la fattoria un'anziana anatra giapponese, T\u014dj\u014d, che durante il tragitto in mare pianta un cartello con da un lato la bandiera di guerra nipponica e dall'altro la scritta \"Japanese Mandate Island\" (Isola sotto mandato giapponese) su ogni isola che trova per rivendicarne il possesso. Distrattamente per\u00f2 infilza una tartaruga che, riemergendo dall'acqua, la aggredisce colpendola varie volte: invano l'anatra del Sol Levante finge di essere cinese.\nI tre (l'anatra tedesca, l'oca italiana e l'anatra giapponese) si mettono in marcia con le loro truppe verso la conquista della fattoria: la colomba prima cerca di dialogare con loro, ma viene calpestata e di conseguenza reagisce con la forza, sconfiggendoli definitivamente. La pellicola si conclude con la colomba che narra tale storia ai suoi due figli Pace e Quiete mentre espone con orgoglio sulle mura di casa le teste dei nemici a mo' di trofeo bellico; il cartone termina con un invito propagandistico e patriottico pro-USA ad acquistare i buoni dello stato (bond). Da notare che quest'ultima scena \u00e8 quasi sempre assente nelle versioni rilasciate nel pubblico dominio, come quella italiana, dove in genere il cartone si conclude bruscamente nel bel mezzo del combattimento finale.\nRiferimenti politici.\nI riferimenti politici sono chiarissimi: l'anatra bianca che fa il saluto nazista, ha i baffetti a francobollo, parla in tedesco, indossa gli stivali e diffonde in ogni dove l'emblema della svastica rappresenta sicuramente Hitler. L'oca italiana, in sovrappeso e completamente nera, viene chiamata \"Duce!\" da un pollo e quindi non ci sono dubbi sul suo essere Mussolini.\nMeno chiaro \u00e8 a chi si ispira l'anatra giapponese: i tratti somatici ricordano l'Imperatore Hirohito, ma la bestia viene rappresentata in l\u00e0 con gli anni ed \u00e8 pi\u00f9 simile, in questo, a Hideki T\u014dj\u014d. Un altro richiamo al nazismo vi \u00e8 al momento della rissa finale: infatti il covo delle truppe dei tre dittatori che viene assaltato e distrutto si chiama, non a caso, \"GESTINKO/GESTAPO\". Verso la fine del cartone compare anche un coniglio coi baffoni che aiuta gli animali della fattoria a combattere i nemici, prendendoli a martellate: alcuni dicono possa trattarsi di Stalin, ma sul sito \"cartoonsearch.com\" viene rivelato che si tratta della caricatura di Jerry Colonna, noto attore comico italo-americano."}
{"id": "2407478", "revid": "124734627", "url": "https://it.wikipedia.org/wiki?curid=2407478", "title": "Adolf Busch", "text": "Biografia.\nBusch nacque in Vestfalia e studi\u00f2 musica al Conservatorio di Colonia con Willy Hess e Bram Eldering. Il suo insegnante di composizione fu Fritz Steinbach ma apprese molto anche dal suo futuro suocero Hugo Gr\u00fcters a Bonn.\nNel 1912, Busch fond\u00f2 a Vienna il \"Konzertverein Quartet\", composto dai primi strumentisti della Wiener Symphoniker, che debutt\u00f2 nel 1913 al Festival di Salisburgo. Dopo la prima guerra mondiale, fond\u00f2 il Busch Quartet, che dalla stagione 1920\u00a0\u201321 fu composto da G\u00f6sta Andreasson (violino), Karl Doktor (viola), e Paul Gr\u00fcmmer (violoncello). Il quartetto esistette, in diverse formazioni, fino al 1951.\nMembri aggiuntivi furono Rudolf Serkin, che divenne partner di Busch nel Duo nel 1918 e spos\u00f2 poi la figlia di Busch, Irene. Il \"Busch Quartet\" e Serkin divennero il nucleo della \"Busch Chamber Players\", un prototipo della moderna orchestra da camera.\nNel 1927, con la presa del potere di Adolf Hitler, Busch decise di non poter rimanere in Germania, non essendo in sintonia con gli ideali nazisti, ed emigr\u00f2 a Basilea in Svizzera. Busch non era ebreo ed era popolare in Germania, ma si oppose con grande fermezza al nazismo fin dai primi tempi. Il 1\u00ba aprile 1933 ripudi\u00f2 la sua cittadinanza tedesca e nel 1938 boicott\u00f2 l'Italia fascista. Sul finire della seconda guerra mondiale, Busch emigr\u00f2 da Basilea negli Stati Uniti, stabilendosi nel Vermont. Li fu uno dei fondatori, assieme a Rudolf Serkin, della \"Marlboro Music School and Festival\".\nIl \"Busch Quartet\" fu particolarmente ammirato per le sue interpretazioni dei quartetti di Brahms, Schubert, e soprattutto di Beethoven. Fece una serie di registrazioni negli anni trenta, comprendenti molti quartetti di questi compositori. Nel 1941, registr\u00f2 tre quartetti di Beethoven mai registrati fino ad allora, compresa l'opera 130. Il \"Busch Quartet\" non registr\u00f2 mai la \"Gro\u00dfe Fuge, Opus 133\"; un arrangiamento dell'opera venne registrato dalla \"Busch Chamber Players\", con Busch primo violino.\nBusch fu un grande solista, come anche sopraffino musicista da camera, ed esistono registrazioni dal vivo dei concerti per violino e orchestra di Beethoven, Brahms, Dvo\u0159\u00e1k e Busoni, cos\u00ec come del Doppio concerto di Brahms. In studio registr\u00f2 concerti di Bach e Mozart, i Concerti brandeburghesi di Bach e i \"Concerti grossi op. 6\" di Georg Friedrich H\u00e4ndel. Possedette una grande sensibilit\u00e0 interpretativa e fra i suoi allievi vi furono Yehudi Menuhin, Dea Forsdyke e Frederick Neumann.\nCome compositore, Busch fu influenzato da Max Reger. Fu fra i primi compositori a scrivere un \"Concerto per Orchestra\" nel 1929. Diverse sue composizioni sono state registrate, compresi il Concerto per violino, Quintetti e Sestetti per archi, un Quintetto con sassofono ed un Quartetto d'archi.\nFu fratello del direttore d'orchestra Fritz Busch e del violoncellista Hermann Busch, e suocero del pianista Peter Serkin."}
{"id": "2407481", "revid": "599013", "url": "https://it.wikipedia.org/wiki?curid=2407481", "title": "Niklas B\u00e4ckstr\u00f6m", "text": "Gioca nel ruolo di portiere. Nella sua carriera ha vinto il \"William M. Jennings Trophy\", consegnato ogni anno al portiere dell'NHL con la media pi\u00f9 bassa di goal subiti, il \"Roger Crozier Saving Grace Award\" premio sempre consegnato dall'NHL al portiere con il numero pi\u00f9 alto di parate, inoltre mentre militava nel campionato finlandese \u00e8 stato premiato col \"Urpo Yl\u00f6nen trophy\" come miglior portiere della stagione e due volte col \"Jari Kurri trophy\" come miglior portiere dei playoff. \u00c8 stato inoltre \"cover athlete\" del videogioco di hockey NHL 09.\nCarriera.\nB\u00e4ckstr\u00f6m partecip\u00f2 alle Olimpiadi Invernali del 2006, come terzo portiere per la Nazionale finlandese, ma non scese mai in campo.\nNella SM-liiga, il massimo campionato finlandese ha giocato per l'HIFK, il SaiPa e per il K\u00e4rp\u00e4t. B\u00e4ckstr\u00f6m guid\u00f2 il K\u00e4rp\u00e4t a due titoli consecutivi nel 2004 e 2005.\nAll'inizio della stagione 2006-2007, B\u00e4ckstr\u00f6m pass\u00f2 ai Minnesota Wild, dove inizi\u00f2 come riserva di Manny Fernandez. Esord\u00ec il 7 ottobre 2006 in una partita vinta per 6-5 con i Nashville Predators. Il 24 novembre, nella gara vinta 4-0 con i Phoenix Coyotes, guadagn\u00f2 il suo primo shutout in NHL.\nDopo che Fernandez sub\u00ec un infortunio al ginocchio a met\u00e0 stagione, B\u00e4ckstr\u00f6m divenne il portiere titolare, disputando 41 gare ed ottenendo 23 vittorie e 5 shutout, eguagliando il record societario di Dwayne Roloson di 5 shutout in 36 partite. Risult\u00f2 inoltre il portiere con la minor media-gol subiti (1,97) e la miglior percentuale di parata (92,9%), che gli permisero di vincere il William M. Jennings Trophy (in compartecipazione con Fernandez) e l'ultimo Roger Crozier Saving Grace Award.\nA seguito della cessione di Fernandez ai Boston Bruins, B\u00e4ckstr\u00f6m divenne il portiere titolare e nella stagione 2007-2008 ottenne 33 vittorie e 4 shutout in 58 gare. I Wild arrivarono ai playoff, ma furono eliminati subito dai Colorado Avalanche.\nIl contratto in scadenza il 1\u00ba luglio 2009, venne rinnovato il 3 marzo 2009, con un prolungamento di 4 anni, per un totale di 24 milioni di dollari.\nNella stagione 2008-2009 i Wild non riuscirono ad accedere ai playoff, ma B\u00e4ckstr\u00f6m gioc\u00f2 un'ottima stagione, ottenendo ben 37 vittorie ed 8 shutout in 71 gare. I tre campionati successivi videro un calo di prestazioni da parte del netminder finlandese (appena 67 vittorie in 157 partite), ma nella stagione 2012-2013 \u00e8 tornato a livelli soddisfacenti, vincendo 24 delle 41 partite giocate, risultando primo per vittorie, alla pari con Antti Niemi ed Henrik Lundqvist, e riportando i Wild ai playoff, in cui per\u00f2 non \u00e8 sceso in campo a causa di un infortunio; i suoi compagni sono stati eliminati poi, in 5 gare, dai Chicago Blackhawks."}
{"id": "2407482", "revid": "767487", "url": "https://it.wikipedia.org/wiki?curid=2407482", "title": "Mr. Pitiful Soul Band", "text": "La Mr. Pitiful Soul Band, \u00e8 una band di Rhythm &amp; blues fondata da Fabrizio Leone (attuale bassista della band) e Fabio Pierotti nel 1994.\nIl repertorio che propongono \u00e8 composto principalmente da brani della Stax Records, e non solo: Otis Redding, Wilson Pickett, Johnnie Taylor, Rufus Thomas, William Bell, Eddie Floyd, Same &amp; Dave, James Brown, Joe Tex, Ray Charles, ed altri ancora.\nStoria.\nNel luglio 1996, grazie all'interessamento del patron Graziano Uliani, la band partecipa al Porretta Soul Festival tribute to Otis Redding, la pi\u00f9 grande manifestazione europea dedicata alla musica Soul.\nIn tale occasione si esibisce estemporaneamente con Lavern Baker, carismatica artista di Chicago, scomparsa nei primi mesi del 1997 (sua la famosa hit R'n'B \"Saved\").\nNel novembre 1996, come accade in tutte le band, si verifica il primo avvicendamento di \"corde vocali\" ed entra a far parte della band Matteo Becucci, voce potente e cristallina proveniente da esperienze musicali in ambito Pop e Blues (da citare 2 anni di tourn\u00e9e e a fianco di Sergio Caputo) e vincitore, quest'anno della trasmissione televisiva X-Factor, in onda su RAI2. Con Matteo la band inizia a spostare l'attenzione verso un repertorio dal gusto pi\u00f9 70th (Al Green, Stevie Wonder, Marvin Gaye).\nOggi, dopo 12 anni di attivit\u00e0, Matteo \u00e8 considerato di diritto il cantante simbolo della band che con lui ha condiviso numerosissime esperienze live in tutta Italia.\nNel giugno 1997 la band partecipa, come unica portabandiera della musica Soul, alla manifestazione \"Anfiteatro Jazz in Lucca\", la quale ospita artisti come Michel Petrucciani, Miroslav Vitous, il quintetto di Giovanni Tommaso, assieme a molti altri nomi importanti.\nNel 1998 partecipa al \"Sestri Levante Blues &amp; Soul Festival\", ottenendo come risposta da parte della critica la positiva recensione del giornalista ed esperto musicale Gianni Del Savio, pubblicata sul mensile musicale Buscadero (verranno ospitati nuovamente nell'edizione del 2001). Nel luglio dello stesso anno la band \u00e8 invitata a partecipare al \"Peschiera Sweet Soul Festival\", per l'apertura del concerto di Solomon Burke, il pi\u00f9 \"grande\" mito vivente del Soul mondiale.\nSempre nel 1998, la band rinnova la partecipazione al \"Porretta Soul Festival\" nella serata del sabato come unica band ad aprire l'evento, con diretta radiofonica su Radio Rai2, Radio Radar, oltre a varie riprese televisive e critiche lusinghiere da parte della rivista specializzata Blues.\nQueste ultime esperienze sono state molto formative per la band, che ha potuto cos\u00ec collaborare e suonare dal vivo con artisti come Lannie Mc Millan e di Dywane Thomas, rispettivamente sassofonista e bassista della Memphis All Stars R&amp;B Band.\nNel novembre 2000, la band conclude positivamente un minitour in 10 date con la cantante di Washington D.C. Danna Leese Routh, gi\u00e0 protagonista in passato di esibizioni live nei vari locali d'Italia.\nVerso la fine del 2001, la band diminuisce la frequenza live a favore di progetti inediti in ambito Funky &amp; Pop, registrando un EP di inediti dal titolo \"Liberi di mente\", anche se non mancheranno mai eventi dal vivo, talvolta in formazione ridotta rispetto ai canonici 8 strumenti sul palco.\nDal 2005 la band \u00e8 di nuovo in piena attivit\u00e0 e con l'organico al completo conta ben 11 musicisti sul palco.\nL'ultimo ingresso in ordine di tempo \u00e8 di Cristina Salotti, che con la sua voce soul risulta perfetta accanto a Matteo. Proprio insieme a quest'ultimo, hanno collaborato con la trasmissione televisiva X-Factor, attraverso un concerto tenutosi al Teatro Goldoni di Livorno il 3 aprile 2009, concerto andato in onda sulla RAI durante la trasmissione e nei daily della stessa."}
{"id": "2407495", "revid": "729019", "url": "https://it.wikipedia.org/wiki?curid=2407495", "title": "Jean Nicolas Th\u00e9odore Galland", "text": "Biografia.\nJean Nicolas Th\u00e9odore Galland nacque il 18 marzo 1832 a Baissey, nel dipartimento dell'Alta Marna ed ancora giovane intraprese la carriera militare.\nDopo la frequentazione delle scuole militari, nell'ottobre del 1857 divenne Sottotenente nella 3\u00aa compagnia del 3\u00ba battaglione del 1\u00ba reggimento zuavi, prestando servizio dapprima in Africa dal 1857 all'aprile del 1859, venendo in seguito chiamato a prendere parte attiva agli scontri in Italia partecipando alle battaglie di Melegnano e di Solferino e San Martino.\nRitornato in Africa dopo la campagna italiana, partecip\u00f2 alla spedizione in Messico ove rimase dal luglio del 1862 all'aprile del 1867, distinguendosi il 6 aprile 1863 nella Battaglia di Puebla dove viene fatto prigioniero. Venne quindi nominato capitano.\nDurante la guerra del 1870, divenuto tenente colonnello, prese parte all'Assedio di Parigi ed al combattimento sulla Marna. Nel maggio del 1875 viene nominato colonnello del 54\u00ba reggimento di fanteria di cui mantenne il comando sino al 1881.\nGenerale di Brigata nel 1882, era il pi\u00f9 giovane generale dell'esercito francese e nel febbraio nel 1885 ricevette la nomina di comandante della 1\u00aa brigata del corpo di occupazione della Tunisia, ma non pot\u00e9 prendere servizio a causa del suo cattivo stato di salute (reumatismi generalizzati) che lo porter\u00e0 alla morte quello stesso anno."}
{"id": "2407497", "revid": "110157", "url": "https://it.wikipedia.org/wiki?curid=2407497", "title": "Hofkirche (Innsbruck)", "text": "La Hofkirche (Chiesa di Corte) di Innsbruck \u00e8 una chiesa gotica costruita dal 1553 al 1563 da Andrea Crivelli per volere dell'imperatore Ferdinando I in memoria di suo nonno Massimiliano I d\u2019Asburgo. La chiesa ospita il monumento funebre dell'imperatore Massimiliano nella navata centrale e la tomba di Andreas Hofer, patriota tirolese.\nStoria e descrizione del monumento Massimiliano I.\nDurante la sua vita Massimiliano I si fece erigere numerosi monumenti. In particolare lo impegnava l'idea del suo monumento funebre. Lui non ebbe una sede stabile di governo ma viaggiava nei luoghi dove era necessaria la sua presenza. Innsbruck era uno dei suoi luoghi preferiti.\nSolamente sul letto di morte nel 1519 nella citt\u00e0 di Wels Massimiliano decise dove doveva essere eretto il suo sepolcro: nella cappella di San Giorgio nel Castello di Wiener Neustadt. Il suo desiderio venne accolto, per\u00f2 le statue bronzee erano troppo pesanti per la cappella. Suo nipote Ferdinando I fece costruire a Innsbruck una chiesa in suo onore con un cenotafio e con le statue bronzee che lo circondano. Il sarcofago di Massimiliano \u00e8 decorato da 24 rilievi in marmo che illustrano scene della vita dell'imperatore. Ai lati del cenotafio sono allineate 28 statue in bronzo di grandezza superiore al naturale, rappresentanti parenti e antenati, reali o mitici, dell'imperatore.\nLa chiesa, inoltre, custodisce un pregevole organo monumentale."}
{"id": "2407503", "revid": "352448", "url": "https://it.wikipedia.org/wiki?curid=2407503", "title": "Preboreale (periodo)", "text": ""}
{"id": "2407504", "revid": "729019", "url": "https://it.wikipedia.org/wiki?curid=2407504", "title": "Maxime M\u00e9dard", "text": "Biografia.\nM\u00e9dard crebbe rugbisticamente nel Blagnac SCR, club dell'omonima cittadina dell'Alta Garonna dove giocarono anche il padre e lo zio. Nel 2000, a 14 anni, entr\u00f2 nelle giovanili del , prestigiosa formazione della sua citt\u00e0 natale. Esord\u00ec in prima squadra, a soli 18 anni e tre giorni, nella sfida di Top 16 contro il del novembre 2004, dove segn\u00f2 una meta al primo pallone toccato. Nella stessa annata fece parte della rosa che vinse l'Heineken Cup, competizione in cui debutt\u00f2 nel quarto di finale contro entrando dalla panchina. La stagione successiva firm\u00f2 il suo primo contratto professionistico con il club. Raggiunse l'affermazione definitiva nell'annata 2007-2008, dove, complici numerosi infortuni nella linea arretrata della squadra tolosana, gioc\u00f2 25 partite come titolare disputando la sua prima finale di Heineken Cup (persa contro ) e vincendo il suo primo titolo di campione di Francia. A fine anno fu nominato miglior rivelazione del Top 14, oltre ad essere inserito nella formazione ideale del torneo nel ruolo di estremo. Fu selezionato nella miglior squadra della competizione anche al termine del Top 14 2008-2009, dove il Tolosa arriv\u00f2 fino alla finale. La stagione seguente conquist\u00f2 la sua seconda Heineken Cup, questa volta giocando tutte le partite. Vinse, nel 2010-2011 e nel 2011-2012, due campionati francesi consecutivi; mentre nel primo il suo contributo fu determinante in quanto risult\u00f2 il miglior marcatore di mete del torneo, nel secondo scese in campo solo sei volte a causa di un infortunio al ginocchio subito in nazionale. Nelle annate successive, caratterizzate da un lungo digiuno da titoli, rimase un giocatore di riferimento nel club, nonostante il cambio di guida tecnica con l'addio di Guy Nov\u00e8s nel 2015. Dopo quattro anni della gestione di Ugo Mola, il Tolosa riusc\u00ec finalmente ad interrompere il periodo privo di successi conquistando il Top 14 2018-2019, quarta affermazione come campione francese per M\u00e9dard.\nA livello internazionale, M\u00e9dard fu spesso presente nelle selezioni giovanili francesi: nel 2004 fu finalista (segnando anche una meta) alla Coppa del Mondo Under-19 in Sudafrica, mentre nel 2006 vinse il mondiale under-21 in Francia. Nel novembre 2008, fu convocato per la prima volta nella da parte del commissario tecnico Marc Li\u00e8vremont. Esord\u00ec nel primo \"test-match\" della sessione autunnale contro l', prendendo poi parte poi a tutti i successivi incontri con i Pacific Islanders, dove segn\u00f2 la sua prima meta internazionale, e con l'. L'anno seguente disput\u00f2 da titolare tutte le gare del Sei Nazioni 2009, marcando un totale di tre mete. Durante l'estate, fu chiamato nella squadra selezionata per la tourn\u00e9e australe di giugno, dove, nella prima partita contro la mise a segno una meta di intercetto al 70\u00ba minuto che permise alla Francia di ottenere la prima vittoria in terra neozelandese dal 1994. Dopo essere sceso in campo in tutte le amichevoli di fine stagione, dovette aspettare esattamente un anno prima di tornare in nazionale in occasione dell'incontro con le del novembre 2010. Nel 2011 disput\u00f2 la sua seconda edizione del Sei Nazioni, mancando solo la terza giornata in cui \"les Bleus\" giocarono contro l'. Le sue prestazioni nella doppia amichevole di agosto con l' convinsero Li\u00e8vremont a chiamarlo nella squadra francese per la . Nel corso del torneo iridato, M\u00e9dard scese in campo in tutte le sfide, tra cui la finale persa contro gli \"All Blacks\". La nuova gestione di Philippe Saint-Andr\u00e9 lo vide fin da subito protagonista in quanto fu titolare nelle prime due gare del Sei Nazioni 2012; un grave infortunio subito nel corso della partita con la lo tenne, tuttavia, fuori per tutto il resto della stagione internazionale. Torn\u00f2 in nazionale in occasione delle ultime due giornate del Sei Nazioni 2013 e, nel corso dell'annata, gioc\u00f2 lo stesso numero di partite sia nel tour di giugno che nella sessione di \"test-matches\" novembrina. Il numero di incontri disputati in nazionale scese ulteriormente nella stagione 2014, dove dopo tre presenze nel Sei Nazioni, fu in campo solo altre due volte fino a fine anno. Nel 2015 non fu mai chiamato nella selezione francese, mancando cos\u00ec anche la . La nomina a commissario tecnico di Guy Nov\u00e8s, l'allenatore che lo aveva lanciato a Tolosa, vide un suo ritorno immediato nei \"Bleus\" per il Sei Nazioni 2016. L'esperienza fu, per\u00f2, breve in quanto la seconda partita con l'Argentina del tour dell'estate 2016 fu l'ultima per due anni. Fu, infatti, nel giugno 2018 che M\u00e9dard rivest\u00ec la maglia della nazionale francese sotto la nuova guida di Jacques Brunel, raggiungendo inoltre il traguardo della cinquantesima presenza internazionale nella terza sfida agli \"All Blacks\". Dopo aver figurato anche nei \"tests\" di novembre, salt\u00f2 un solo incontro del successivo Sei Nazioni 2019. Selezionato in estate nella squadra francese allargata per preparare la , scese in campo in tutti gli incontri amichevoli ottenendo la chiamata nei convocati definitivi per il mondiale. Nel corso della sua seconda partecipazione ad una Coppa del Mondo, manc\u00f2 una sola delle sfide che portarono la Francia fino alla sconfitta ai quarti di finale per mano del ."}
{"id": "2407518", "revid": "1327519", "url": "https://it.wikipedia.org/wiki?curid=2407518", "title": "Marlboro Music School and Festival", "text": "La Marlboro Music School and Festival \u00e8 una scuola estiva, della durata di sette settimane, per il perfezionamento di giovani strumentisti a Marlboro. Vengono tenuti concerti pubblici, tutti i fine settimana, durante la durata dello stage, con programmi scelti soltanto una settimana prima fra i settanta o ottanta pezzi provati.\nStoria.\nLa scuola venne fondata nel 1951 da Rudolf Serkin, Adolf Busch, Marcel Moyse, Louis Moyse e Blanche Moyse sul sito di un vecchio caseifico divenuto da poco il campus del Marlboro College. Piccola struttura, la \"Marlboro Music\" fu concepita come un ritiro dove giovani musicisti potevano collaborare imparando con eminenti musicisti in un ambiente lontano dalla pressione delle sale da concerto e d'incisione. Fra i musicisti famosi associati alla scuola si ricordano Pablo Casals, James Levine, Yo-Yo Ma, Joshua Bell, Jonathan Biss, Gilbert Kalish, ed i membri del Guarneri Quartet.\nIl \"Marlboro Music School and Festival\", \u00e8 oggi (2009) diretto da Richard Goode e Mitsuko Uchida."}
{"id": "2407519", "revid": "729019", "url": "https://it.wikipedia.org/wiki?curid=2407519", "title": "Adrien Pr\u00e9vault", "text": "Biografia.\nAdrien Pr\u00e9vault nacque il 12 marzo 1836 nel dipartimento di Indre e Loira e, con l'intento di intraprendere la carriera militare, ancora giovane si iscrisse alla scuola di Saint Cyr, uscendone nel 1857 col grado di Sottotenente e venne assegnato al 2\u00ba reggimento zuavi.\nNel 1859 prese parte ai combattimenti in Italia e venne ferito alla Battaglia di Magenta.\nNel novembre del 1861 si imbarc\u00f2 per il Messico e prese parte al primo attacco della Battaglia di Puebla.\nDivenuto Capitano dal 13 agosto 1865, prese parte alla spedizione dell'Oued Guir e venne ancora una volta ferito il 25 aprile 1870 durante l'assalto al piccolo villaggio di Ain Chair.\nNella guerra franco-prussiana rimase ferito durante la Battaglia di Froeschwiller del 6 agosto 1870, guadagnandosi la croce di Ufficiale della Legion d'Onore.\nNominato Luogotenente Colonnello del 42\u00ba reggimento di fanteria di linea, prese parte all'Assedio di Parigi, ma venne ucciso pochi giorni dopo la sua nomina, il 30 novembre 1870, durante la Battaglia di Villiers, mentre era alla testa nella carica della piana di Coeuilly."}
{"id": "2407520", "revid": "298229", "url": "https://it.wikipedia.org/wiki?curid=2407520", "title": "Storia degli ebrei in Libano", "text": "Gli ebrei libanesi sono tradizionalmente una comunit\u00e0 di origine mizrah\u00ec che viveva in Libano, la maggior parte all'interno e nei dintorni di Beirut.\nQuasi tutta la comunit\u00e0 \u00e8 emigrata verso Israele, Francia e Nord America. Attualmente tra i 20 e i 40 ebrei vivono adesso nel paese, pochissimi in confronto ai 24000 nel 1948.\nL'emigrazione non fu forte dopo la prima guerra civile del 1958, gli ebrei libanesi erano fortemente integrati nella societ\u00e0 e non sentivano il bisogno di abbandonare la loro madrepatria. L'emigrazione aument\u00f2 dopo la guerra civile del 1975 e soprattutto dopo l'invasione israeliana del Libano nel 1982.\nStoria antica.\nIn tempi pre-biblici la regione tra Gaza e l'Anatolia (essenzialmente il Libano e Israele dei giorni nostri) era culturalmente omogenea. Nonostante la mancanza di un'autorit\u00e0 politica centrale, la regione condivideva un linguaggio comune (vari dialetti della lingua Cananitica, inclusi il fenicio e l'ebraico antico), religione e modo di vivere. Questo includeva alcuni dei primi regolamenti permanenti del mondo costruiti intorno alle prime comunit\u00e0 agricole e le citt\u00e0 - stato indipendenti, molte delle quali mantennero un vasto e reticolato sistema di relazioni commerciali attraverso tutto il mediterraneo e oltre.\nAl tempo del regno israelita, il Libano e Israele potevano essere riconosciute come due distinte entit\u00e0, comunque essi rimasero alleati, vivendo le stesse situazioni che si sviluppavano nella regione.\nDurante questo periodo, parti del moderno Libano erano sotto il controllo di Gerusalemme, e gli ebrei vivevano fino a Baal - Hermon alle pendenza del Monte Hermon (qualche volta identificato con Hasbaya, che divenne un importante centro della vita ebraica nella prima met\u00e0 del XX secolo).\nSecondo la versione biblica, questi ebrei erano membri della trib\u00f9 di Manaseh, da una radice della lingua ebraica significava \"quelli che dimenticarono (essi erano ebrei)\".\nLa bibbia cristiana inoltre include versioni in cui Ges\u00f9 soggiorn\u00f2 intorno al monte Hermon e Qana, citate per la grande presenza ebraica in queste localit\u00e0.\nDopo la rivolta di Bar Kokhba, intorno al 132 d.C. molte comunit\u00e0 ebraiche si stabilirono in Libano.\nDopo la conquista musulmana della regione una comunit\u00e0 ebraica si form\u00f2 a Tripoli durante il regno del Califfo Mu'awiya ibn Abi Sufyan. Un'altra venne fondata nel 922 a Sidone. L'accademia ebraica palestinese si stabil\u00ec a Tiro nel 1071. Nel 900 le ostilit\u00e0 tra drusi e maroniti spinsero molti ebrei ad allontanarsi da Deir al-Qamar, molti si mossero verso Hasbaya, alla fine del secolo.\nInizio del XX secolo.\nBuona parte della comunit\u00e0 ebraica libanese, fino al XIX secolo aveva origini maghrebine, eredit\u00e0 espressa nelle peculiarit\u00e0 dei suoi dialetti arabi, che presentavano profonde influenze maghrebine.\nNel 1911, ebrei provenienti da Grecia, Siria, Iraq e Turchia si spostarono verso Beirut ampliando la comunit\u00e0 fino a quasi 5.000 persone. La comunit\u00e0 ebraica prosper\u00f2 sotto il mandato francese del Grande Libano esercitando una considerabile influenza in tutto il Libano e oltre. \nDurante il periodo del Grande Libano vennero fondati due giornali ebraici, il \"Al-Alam al-Israili\" (il mondo israelitico) in lingua araba e uno in lingua francese \"Le Commerce du Levant\", \nDal 1948 a oggi.\nLa comunit\u00e0 ebraica viveva nei quartieri Wadi Abu Jamil e in quello di Ras Beirut, con piccole comunit\u00e0 nello Shuf, a Deir al - Qamar, Aley, Bhamdoun, Sidone e Hasbaya.\nGli ebrei libanesi respinsero gli approcci della Yishuv (un'organizzazione sionista attiva prima del 1948) per raccogliere fondi. Nel 1948 molti ebrei libanesi si dimostrarono contrari alla creazione dello Stato di Israele.\nIl Libano fu l'unico stato arabo in cui la popolazione ebraica aument\u00f2 dopo la nascita dello stato di Israele nel 1948. Tuttavia, dopo la guerra civile del 1958 molti ebrei libanesi lasciarono il paese, soprattutto per l'Europa e gli Stati Uniti. Nel 1971 Albert Elia, che aveva 69 anni, segretario generale della comunit\u00e0 ebraica libanese, venne rapito a Beirut da agenti siriani, imprigionato e torturato a Damasco insieme ad alcuni ebrei siriani che tentarono di lasciare il paese. Un appello personale dall'alto Commissario ONU per i rifugiati, il principe Sadruddin Aga Khan, al Presidente Hafez al-Assad non permise il sicuro rilascio di Elia. La guerra civile libanese, iniziata nel 1975, peggior\u00f2 la situazione per gli ebrei. Nel 1982 durante l'invasione israeliana, 11 leader ebrei furono rapiti e uccisi da fondamentalisti islamici.\nAnche le infrastrutture ebraiche vennero danneggiate. Durante l'avanzata dell'esercito israeliano dentro Beirut, Yasser Arafat mise di guardia alla sinagoga Maghen Abraham dei miliziani palestinesi, la sinagoga era un simbolo importante della comunit\u00e0 ebraica, posizionata vicino al parlamento. La sinagoga venne fortemente danneggiata dai bombardamenti delle forze aeree israeliane, probabilmente perch\u00e9 si credeva che fosse utilizzata dai palestinesi come magazzino per le armi. Ulteriori danni sono stati causati da militanti arabi.\nCirca 1500 ebrei rimangono a Beirut ai giorni nostri, comunque non pi\u00f9 di 60 sono registrati ufficialmente; altri si sono convertiti al cristianesimo o all'Islam attraverso il matrimonio o per ragioni sicurezza.\nIl pi\u00f9 recente rappresentante della comunit\u00e0 ebraica, Joseph Mizrahi, ha vissuto a Beirut fino al 2003 quando \u00e8 partito per la Francia.\nSenza un rabbino, gli ebrei del Libano trovano difficile continuare a professare la loro religione e tendono a mantenere un basso profilo per proteggere se stessi dagli attacchi dovuti alla comune credenza che siano spie di Israele.\nDeir al Qamar \u00e8 una delle citt\u00e0 in Libano in cui c'era una sinagoga integra, seppur chiusa ed inutilizzata. Questa sinagoga, il cui edificio si trova ancora in buone condizioni, fu venduta nel 1900 quando ormai non esisteva pi\u00f9 una comunit\u00e0 ebraica nella citt\u00e0. Dory Chamoun, sindaco di Deir al Qamar e figlio dell'ex presidente libanese Camille Chamoun ha offerto supporto occasionale alla comunit\u00e0 ebraica.\nFuturo.\nNegli ultimi anni il futuro della comunit\u00e0 ebraica libanese appare molto pi\u00f9 roseo; nel 2006 il ventunenne libanese-americano Aaron-Mica\u00ebl Beydoun di fede musulmana sciita, ha creato un blog intitolato \"Thejewsoflebanon\", lo scopo era far conoscere la antichissima presenza ebraica in Libano, riaffermare il ruolo del Libano come luogo di tolleranza per tutte le religioni e indurre le autorit\u00e0 libanesi a restaurare la sinagoga Maghen Abraham. Dal 1\u00ba gennaio 2009 il blog \u00e8 stato sostituito dal sito ufficiale della comunit\u00e0 ebraica libanese..\nMentre si discuteva del restauro della sinagoga, nel 2008 durante un'intervista, un esponente di Hezbollah, storico nemico di Israele, ha affermato:\"noi rispettiamo la religione ebraica come quella cristiana. Gli ebrei hanno sempre vissuto insieme a noi\".Queste affermazioni vennero considerate come un via libera al restauro.\nNel 2009 il restauro della sinagoga \u00e8 stato avviato, dopo l'approvazione del progetto da parte del governo e delle comunit\u00e0 religiose, ed \u00e8 tuttora in corso.\nRabbini Capo.\nTra il 1908 e il 1978 una serie di Rabbini Capo ha guidato la Comunit\u00e0 Ebraica Libanese"}
{"id": "2407533", "revid": "729019", "url": "https://it.wikipedia.org/wiki?curid=2407533", "title": "Allel Bou Korso", "text": "Biografia.\nAllel Bouna Korso nacque nel 1828 a Tlemcen, in Algeria ed intraprese la propria carriera militare ponendosi al servizio dell'esercito francese che in quegli anni occupava il paese. Arruolatosi nel 1854 nel battaglione dei tiratori indigeni di Orano, prese parte alla Guerra di Crimea.\nNominato Sergente, nel maggio del 1858 prese parte agli scontri per la seconda guerra d'indipendenza in Italia, guadagnandosi quindi la medaglia militare istituita nel giugno del 1859. Promosso al grado di tenente del 2\u00ba reggimento di tiratori algerini nel 1867, sar\u00e0 con questo corpo che and\u00f2 a far parte della Guardia Imperiale.\nDopo la guerra franco-prussiana del 1870 ricevette la croce di Cavaliere della Legion d'Onore.\nMor\u00ec nel marzo del 1894."}
{"id": "2407536", "revid": "123458092", "url": "https://it.wikipedia.org/wiki?curid=2407536", "title": "Svart\u00e1lfaheimr", "text": "Svart\u00e1lfaheimr, \u00e8, nella cosmologia della mitologia norrena, uno dei Nove Mondi (N\u00edo Heimar), dove dimorano gli Svart\u00e1lfar o D\u00f8kk\u00e1lfar, elfi oscuri descritti dallo storico Snorri Sturluson nel Gylfaginning (\"L'inganno di Gylfi\"), insieme ad alcuni nani.\nEtimologia.\nIl termine deriva dal norreno, significa letteralmente \"Paese degli elfi neri\", in antico inglese Sweart\u00e6lfaham\nNel mito.\nTale mito ha origine all'inizio dei tempi, quando in occasione del sacrificio del gigantesco Ymir, si ebbe il nuovo ordine stabilito dagli \u00c6sir: il cadavere diede origine all'universo e il suo cranio fu la volta celeste che tutto avvolgeva. Luce, calore e tempo furono creati da S\u00f3l e M\u00e1ni, dal sangue che stermin\u00f2 la razza dei giganti primordiali nacque invece l'oceano (\u00fathaf).\nNove mondi furono creati dove abitavano dei, elfi, nani e altre creature, tutti posti nelle varie direzioni cardinali, uno di essi fu Svart\u00e1lfaheimr.\nPareri secondari.\nEsistono pareri discordanti del rapporto dei Svart\u00e1lfr con i nani (\"Dvergar\"), alcuni studiosi affermano che essi coabitavano, altri che si trattasse dello stesso popolo.\nCultura di massa.\nIl regno dei nani \u00e8 presente nel videogioco God of War, tuttavia non \u00e8 esplorabile. Sar\u00e0 un regno esplorabile nel sequel God of War:Ragnarok."}
{"id": "2407538", "revid": "2008806", "url": "https://it.wikipedia.org/wiki?curid=2407538", "title": "I confini dell'odio", "text": "I confini dell'odio \u00e8 un libro scritto da Bruno Luver\u00e0, giornalista politico, nel quale l'autore indaga gli sconvolgimenti connessi sia con il regionalismo e sia con la riscoperta e la valorizzazione delle identit\u00e0 etniche che percorrono in questo momento l'Europa, in coincidenza di un periodo storico in cui pare predominare una societ\u00e0 globalizzata a livello economico-produttivo-culturale, che spinge la globalizzazione anche verso il basso.\nSe negli anni novanta sono emersi esempi clamorosi e violenti di rivendicazioni nazionalistiche, questo fenomeno si sta diffondendo anche in paesi che si sentono, allo stato attuale, al sicuro da una concreta minaccia secessionistica.\nL'autore analizza le possibili cause di questo ritorno verso le identit\u00e0 locali, collegandolo con le strategie e gli scenari politici che si stanno delineando.\nInoltre, Luver\u00e0, esplora il delicato e intricato campo dei contatti e delle relazioni fra i vari gruppi nazionalisti e i loro agganci con il mondo politico-economico locale ed internazionale.\nUn occhio di riguardo viene rivolto ai fenomeni emergenti della nuova destra europea, portatrice di ventate di intolleranza nei confronti degli altri.\nDa un punto di vista storico-politico, non sempre \u00e8 stata la destra a ergersi come portavoce delle istanze regionalistiche, basti pensare agli anni sessanta, quando fu la sinistra francese a perseguire la decolonizzazione della provincia; invece il regionalismo francese dei decenni successivi, tendenzialmente di destra, si bas\u00f2 sulla valorizzazione di una identit\u00e0 culturale, delle tradizioni locali, del passato, della storia, della lingua.\nUn esempio di etnonazionalismo.\nUno dei casi di etnonazionalismo trattati nel libro, \u00e8 senza dubbio quello austriaco-tedesco, che comprende gli ultra-conservatori bavaresi della Csu, i nazional-liberali di Heider, le federazioni revansciste dei profughi tedeschi, oltre a sezioni locali di formazioni politiche nazionali, come ad esempio la Ovp tirolese, che si rivelano molto pi\u00f9 etnonazionaliste dei loro colleghi centralizzati, Anche il llinguaggio politico \u00e8 mutato nel corso dei decenni, basti pensare che alla definizione di razza ora viene usata la pi\u00f9 \"bonaria\" parola discendenza, cos\u00ec come il \"Volksgeist\" di hitleriana memoria ora viene definito, pi\u00f9 morbidamente, \"Kultur\".\nUno dei progetti pi\u00f9 noti \u00e8 quello per la provincia autonoma di Bolzano, presentato nel 1977, che prevede, tramite un referendum, l'accorpamento di tutto il territorio all'Austria, con l'eccezione della parte italiana di Bolzano, che verrebbe separata in due comuni, sulla falsariga di Gorizia e Nova Gorica."}
{"id": "2407539", "revid": "148107", "url": "https://it.wikipedia.org/wiki?curid=2407539", "title": "Trifluoruro di fosforo", "text": "Il trifluoruro di fosforo \u00e8 un composto di formula PF3. A temperatura e pressione standard si presenta come un gas incolore e inodore. \u00c8 altamente tossico e reagisce lentamente con l'acqua. Viene usato come legante nei complessi metallici. Come tale, ha un comportamento simile al monossido di carbonio nei metallocarbonili, e in effetti la sua tossicit\u00e0 \u00e8 dovuta alla capacit\u00e0 di legarsi al ferro dell'emoglobina.\nPropriet\u00e0 chimico-fisiche.\nLa lunghezza di legame P-F \u00e8 di 156 ppm, mentre l'angolo di legame F-P-F nel trifluoruro di fosforo \u00e8 pari a 96,3\u00b0. Il trifluoruro di fosforo gassoso ha un'entalpia standard di formazione di -945 kJ/mol (-226 kcal/mol). L'atomo di fosforo ha un \"chemical shift\" 31P-NMR di 97 ppm (rispetto a H3PO4).\nPreparazione.\nA differenza degli altri alogenuri di fosforo (PCl3, PBr3 e PI3) il trifluoruro di fosforo non viene preparato per sintesi dagli elementi, ma per reazione del tricloruro di fosforo con vari fluoruri, quali HF, CaF2, ZnF2, AsF3 e SbF3:\nReattivit\u00e0.\nIl trifluoruro di fosforo reagisce lentamente con l'acqua per dare l'acido fosforoso e l'acido fluoridrico:\nLa reazione \u00e8 pi\u00f9 veloce in ambiente alcalino; in questo caso si forma come intermedio l'acido monofluorofosforoso (H2PO2F):\nIl trifluoruro di fosforo attacca il vetro solo ad alte temperature. Con metalli a caldo, forma fosfiti e floruri di varia natura. Con basi di Lewis come l'ammoniaca, produce addotti, mentre viene ossidato da agenti ossidanti quali bromo e permanganato di potassio.\nCome legante, il trifluoruro di fosforo si comporta da forte accettore \u03c0, infatti pu\u00f2 formare diversi complessi con metalli a basso stato di ossidazione. Ha caratteristiche simili al monossido di carbonio, ma a differenza di quest'ultimo forma complessi metallici i cui analoghi metallocarbonilici risultano instabili. Ad esempio, \u00e8 noto il complesso Pd(PF3)4, mentre non esiste l'analogo Pd(CO)4. Generalmente i complessi M(PF3)x sono preparati dai corrispondenti metallocarbonili con perdita di monossido di carbonio. Tuttavia, il nichel reagisce direttamente con il trifluoruro di fosforo a 100 \u00b0C sotto una pressione di 35 MPa per formare Ni(PF3)4, l'analogo di Ni(CO)4:\nCr(PF3)6, l'analogo di Cr(CO)6, pu\u00f2 essere preparato a partire dal dibenzenecromo:\nPrecauzioni.\nIl trifluoruro di fosforo \u00e8 simile al monossido di carbonio per quanto riguarda l'attivit\u00e0 biologica. Esso infatti \u00e8 un gas che si lega fortemente al ferro dell'emoglobina, impedendo al sangue l'assorbimento dell'ossigeno. Per questo, \u00e8 particolarmente tossico, e la sua tossicit\u00e0 \u00e8 comparabile a quella del fosgene."}
{"id": "2407540", "revid": "729019", "url": "https://it.wikipedia.org/wiki?curid=2407540", "title": "Constantin Joseph Corn\u00e9e", "text": "Biografia.\nIntrapresa la carriera militare, entr\u00f2 nel 1\u00ba reggimento di artiglieria nel 1835, guadagnandosi i gradi di sottufficiale e partendo quindi per il Nord Africa dove rimase per tre anni.\nRitornato in patria, decise di rinunciare al grado pur di tornare nuovamente in Algeria, cosa che avvenne come semplice cavaliere del 4\u00ba reggimento degli \"chasseurs d'Afrique\" nel dicembre del 1845.\nInviato in Crimea, divenne sottotenente nel 1854, ottenendo anche la posizione di portabandiera del suo reggimento. Venne quindi assegnato al reggimento dei Cacciatori della Guardia Imperiale ed insignito del titolo di Cavaliere della Legion d'Onore.\nPromosso tenente il 14 marzo 1859, durante la campagna d'Italia prest\u00f2 servizio in qualit\u00e0 di ufficiale d'ordinanza del generale de Cassaignolles, comandante della brigata di cavalleria leggera della Guardia Imperiale.\nFu uno dei pochi ufficiali del suo reggimento ad essere ferito nella Battaglia di Magenta, venendo colpito alla guancia sinistra da un colpo d'arma da fuoco durante la carica portata per sganciare i reggimenti di fanteria nemici, senza per\u00f2 che questo incidente lo uccidesse.\nIl 1\u00ba giugno 1864 venne promosso capitano e pass\u00f2 al 4\u00ba reggimento di corazzieri, ove concluse la propria carriera prima della guerra del 1870."}
{"id": "2407541", "revid": "1318658", "url": "https://it.wikipedia.org/wiki?curid=2407541", "title": "Il pregiudizio sociale", "text": "Il pregiudizio sociale \u00e8 un libro di Tullio Tentori, il quale \u00e8 stato il primo a trattare questa tematica in Italia con gli strumenti che le scienze sociali permettevano di usare.\nLa prima parte del libro descrive l'impegno dell'UNESCO per sensibilizzare l'opinione pubblica sui rischi dei pregiudizio ed elenca alcuni passi della Costituzione italiana. Per comprendere meglio le origini del pregiudizio, l'autore utilizza teorie a impostazione storica, a impostazione socio-culturale, a orientamento psicodinamico. Viene focalizzata l'attenzione sulle situazioni nelle quali si pu\u00f2 maggiormente sviluppare il pregiudizio e sulle sue conseguenze.\nIl trattato si occupa dei pregiudizi etnici e nazionali, ripercorrendo gli scenari storici europei ed americani del XVIII e del XIX secolo, soffermandosi sui pregiudizi etnici presenti nei popoli primitivi, prima di analizzare le tendenze italiane, nel settentrione e nel meridione.\nUn capitolo a parte merita il pregiudizio razziale, esaltato dal mito della razza pura; l'autore compie un excursus sulla ricorrente persecuzione degli ebrei che ha toccato in Europa livelli drammatici ben prima di quella nazista.\nNell'affrontare il pregiudizio tra i sessi, Tentori, analizza lo stato sociale della donna, attuale e passato, inoltre focalizza l'attenzione sugli attriti generazionali indotti dall'indebolimento dei legami tradizionali presenti nella antica struttura familiare rurale-contadina.\nIl libro si conclude con la Dichiarazione universale dei diritti dell'uomo e la Dichiarazione sulla razza redatta dall'Unesco, negli anni del secondo dopoguerra."}
{"id": "2407545", "revid": "767487", "url": "https://it.wikipedia.org/wiki?curid=2407545", "title": "Il problema negro in America", "text": "Il problema negro in America \u00e8 un libro scritto da Giulio Ricchezza, nel quale l'autore descrive il problema razziale statunitense riferito ai neri, attraverso il racconto dei fatti di cronaca degli anni sessanta e dell'inizio della decade successiva. Quindi si tratta di una cronaca di marce di protesta, di sommosse, di ribellioni nei campus universitari, di manifestazioni contro le forze dell'ordine e le leggi discriminanti, ma \u00e8 anche lo storia di coraggiosi leader che hanno pagato con la vita il loro impegno sociale.\nIl primo personaggio su cui l'autore focalizza l'attenzione \u00e8 Angela Davis, a quell'epoca ventiseienne, allieva prediletta di Herbert Marcuse, e gi\u00e0 insegnante presso l'Universit\u00e0 di Los Angeles, che il 14 giugno 1970 si \u00e8 ritrovata sul banco degli imputati, accusata della strage al tribunale californiano di \"San Rafael\".\nL'autore focalizza l'attenzione sugli attriti emersi fra la comunit\u00e0 nera di Harlem e i commercianti ebrei bianchi, e non \u00e8 un caso se lo stesso Martin Luther King difese a spada tratta gli ebrei invitando i suoi compagni a impegnarsi in ben altre lotte sociali.\nDello stesso King, vengono narrati gli ultimi momenti di vita, trascorsi nella citt\u00e0 di Memphis, il 28 marzo 1968. Il libro inquadra l'atmosfera elettrica che il Black Power e le Pantere Nere in quegli anni inducevano a causa delle ingiustizie sociali, queste ultime ben tangibili nei procedimenti giudiziari faziosi, nelle repressioni poliziesche spropositate e a senso unico, nelle discriminazioni in vari ambiti, nelle manifestazioni di intolleranza ancora diffuse, come la protesta dei genitori bianchi per l'ammissione di studenti neri su un bus scolastico.\nUn altro personaggio descritto nel libro \u00e8 il reverendo A.D.King, fratello di Luther, morto in circostanze misteriose, dopo che due suoi figli erano stati arrestati per reati minori. Anche le istituzioni religiose, in quegli anni, sono scosse da profonde scissioni che porteranno alla nascita di una miriade di movimenti nell'ambito della chiesa protestante, tra i quali emergono la chiesa del Divin Padre e quella del Trionfo. Cassius Clay assume in quegli anni il ruolo di ministro del culto dei musulmani neri e cambia il nome in Muhammad Al\u00ec.\nNon poteva mancare, nel libro, un breve excursus storico partente dal 1619, anno dello sbarco sul territorio statunitense dei primi neri."}
{"id": "2407546", "revid": "258720", "url": "https://it.wikipedia.org/wiki?curid=2407546", "title": "Eucrossorhinus", "text": ""}
{"id": "2407547", "revid": "647919", "url": "https://it.wikipedia.org/wiki?curid=2407547", "title": "Iluthin", "text": ""}
{"id": "2407548", "revid": "729019", "url": "https://it.wikipedia.org/wiki?curid=2407548", "title": "Ernest Chenu", "text": "Biografia.\nErnest Chenu nacque il 31 agosto 1836 a Melun. Intrapresa la carriera militare, divenne Sottotenente il 1\u00ba ottobre 1857 e venne assegnato al 90\u00ba reggimento di fanteria in Algeria.\nCon l'inizio della campagna militare in Italia, prende parte alla Battaglia di Magenta ove viene ferito. Nominato in seguito Tenente, viene trasferito al reggimento degli zuavi della Guardia Imperiale.\nPromosso Capitano, pass\u00f2 al 3\u00ba reggimento dei tiratori algerini e prese parte col grado di aiutante maggiore di una colonna montata alla spedizione di Kabilia. Dopo queste azioni ricevette la croce di Cavaliere della Legion d'Onore, venendo assegnato al 31\u00ba reggimento di fanteria di linea.\nMor\u00ec a Parigi nel 1878."}
{"id": "2407550", "revid": "123458128", "url": "https://it.wikipedia.org/wiki?curid=2407550", "title": "\u00c1lfheimr", "text": "\u00c1lfheimr o \u00c1lfaheimr, italianizzato Alfheim, (in antico inglese \"\u00c6lfham\", in tedesco \"Elfheim\"), nella mitologia norrena \u00e8 uno dei Nove Mondi (N\u00edo Heimar), dove dimorano gli elfi chiari, detti Li\u00f3s\u00e1lfar. \nEtimologia.\nIl nome \u00c1lfheimr deriva dall'antico norreno \"heimr\" cio\u00e8 \"casa, dimora\" e \"Alf\" ovvero \"elfo\", significando dimora degli elfi. \u00c8 anche chiamato Lj\u00f3s\u00e1lfaheimr, o pi\u00f9 semplicemente Ljosalfheim, per specificare che si parla dei Li\u00f3s\u00e1lfar, gli elfi della luce, e non dei Svart\u00e1lfar\nNel mito.\nTale mito ha origine all'inizio dei tempi, quando in occasione del sacrificio del gigantesco Ymir, si ebbe il nuovo ordine stabilito dagli \u00c6sir: il cadavere diede origine all'universo e il suo cranio fu la volta celeste che tutto avvolgeva. Luce, calore e tempo furono creati da S\u00f3l e M\u00e1ni, dal sangue che stermin\u00f2 la razza dei giganti primordiali nacque invece l'oceano (\u00fathaf).\nNove mondi furono creati dove abitavano dei, elfi, nani e altre creature, situati nelle varie direzioni cardinali, uno di essi, posto in cielo, non lontano dalla fortezza di \u00c1sgar\u00f0r, fu \u00c1lfheimr. Nella Edda poetica risalente al XII secolo, del noto Snorri Sturluson viene nominato spesso il luogo.\nSecondo il \"Gr\u00edmnism\u00e1l\", al governo di questo mondo c'\u00e8 Freyr, al quale gli fu regalato quando era piccolo, quando gli cadde il suo primo dente:\nNella letteratura.\nFonti primarie.\n\u00c1lfheimr viene menzionato ne \"Il discorso di Gr\u00edmnir\" (\"Gr\u00edmnism\u00e1l\"), parte dell'Edda poetica e ne \"L'inganno di Gylfi\" (\"Gylfaginning\"), parte dell'Edda in prosa.\nNella cultura di massa.\nNella letteratura popolare Alfheim compare in \"Il martello di Thor\" secondo volume della serie \"Magnus Chase e gli Dei di Asgard\".\nAlfheim \u00e8 uno dei regni esplorabili nel videogioco God of War e lo sar\u00e0 anche nel suo sequel God of War:Ragnarok.\nIl nome Alfheim compare anche nell\u2019anime Sword Art Online di Reki Kawahara . Il cui videogioco, Alfheim per l\u2019appunto, fa da sfondo per le vicende narrate nella seconda parte della prima stagione dell\u2019anime. In questo contesto il mondo di Alfheim \u00e8 popolato da 9 razze, al cui centro risiede l\u2019albero del mondo Yggdrasil."}
{"id": "2407551", "revid": "116193501", "url": "https://it.wikipedia.org/wiki?curid=2407551", "title": "Introduzione alla Pubblicit\u00e0 Tramite Oggetto", "text": "Introduzione alla Pubblicit\u00e0 Tramite l'Oggetto \u00e8 un libro scritto dall'Istituto Europeo della Pubblicit\u00e0 Tramite l'Oggetto, che si propone di presentare un metodo di comunicazione e di promozione innovativo e sempre pi\u00f9 diffuso. Il libro si pu\u00f2 considerare un \"vademecum\", che consente di capire come utilizzare questa tecnica pubblicitaria, i cui vantaggi consistono nel centrare con pi\u00f9 precisione i bersagli, o meglio gli utenti da convincere.\nUna delle innovazioni degli anni ottanta \u00e8 stata la strategia detta di \"demassificazione\", che intende agire su nicchie di possibili destinatari, nate grazie all'esplosione dei mini-mercati, che richiedono una maggiore flessibilit\u00e0, pi\u00f9 opzioni e caratteristiche peculiari dei prodotti.\nUno degli scopi di queste tecniche innovative \u00e8 fare in modo che il nome del prodotto sia visto il maggior numero delle volte possibile, dal pi\u00f9 grande numero di bersagli mirati, il pi\u00f9 a lungo possibile, spendendo il meno possibile.\nIl libro descrive, innanzitutto, il significato di Pubblicit\u00e0 Tramite l'Oggetto, che deve comprendere vari aspetti: la presenza di un messaggio indelebile, inserito su un supporto oggettuale donato gratuitamente, e presentato ad un destinatario a cui non \u00e8 richiesto nessun adempimento preliminare.\nNei capitoli seguenti, gli autori paragonano il loro tipo di pubblicit\u00e0 a quella realizzata attraverso altri strumenti, come ad esempio la stampa, che evidenzia il limite di produrre un notevole scarto fra il numero di lettori reali del messaggio pubblicitario e quanti siano stati preventivati, a priori, nel momento di stipulare il contratto con la casa editoriale; inoltre la pubblicit\u00e0 sul giornale \u00e8 effimera, ha un chilometraggio corto ed \u00e8 pi\u00f9 costosa. Gli autori del testo, ritengono che il loro tipo di pubblicit\u00e0 sia notevolmente pi\u00f9 efficace e conveniente di quella radiotelevisiva, che diffonde il messaggio, spesso a vuoto, mentre la Pubblicit\u00e0 Tramite l'Oggetto infonde, e il Direct Mail troppe volte manca il bersaglio oppure non suscita reazioni favorevoli."}
{"id": "2407556", "revid": "999533", "url": "https://it.wikipedia.org/wiki?curid=2407556", "title": "Formula 3000 giapponese 1991", "text": "La stagione 1991 della Formula 3000 giapponese fu prevista su 11 gare anche se poi ne vennero disputate solo 10. La stagione fu animata da 27 differenti \"team\", 47 differenti piloti, ben 5 differenti telai e 3 differenti motori. Venne vinta dal pilota nipponico Ukyo Katayama su Lola T90 e Lola T91, entrambe motorizzate Cosworth.\nRisultati e classifiche.\nClassifica piloti.\nI punti sono assegnati secondo lo schema seguente:\nContano solo i migliori 7 risultati.\nRisultati completi.\nR=ritirato NS=non parte NQ=non qualificato DIS=squalificato"}
{"id": "2407559", "revid": "666668", "url": "https://it.wikipedia.org/wiki?curid=2407559", "title": "Torneo Sudamericano de Clubes de Futsal 2004", "text": "Il Torneo Sudamericano de Clubes de Futsal 2004 \u00e8 la 5\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla CONMEBOL. La competizione si \u00e8 giocata dal 16 agosto al 19 dicembre 2004.\nSquadre partecipanti.\nTutte le nazioni schierano due squadre, per un totale di 18 squadre.\nFormula.\nLe 18 squadre si affrontano in due tornei separati. Le vincitrici accedono alla finale."}
{"id": "2407561", "revid": "22475", "url": "https://it.wikipedia.org/wiki?curid=2407561", "title": "La condizione della donna", "text": "La condizione della donna \u00e8 un libro scritto da Juliet Mitchell, collaboratrice della Universit\u00e0 di Leeds e lei stessa appartenente al \"Women's LIberation Workshop\", nel quale l'autrice si occupa di spiegare quali siano state le cause della fondazione del Women's Liberation Movement, quale tipo di movimento politico possa rappresentare, anche in prospettiva futura, quali siano le sue strategie a breve e a medio termine.\nLa Mitchell risponde a questi interrogativi grazie alla sua esperienza di militanza e alla sua necessit\u00e0 di analizzare criticamente le origini e gli sviluppi del movimento. Per fare questo, l'autrice, esamina l'atmosfera degli anni sessanta, focalizza la sua attenzione sulla struttura e sulla organizzazione del movimento in vari paesi, sulle relazioni con i movimenti studenteschi, sui rapporti con il movimento e la ideologia hippy e sulle concatenazioni con il Black Power.\nLa Mitchell si sofferma, quindi, sulle strutture sociali e familiari, che negli anni della pubblicazione del libro, determinavano una certa oppressione sulle donne. Infine l'autrice propone una sua disamina del pensiero marxista, in relazione ai problemi femminili, di classe e di razza.\nLe conclusioni della Mitchell sono che ancora manchi un modello armonico stabile per poter enunciare una strategia rivoluzionaria valida per la donna e per la sinistra.\nL'autrice ritiene che il percorso del femminismo e del socialismo siano, complessivamente, paralleli ma che il movimento socialista, in questi ultimi decenni, abbia parzialmente ostacolato la nascita di una coscienza femminista ed anzi abbia svolto un ruolo marginale per estirpare l'oppressione femminile.\nLe strutture chiave sociali analizzate dall'autrice sono fondamentalmente quattro: la produzione, nella quale la donna si \u00e8 vista relegare ad un ruolo subordinato, a causa della sua minore forza fisica e violenza; questa marginalizzazione femminile \u00e8 accaduta nelle societ\u00e0 primitive basate sulla caccia, ma anche in quelle agricole e persino in quelle pi\u00f9 evolute; la riproduzione, per colpa della quale, secondo l'autrice, la donna \u00e8 stata tenuta a distanza dal mondo produttivo; la sessualit\u00e0, che da una prospettiva marxiana, non prevede una comunanza della donna e che comunque non delinea una nuova struttura chiara; la socializzazione dei figli, per la quale la donna svolge un ruolo primario, in base ad una funzione fisiologica e culturale."}
{"id": "2407564", "revid": "729019", "url": "https://it.wikipedia.org/wiki?curid=2407564", "title": "Adolphe Charles de Cauvigny", "text": "Biografia.\nAdolphe Charles de Cauvigny nacque il 9 novembre 1801 a H\u00e9rouville (Calvados) ed, intrapresa la carriera militare, entr\u00f2 alla \u00c9cole sp\u00e9ciale militaire de Saint-Cyr nel 1819, uscendone come tenente colonnello e venendo assegnato al 4\u00ba Reggimento Ussari.\nAssieme al proprio reggimento prese parte alla campagna di Spagna nel secondo corpo spedizionario del 1823 e venne ferito nell'occasione alla mano destra da un colpo di sciabola durante la Battaglia di Guada Horuna del 25 luglio di quell'anno. Nell'ottobre del 1823, per questo fatto d'arme, ricevette la croce di cavaliere della Legion d'Onore.\nPromosso luogotenente il 28 ottobre 1829, pass\u00f2 a capitano dal 31 dicembre 1834 e fu presente in Algeria dal 1845 al 1849. Il 22 settembre 1849 venne promosso capo di squadrone del 1\u00ba reggimento di corazzieri a cavallo e prese parte alla Prima guerra d'indipendenza italiana all'assedio di Roma tra l'ottobre 1849 e l'aprile 1850. Il suo stesso reggimento prese parte anche alla repressione della resistenza al colpo di Stato di Luigi Napoleone Bonaparte nel 1851 e lo stesso Cauvigny venne nominato ufficiale dell'Ordine della Legion d'Onore il 29 dicembre successivo.\nPromosso Tenente Colonnello, il 10 aprile 1853 venne inviato in Crimea ove rimase sino al giugno del 1856. Promosso colonnello del 4\u00ba Reggimento \"Chasseurs algerines\" il 21 marzo 1855, nel 1856 divenne il primo colonnello del neonato reggimento degli \"Chasseurs \u00e0 cheval\" della Guardia imperiale.\nEgli condusse il proprio reggimento anche durante la Seconda guerra di indipendenza italiana dal maggio all'agosto del 1859, combattendo valorosamente nella battaglia di Magenta e ricevendo una medaglia di riconoscimento anche da parte del governo piemontese.\nIl 2 aprile 1862 venne promosso generale di brigata e lo stesso giorno chiese di potersi ritirare dall'esercito.\nMor\u00ec a Parigi nel 1889 all'et\u00e0 di 88 anni."}
{"id": "2407569", "revid": "1543377", "url": "https://it.wikipedia.org/wiki?curid=2407569", "title": "Granny Goodness", "text": "Granny Goodness, il cui vero nome \u00e8 Goodness (\"Granny\" \u00e8 un termine inglese che significa \"nonnina\", mentre il suo nome vuol dire \"Bont\u00e0\", qualit\u00e0 che in realt\u00e0 non possiede), \u00e8 un personaggio dei fumetti creato da Jack Kirby nel 1971, pubblicato dalla DC Comics.\nLa creazione grafica si \u00e8 basata sulle fattezze di Phyllis Diller.\nStoria del personaggio.\nGranny Goodness fa parte dell'Elite di Darkseid, signore di Apokolips. Gestisce l'orfanotrofio del pianeta con brutale disciplina, anche attraverso le Furie (gruppo di guerriere ai suoi ordini), in modo da creare un'\u00e9lite di guerrieri agli ordini di Darkseid, anche attraverso lavaggio del cervello e tortura.\nAltre versioni.\nGoodness \u00e8 fusa insieme a una Scatola Madre, formando una grande \"Scatola Nonnina\" (\"Grandmother Box\").\nAltri media.\nGranny Goodness \u00e8 apparsa nelle seguenti serie:\nTraduzione in italiano.\nNelle versioni in lingua italiana il suo nome \u00e8 stato tradotto in diversi modi:\nNella serie animata \"Superman\" degli anni novanta \u00e8 stata chiamata prima \"Nonna Bont\u00e0\" e poi semplicemente \"Granny\"."}
{"id": "2407571", "revid": "38120", "url": "https://it.wikipedia.org/wiki?curid=2407571", "title": "Buona Nonnina", "text": ""}
{"id": "2407573", "revid": "38120", "url": "https://it.wikipedia.org/wiki?curid=2407573", "title": "Nonnina Bont\u00e0", "text": ""}
{"id": "2407574", "revid": "38120", "url": "https://it.wikipedia.org/wiki?curid=2407574", "title": "Nonnina Cara", "text": ""}
{"id": "2407575", "revid": "38120", "url": "https://it.wikipedia.org/wiki?curid=2407575", "title": "Cara Nonnina", "text": ""}
{"id": "2407579", "revid": "16066", "url": "https://it.wikipedia.org/wiki?curid=2407579", "title": "Spatial Data Infrastructure", "text": ""}
{"id": "2407581", "revid": "1439131", "url": "https://it.wikipedia.org/wiki?curid=2407581", "title": "Chevrolet Suburban", "text": "La Suburban \u00e8 uno Sport Utility Vehicle prodotto dalla casa statunitense Chevrolet a partire dal 1935, per questo motivo \u00e8 considerato come uno dei primi SUV prodotti. \nContesto.\n\u00c8 un veicolo tradizionale degli Stati Uniti: molto grande, spazioso (3 file di sedili per 8 posti), adatto ai lunghi viaggi anche tirando rimorchi o caravan senza grande sforzo, grazie al motore V8. Per queste qualit\u00e0 il Suburban ha occupato una buona posizione in numero di esemplari prodotti per la casa GM, ed \u00e8 stata apprezzata anche per il poco deprezzamento che subisce l'usato. In Brasile dal Suburban \u00e8 stato derivato il Chevrolet Veraneio, prodotto dal 1964 al 1994; negli Stati Uniti da questo modello sono stati derivati altri SUV, come il Cadillac Escalade ed il GMC Yukon, veicoli con caratteristiche molto simili. Inoltre, il Suburban, tra il 1937 e il 1999 \u00e8 stato venduto anche con marchio GMC e dal 2000 sempre con tale marchio come GMC Yukon XL, identificato cme una versione a passo lungo del GMC Yukon stesso, rimarchiatura del Chevrolet Tahoe."}
{"id": "2407584", "revid": "767487", "url": "https://it.wikipedia.org/wiki?curid=2407584", "title": "Camiling", "text": "Camiling \u00e8 una municipalit\u00e0 di Prima classe delle Filippine, situata nella Provincia di Tarlac, nella Regione di Luzon Centrale.\nCamiling \u00e8 formata da 61 baranggay:"}
{"id": "2407586", "revid": "1005847", "url": "https://it.wikipedia.org/wiki?curid=2407586", "title": "Elezioni europee del 2009 in Italia", "text": "Le elezioni europee del 2009 in Italia si sono tenute il 6 e il 7 giugno 2009 per eleggere i 72 membri italiani della VII legislatura del Parlamento europeo.\nLe elezioni si sono tenute un sabato e una domenica, come gi\u00e0 avvenne nel giugno 2004. Nei consolati italiani dell'Unione europea, le elezioni si sono tenute, invece, il 5 e il 6 giugno. In contemporanea ad esse si \u00e8 svolta anche la tornata ordinaria delle elezioni amministrative provinciali e comunali.\nIn base al dettame del trattato di Nizza, la delegazione italiana al Parlamento europeo \u00e8 diminuita da 78 a 72 deputati, onde far spazio ai rappresentanti dei nuovi membri e non superare il tetto di 736 deputati complessivi. Il numero dei deputati spettanti all'Italia secondo il trattato di Lisbona avrebbe dovuto invece essere di 73 ed \u00e8 entrato in vigore su questo punto dal 1\u00ba dicembre 2011.\nSistema elettorale.\nLe elezioni europee in Italia del 2009 si tennero con il sistema di voto introdotto con la legge elettorale per l'elezione dei rappresentanti italiani presso il Parlamento europeo deliberata con provvedimento numero 18 del 24 gennaio 1979. Il 20 febbraio 2009 per\u00f2 il Parlamento italiano introdusse una soglia di sbarramento del 4%.\nIl territorio nazionale italiano era suddiviso in 5 circoscrizioni plurinominali assegnatarie di un numero di seggi variabili a seconda della popolazione ed il complesso delle circoscrizioni elettorali formava il \"collegio unico nazionale\". La ripartizione dei seggi si effettuava dividendo il numero degli abitanti della Repubblica per il numero dei rappresentanti spettante all'Italia nel Parlamento europeo, e distribuendo i seggi in proporzione alla popolazione di ogni circoscrizione, risultante dell'ultimo censimento generale, sulla base dei quozienti interi e dei pi\u00f9 alti resti.\nLa legge in oggetto era improntata ad un principio di proporzionalismo. Il calcolo dei seggi attribuiti ad ogni lista avveniva semplicemente a livello centrale nel \"collegio unico nazionale\", per tramite del metodo Hare-Niemeyer dei quozienti naturali e dei pi\u00f9 alti resti. Determinato il numero di seggi spettanti ad ogni partito, gli stessi venivano suddivisi fra le singole liste circoscrizionali con lo stesso principio proporzionale puro: ne consegue il ruolo meramente procedurale delle circoscrizioni, e la possibilit\u00e0 della variazione del numero complessivo dei rappresentanti delle singole ripartizioni.\nPer le liste delle minoranze linguistiche era prevista la possibilit\u00e0 di collegamento con una lista di orizzonte nazionale: in tal caso i voti della lista linguistica andavano ad incrementare quelli della lista nazionale, ottenendo uno dei suoi seggi qualora un candidato linguistico ottenesse almeno suffragi. Inoltre la legge prevedeva il \"voto di preferenza\" plurimo per i candidati della lista: ogni elettore poteva esprimere il proprio gradimento fino a tre candidati, e gli stessi vengono proclamati eletti, nel limite degli scranni ottenuti da ogni lista circoscrizionale, secondo la graduatoria di consensi ottenuta. Si segnala infine che il diritto di voto era consentito anche ai cittadini italiani residenti nelle altre nazioni che partecipavano all'elezione del Parlamento europeo.\nCircoscrizioni.\nIl territorio nazionale italiano, che assegnava 72 seggi, venne suddiviso in 5 circoscrizioni plurinominali cos\u00ec ripartite:\nDelegazioni presenti al Parlamento Europeo al momento del voto.\nFino al voto di giugno erano presenti al Parlamento Europeo le seguenti delegazioni italiane:\nRisultati.\nSono 16 i partiti e movimenti che hanno presentato le proprie liste in almeno una circoscrizione. Di queste 11 sono presenti in tutta Italia, due in buona parte del Paese e tre, quelle delle minoranze linguistiche, in una sola circoscrizione.\nEletti.\nDi seguito viene proposta l'attribuzione finale dei seggi per gruppo di appartenenza al Parlamento europeo:\nNel corso della legislatura, \u00e8 entrato in vigore il Trattato di Lisbona, sulla base di disposizioni approvate dal Consiglio europeo, e l'Italia si \u00e8 vista cos\u00ec assegnare un 73\u00ba seggio, andato a ricadere nelle liste dell'Unione di Centro: Gino Trematerra fa quindi parte del Parlamento europeo dal 1\u00ba dicembre 2011.\nTrasmissioni televisive e radiofoniche pubbliche.\nIn aprile 2009, la commissione di vigilanza Rai, presieduta da Sergio Zavoli, ha approvato il regolamento delle elezioni europee del 6 e 7 giugno. \u00abLe trasmissioni garantiranno spazi alle forze politiche che hanno eletto con un proprio simbolo almeno due rappresentanti al Parlamento europeo; nonch\u00e9 alle forze politiche cui dichiari di appartenere almeno un rappresentante italiano al Parlamento europeo e che nell'ultimo quinquennio abbiano partecipato con proprio simbolo alle elezioni per il rinnovo del Parlamento nazionale\u00bb\n\u00abSpazi saranno garantiti, inoltre, alle altre forze politiche che costituiscono gruppo in almeno un ramo del Parlamento nazionale, ai partiti che hanno eletto, con un proprio simbolo, almeno un rappresentante nel Parlamento nazionale e che sono riferibili oggettivamente a una delle minoranze previste dalla legge; ai gruppi misti della Camera e del Senato\u00bb. \u00abIl tempo disponibile per le trasmissioni sar\u00e0 ripartito per il 70% in misura paritaria, per il 30% in proporzione alla forza parlamentare nelle Assemblee nazionali. Alle conferenze stampa dei rappresentanti di lista prender\u00e0 parte un numero uguale di giornalisti, entro il massimo di cinque, indicati dalla Rai, anche tra quelli non dipendenti dalle sue testate\u00bb.\nNote.\nNote\nFonti"}
{"id": "2407589", "revid": "729019", "url": "https://it.wikipedia.org/wiki?curid=2407589", "title": "Fabien Barcella", "text": "Biografia.\nNativo di Agen ma cresciuto a Pommevic (Tarn e Garonna), si avvicin\u00f2 al rugby nella limitrofa Valence-d'Agen, nel cui club locale inizi\u00f2 a giocare come pilone; nel 2002, a 19 anni, fu ingaggiato dal pi\u00f9 importante club del Dipartimento, l'Agen; una volta conseguita la maturit\u00e0 scientifica intraprese gli studi universitari di Scienze motorie all'Istituto Superiore di Educazione Fisica di Tolosa, citt\u00e0 nel cui club milit\u00f2 due stagioni tra il 2003 e il 2005; dopo essere tornato a militare un anno nel Valence-d'Agen, nel 2006 fu ingaggiato dall'Auch in Pro D2; con il club del Gers fu promosso nel Top 14 e, dal 2008, milita nel Biarritz, con cui ha anche esordito nelle competizioni europee.\nBarcella esord\u00ec in Nazionale nel corso del Sei Nazioni 2008 contro l' allo Stade de France; mai pi\u00f9 utilizzato nel corso dell'anno, ha preso parte altres\u00ec a tutti gli incontri del successivo Sei Nazioni 2009.\nPraticamente inattivo dal 2009 salvo sporadiche apparizioni a causa di una ripetuta serie di infortuni (prima della il suo ultimo incontro internazionale risaliva al giugno 2010 e, prima di allora, a un anno addietro), Barcella \u00e8 riuscito a recuperare in tempo per la Coppa del Mondo riuscendo a guadagnare la finale del torneo."}
{"id": "2407590", "revid": "767487", "url": "https://it.wikipedia.org/wiki?curid=2407590", "title": "Capas", "text": "Capas \u00e8 una municipalit\u00e0 di Prima classe delle Filippine, situata nella Provincia di Tarlac, nella Regione di Luzon Centrale.\nCapas \u00e8 formata da 20 baranggay:"}
{"id": "2407591", "revid": "339392", "url": "https://it.wikipedia.org/wiki?curid=2407591", "title": "Footballclub Basel 1893", "text": ""}
{"id": "2407593", "revid": "2039709", "url": "https://it.wikipedia.org/wiki?curid=2407593", "title": "Uomo Infinito", "text": "Uomo Infinito (\"Infinity Man\"), alter ego di Drax, \u00e8 un personaggio immaginario dei fumetti creato da Jack Kirby nel 1971 e pubblicato negli Stati Uniti d'America dalla DC Comics.\nBiografia del personaggio.\nAstorr, un potente guerriero da un altro pianeta, un giorno salv\u00f2 Drax, fratello di Darkseid, signore di Apokolips. Successivamente Astorr, prima di morire di vecchiaia, pass\u00f2 il suo ruolo di Uomo Infinito a Drax, che spese anni a prepararsi.\nDrax come Uomo Infinito serv\u00ec Altopadre di Nuova Genesi, che lo fece diventare il protettore dei Forever People: ogni volta che si presenta la necessit\u00e0, i Forever People invocano l'Uomo Infinito toccando la Scatola Madre e pronunciando la parola \"Taaru\". Questo rituale fa entrare i Forever People in uno stato di limbo, finch\u00e9 l'Uomo Infinito non restituisce loro i poteri.\nNella saga \"La morte dei Nuovi Dei\" l'Uomo Infinito uccide quasi tutti i Nuovi Dei del Quarto Mondo.\nPoteri e abilit\u00e0.\nApparentemente senza limiti di poteri, ha la capacit\u00e0 di manipolazione della materia vanno ben oltre il livello subatomico, addirittura a livello quantistico.Pu\u00f2 attraversare lo spazio, le dimensioni, viaggiare nel tempo, e pu\u00f2 volare a una velocit\u00e0 centinaia di volte superiore a quella della luce. Non ha inoltre bisogno di nutrirsi, dormire o respirare. In passato ha dimostrato di poter attraversare stelle, supernove e buchi neri.\nInfinity Man \u00e8 anche in grado di creare buchi neri, portali in grado di attraversare il tempo e lo spazio o addirittura le varie dimensioni e generare eventi atmosferici (ad esempio pioggia, vento, neve e tempeste), generare terremoti o generare supernove.Infinity Man pu\u00f2 generare enormi raggi d'energia in grado di distruggere pianeti, sistemi solari e scalfire stelle, inoltre \u00e8 in grado di creare campi di forza praticamente indistruttibili come protezione. Avendo il totale controllo anche sulla gravit\u00e0, pu\u00f2 far fluttuare cose e persone. Pu\u00f2 anche assorbire qualunque tipo di radiazione (ha riferito che pu\u00f2 assorbire quantit\u00e0 d'energia infinita dalle stelle) o formarla lui stesso, pu\u00f2 drenare l'energia di qualunque essere, indebolendolo completamente.\nInfinity Man possiede una forza illimitata, pu\u00f2 sollevare pesi di enorme massa e peso di gran lunga superiore alle 100 tonnellate, permettendogli di tener testa senza problemi a esseri potenti quali Superman, Wonder woman, Shazam o addirittura Doomsday.La sua forza fisica e resistenza sono quasi allo stesso livello di un dio. La sua pelle \u00e8 indistruttibile e ci\u00f2 gli dona una resistenza infinita permettendogli di sopravvivere a supernove e soli che esplodono.\n\u00c8 dotato della capacit\u00e0 di guarire gli esseri viventi, anche in punto di morte, rigenerando loro le ferite; ha per\u00f2 dei limiti, in quanto non pu\u00f2 ridare la vita ai morti. Ha inoltre dimostrato occasionalmente potenti abilit\u00e0 telepatiche, tra queste la lettura della mente, creare singolarit\u00e0 all'interno della mente di una persona, o creare delle vere e proprie allucinazioni.\nInfinity Man pu\u00f2 persino vedere attraverso il tempo e concentrandosi pu\u00f2 realizzare la percezione degli eventi passati e futuri, inoltre ha dimostrato pi\u00f9 volte la capacit\u00e0 di osservare ed identificare qualunque forma di energia, la razza e i poteri di qualunque essere che incontri, e vedere tutte le particelle subatomiche, ha inoltre un udito superumano grazie ai suoi sensi cosmici."}
{"id": "2407594", "revid": "38120", "url": "https://it.wikipedia.org/wiki?curid=2407594", "title": "Uomo infinito", "text": ""}
{"id": "2407595", "revid": "287204", "url": "https://it.wikipedia.org/wiki?curid=2407595", "title": "La fine del mondo e il paese delle meraviglie", "text": " \u00e8 un romanzo di Haruki Murakami del 1985. Il libro ha vinto il Premio Tanizaki nello stesso anno di uscita.\nTrama.\nLa trama di \"La fine del mondo e il paese delle meraviglie\" \u00e8 composta da due storie parallele che inizialmente non hanno nulla in comune, ma che da circa met\u00e0 narrazione in poi prendono a convergere ed intrecciarsi sconfinando alla fine l'una nell'altra.\nIl protagonista de \"La fine del mondo\" \u00e8 un uomo appena arrivato in una citt\u00e0 cinta da alte mura che impediscono agli abitanti di uscire, tenendoli al sicuro dal mondo esterno. L'uomo, che non ricorda nulla della sua vita passata, viene costretto a separarsi, come consuetudine per i nuovi residenti, dalla sua ombra e gli viene assegnato dal guardiano il compito di \"Lettore di sogni\". Questo lavoro, svolto nella biblioteca pubblica, lo costringe a leggere il contenuto dei crani di alcune creature defunte che pascolano nei prati della misteriosa citt\u00e0. L'uomo inizia ad abituarsi alla sua nuova esistenza, anche se con la sua ombra morente \u00e8 deciso a fuggire, finch\u00e9 non comincia a comprendere la natura della citt\u00e0 e a nutrire dei sentimenti nei confronti della sua compagna di lavoro.\n\"Il paese delle meraviglie\" vede invece un cibermatico, un uomo in grado di immagazzinare e criptare informazioni nel proprio cervello, alle prese con un grosso complotto che porter\u00e0 alla \"fine del mondo\", secondo quanto gli spiega lo scienziato che lo ha trascinato nei guai. Infatti la procedura di \"shuffling\", che cripta i dati basandosi su un parametro univoco del cervello del protagonista, ha innescato una reazione a catena capace di capovolgere la realt\u00e0. L'uomo dovr\u00e0 sfuggire al Sistema e alle grinfie degli Invisibili per giungere all'unica possibile conclusione della sua esistenza.\nPersonaggi.\nNel libro nessuno dei personaggi ha un nome, ma ognuno viene identificato dal protagonista in base al suo lavoro o la sua mansione."}
{"id": "2407596", "revid": "1305887", "url": "https://it.wikipedia.org/wiki?curid=2407596", "title": "Drax", "text": ""}
{"id": "2407597", "revid": "38120", "url": "https://it.wikipedia.org/wiki?curid=2407597", "title": "Infinity-Man", "text": ""}
{"id": "2407599", "revid": "1566286", "url": "https://it.wikipedia.org/wiki?curid=2407599", "title": "Haruka Ayase", "text": "Biografia.\nDebutt\u00f2 nel 2002, con il film a episodi \"Jam Films\". Il suo pseudonimo fu scelto dai suoi fans, per mezzo di un sondaggio. Nel 2004 la Ayase interpret\u00f2 il ruolo di Hirose Aki in undici episodi del dorama \"Crying Out Love, in the Center of the World\", per il quale vinse il Television Drama Academy Awards come miglior attrice non protagonista. Successivamente partecip\u00f2 ad altri dorama, divenendo una delle attrici televisive pi\u00f9 amate e vincendo altri tre premi. Sempre nel 2004 fu la doppiatrice giapponese del personaggio di Violetta Parr nel film d'animazione \"Gli Incredibili - Una \"normale\" famiglia di supereroi\".\nNel 2006 debutt\u00f2 come cantante, incidendo il singolo \"Period\", seguito da \"K\u014dsaten Days\" e da \"Hik\u014dkigumo\". Nel 2008 ottenne il ruolo della protagonista femminile in \"Cyborg Girl\", per il quale vinse il premio come miglior attrice ai Nikkan Sports Film Award, premio vinto anche per le sue interpretazioni nel dramma d'azione \"Ichi\" e nella commedia \"Happy Flight\". La Ayase \u00e8 apparsa anche in molti spot pubblicitari ed \u00e8 la testimonial giapponese di Pantene e Max Factor."}
{"id": "2407603", "revid": "119982", "url": "https://it.wikipedia.org/wiki?curid=2407603", "title": "Transici\u00f3n Espa\u00f1ola", "text": ""}
{"id": "2407606", "revid": "767487", "url": "https://it.wikipedia.org/wiki?curid=2407606", "title": "Quartetto Busch", "text": "Il Quartetto Busch \u00e8 stato un quartetto d'archi fondato da Adolf Busch nel 1918.\nStoria.\nDalla stagione 1920\u201321 fu composto da G\u00f6sta Andreasson (violino), Karl Doktor (viola), e Paul Gr\u00fcmmer (violoncello). Il quartetto esistette, in diverse formazioni, fino al 1951.\nMembri aggiuntivi furono Rudolf Serkin, che divenne partner di Busch nel Duo nel 1918 e spos\u00f2 poi la figlia di Busch, Irene. Il \"Busch Quartet\" e Serkin divennero il nucleo della \"Busch Chamber Players\", un prototipo della moderna orchestra da camera.\nNel 1933, con la presa del potere di Adolf Hitler, Busch decise di non poter rimanere in Germania, non essendo in sintonia con gli ideali nazisti, ed emigr\u00f2 a Basilea in Svizzera. Busch non era ebreo ed era popolare in Germania, ma si oppose con grande fermezza al nazismo fin dai primi tempi. Il 1\u00ba aprile 1933 ripudi\u00f2 la sua cittadinanza tedesca e nel 1938 boicott\u00f2 l'Italia fascista. Sul finire della seconda guerra mondiale, Busch emigr\u00f2 da Basilea negli Stati Uniti, stabilendosi nel Vermont. Li fu uno dei fondatori, assieme a Rudolf Serkin, della \"Marlboro Music School and Festival\".\nIl Quartetto Busch fu particolarmente ammirato per le sue interpretazioni dei quartetti di Brahms, Schubert, e soprattutto di Beethoven. Fece una serie di registrazioni negli anni trenta, comprendenti molti quartetti di questi compositori. Nel 1941, registr\u00f2 tre quartetti di Beethoven mai registrati fino ad allora, compreso il quartetto op. 130. Il \"Busch Quartet\" non registr\u00f2 mai la \"Gro\u00dfe Fuge, Opus 133\"; un arrangiamento dell'opera venne registrato dalla \"Busch Chamber Players\", con Busch primo violino."}
{"id": "2407608", "revid": "767487", "url": "https://it.wikipedia.org/wiki?curid=2407608", "title": "Concepcion (Tarlac)", "text": "Concepcion \u00e8 una municipalit\u00e0 di Prima classe delle Filippine, situata nella Provincia di Tarlac, nella Regione di Luzon Centrale.\nConcepcion \u00e8 formata da 45 baranggay:"}
{"id": "2407609", "revid": "287204", "url": "https://it.wikipedia.org/wiki?curid=2407609", "title": "Peter Winter", "text": "Biografia.\nPeter Winter, figlio di un ufficiale al servizio del principe elettore di Mannheim, mostr\u00f2 ben presto il suo talento musicale e la sua abilit\u00e0 nel suonare il violino, tant'\u00e8 che gi\u00e0 alla tenera et\u00e0 di 10 anni entr\u00f2 a far parte della celebre orchestra di corte. Tra i suoi insegnanti si ricorda in particolar modo Anton Joseph Hampel. Nel 1771 per la prima volta venne nominalmente menzionato in un decreto come violinista e nel 1773 riportato come contrabbassista; infine nel 1776 acquis\u00ec permanentemente la posizione di violinista. Nonostante avesse questo incarico fisso negli anni giovanili ebbe da far fronte a diversi problemi economici, tanto pi\u00f9 che la morte del padre, sopraggiunta nel 1772, egli dovette provvedere anche a sua madre. Nonostante egli non abbia ricevuto lezioni di composizioni, sembra che agli inizi della sua carriera egli fosse attivo come compositore di musica strumentale. Per un breve periodo fu allievo del vice-Kapellmeister Georg Joseph Vogler (futuro fondatore della Mannheim Tonschule), ma non molto tempo dopo si dissoci\u00f2 da costui. Durante la sua attivit\u00e0 nell'ambito dell'orchestra di Mannheim venne in contatto con l'opera contemporanea, in particolare con le opere serie di Johann Christian Bach, di Anton Schweitzer e di Ignaz Holzbauer e con i melodrammi di Georg Benda, i quali attrassero la sua attenzione.\nNel 1778 vi fu per Winter una cambiamento di vita decisivo: la corte dell'elettore, con l'intero organico musicale, si spost\u00f2 a Monaco e Winter venne elevato a direttore dell'orchestra. Inoltre costui ebbe il compito di dirigere le op\u00e9ras comiques che la compagnia teatrale Marchand rappresentava con testo del libretto tradotto in tedesco al \"deutsche Schaub\u00fchne\". L'atmosfera culturale monacense fu uno stimolo sia per la prospettiva generale che per il suo sviluppo musicale; fu in questo periodo che avvenne il primo incontro con Wolfgang Amadeus Mozart, del quale fu rappresentato l\"Idomeneo\" nel 1781 proprio nella capitale bavarese.\nWinter cominci\u00f2 dunque a comporre per il palcoscenico, scrivendo balletti e melodrammi seguondo il modello di Benda. In occasione di un viaggio che intraprese con il clarinettista Franz Tausch a Vienna tra il 1780 e il 1781 entr\u00f2 in contatto, grazie ad Antonio Salieri, con la maniera del bel canto italiano, uno stile della quale scorrevole cantabilit\u00e0 in seguito egli port\u00f2 magistralmente alla perfezione. Sempre a Vienna ebbe modo di incontr\u00f2 nuovamente e pi\u00f9 volte Mozart, evidentemente in svariate circostanze.\nPoco dopo il suo ritorno a Monaco, nel 1782, fece il suo debutt\u00f2 operistico con \"Helena und Paris\", ma fu un fiasco, cos\u00ec come avvenne per il \"Bellerophon\", messo in scena tre anni dopo. Nel 1787 venne nominato vice-Kapellmeister e nel 1798 fu elevato a Kapellmeister di corte, posizione che tenne fino alla morte.\nNonostante i suoi insuccessi iniziali continu\u00f2 a comporre opere e diversi anni pi\u00f9 tardi lasci\u00f2 Monaco e decise di farsi una nomea di operista in altre citt\u00e0 europee. Tra il 1791 e il 1794 visit\u00f2 Napoli e Venezia (citt\u00e0 nella quale conobbe l'allora giovane Johann Simon Mayr) e tra il 1795 e il 1798 fu a Praga e nuovamente a Vienna, dove nel 1796 ottenne il suo primo grande successo con \"Das unterbrochene Opferfest\".\nRientrato a Monaco egli acquis\u00ec un'elevata reputazione che si diffuse ben oltre la capitale bavarese, nonostante i seguenti lavori operistici prodotti per Monaco ricevettero solo un limitato entusiasmo. Tra il 1804 e il 1805 tre sue opere basate su libretti di Lorenzo Da Ponte furono ben accolte a Londra, mentre \"Tamerlan\" (1802) e \"Castor et Pollux\" (1806, traduzione de \"Il trionfo dell'amor fraterno\") incontrarono l'indifferenza del pubblico francese a Parigi. Nel 1809 Winter soffr\u00ec assai per l'insuccesso di quello che egli considerava il suo miglior lavoro teatrale, l'opera eroica \"Colmal\".\nNegli anni seguenti si dedic\u00f2 sempre pi\u00f9 alla composizione di musica sacra e all'insegnamento del canto. Al fine di onorare i suoi cinquant'anni di servizio nel 1814 gli venne conferito un titolo nobiliare personale (aggiunse cos\u00ec la particella \"von\" dinanzi al proprio cognome). Due anni dopo inizi\u00f2 un viaggio di concerti in Germania settentrionale e in Italia con la sua allieva Clara Metzger-Vespermann, la quale successivamente divenne una celebre cantante. Dopo la sua ultima opera per il Nationaltheater (Monaco di Baviera), \"Der S\u00e4nger und der Schneider\", si ritir\u00f2 dall'ambiente operistico e negli ultimi suoi anni di vita rimase attivo solamente come compositore di musica chiesastica.\nConsiderazioni sull'artista.\nWinter fu nella sua epoca una delle personalit\u00e0 musicali pi\u00f9 stimate attive presso la corte di Monaco, in particolar modo dopo la rappresentazione del suo primo vero successo operistico, \"Das unterbrochene Opferfest\"; tra i suoi collaboratori in questo ambito si contarono sia Schikaneder (a Vienna) che Da Ponte (a Londra). Nonostante ci\u00f2 i suoi contemponei, come Mozart, Spohr, Mayerbeer e Weber, ebbero un'opinione negativa sul suo conto, principalmente a causa del suo carattere assai difficile. In giovent\u00f9 guadagn\u00f2 la nomea di buon violinista, anche se in seguito fu noto internazionalmente principalmente come compositore d'opera.\nLa produzione operistica di Winter riflette una chiara idea dell'evoluzione del genere durante il periodo a cavallo tra il XVIII e il XIX secolo, durante il quale l'opera tedesca costituiva un punto d'incontro tra la corrente opera italiana e forme originali proprie. Nonostante egli fosse un compositore dotato di un'elevata abilit\u00e0, egli non ebbe la genialit\u00e0 di selezionare tra le diverse tipologie operistiche di ci\u00f2 che necessitiva e di imprimere nelle proprie composizioni il sigillo della propria personalit\u00e0 creativa. Winter fu s\u00ec un operista versatile che scrisse opere italiane sia serie che buffe, trag\u00e9die lyrique francesi e Singspiel tedeschi e comunque lavorI che seguivano il gusto operistico dell'epoca, ma egli si attenne sempre agli schemi e canoni tradizionali.\nLa musica sacra di Winter \u00e8 notevole per la sua tranquillizzante seriet\u00e0 nonch\u00e9 per la sua elevata semplicit\u00e0. Egli non sottopose mai questi suoi lavori al trattamento del contrappunto.\nLe sue composizioni strumentali (sinfonie, concerti per vari strumenti, svariati generi di musica da camera) furono per lo pi\u00f9 scritte nei suoi anni giovanili e non sono particolarmente importanti. I lavori della maturit\u00e0 sono caratterizzati da uno stile melodico cantabile e scorrevole e presentano una struttura generalmente semplice.\nComposizioni.\nBalletti.\nTutti rappresentati a Monaco."}
{"id": "2407610", "revid": "26891", "url": "https://it.wikipedia.org/wiki?curid=2407610", "title": "Boeing 314 Clipper", "text": ""}
