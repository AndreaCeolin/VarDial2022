{"id": "2366396", "revid": "38120", "url": "https://it.wikipedia.org/wiki?curid=2366396", "title": "Spring Awakening", "text": "Spring Awakening \u00e8 un musical rock, vincitore di numerosi Tony Awards, su musiche di Duncan Sheik e con libretto e testi di Steven Sater. Il musical si basa sulla controversa pi\u00e8ce \"Risveglio di primavera\", scritta nel 1891 da Frank Wedekind.\nAmbientato nella Germania del diciannovesimo secolo, il musical ha per protagonisti un gruppo di adolescenti alle prese con la scoperta e sperimentazione della propria sessualit\u00e0. Questi, loro malgrado, verranno a contatto con la moralit\u00e0 della societ\u00e0 e con l'ipocrisia degli adulti. L'opera originale \u00e8 stata vietata in Germania per la sua rappresentazione di masturbazione, aborto, stupro e suicidio.\nDopo una serie di workshop, concerti e riscritture, durate per un periodo di sette anni, \"Spring Awakening\" \u00e8 stato rappresentato per la prima volta Off-Broadway dalla Atlantic Theater Company di New York il 19 maggio 2006, successivamente \u00e8 stata portata in scena a Broadway il 10 dicembre 2006 al Eugene O'Neill Theatre, ricevendo recensioni favorevoli. Nel 2007 il musical ha ottenuto undici candidature ai Tony Awards, vincendone otto, tra cui miglior regia, migliori musiche, miglior libretto e miglior attore, inoltre ha vinto quattro Drama Desk Awards. La produzione \u00e8 stata diretta da Michael Mayer mentre le coreografie sono di Bill T. Jones.\nLe registrazioni originali del cast sono state pubblicate in un album, su etichetta Decca Broadway il 12 dicembre 2006, che ha vinto un Grammy Award. La chitarra utilizzata da Duncan Sheik per comporre le musiche \u00e8 esposta presso la biblioteca di New York.\n\"Spring Awakening\" ha chiuso a Broadway il 18 gennaio 2009, dopo 888 spettacoli (859 a Broadway, 29 anteprime).\nTrama.\nAtto I.\nWendla Bergmann, un'adolescente nella Germania del tardo secolo XIX, si lamenta che sua madre non le ha mai dato un modo di affrontare le cose e non le ha mai insegnato le lezioni che dovrebbe imparare nella sua vita (\"Mama Who Bore Me\").\nDice alla madre che \u00e8 arrivata l'ora che impari da dove arrivano i bambini, soprattutto considerato che sta per diventare zia per la seconda volta e non sa come ci\u00f2 possa avvenire. Tuttavia la madre non riesce a spiegarle i fatti con chiarezza e racconta a Wendla che una donna, per poter concepire un bambino, deve amare suo marito con tutto il suo cuore. Le altre ragazze nella cittadina sembrano a loro volta essere innocenti e frustrate dalla mancanza di chiarezza sull'argomento (\"Mama Who Bore Me\" (Ripresa)).\nA scuola, alcuni ragazzi stanno studiando Virgilio durante una lezione di Latino. Quando Moritz Stiefel, un giovane ragazzo sensibile ed emotivo, sbaglia a citare una frase a causa di un colpo di sonno, l'insegnante lo riprende severamente. Melchior Gabor, un compagno di classe di Moritz estremamente intelligente e ribelle, prova a difenderlo ma l'insegnante non lo ascolta e lo punisce con una bacchettata sulla mano. Melchior riflette sulla superficialit\u00e0 e sulla visione ristretta del mondo nella societ\u00e0 e nella scuola e sul suo intento di cambiare le cose (\"All That's Known\").\nMoritz descrive un sogno che gli impedisce di dormire la notte e Melchior si rende conto che Moritz sta avendo dei sogni di natura erotica. Per consolare l'amico confuso e preso dal panico, Melchior, che ha appreso tutto sul sesso dai libri, dice a Moritz che \u00e8 normale per i ragazzi sognare questo genere di cose alla loro et\u00e0. I ragazzi raccontano la frustrazione provocata dai loro pensieri e dai loro desideri (\"The Bitch of Living\").\nMoritz, che non si sente a suo agio a parlare di sesso di persona, chiede a Melchior di scrivergli un tema sull'argomento, completo di disegni e Melchior acconsente.\nNel frattempo alcune ragazze trascorrono il tempo insieme dopo scuola e si prendono in giro, immaginando matrimoni con i ragazzi del loro paese. In cima alla lista dei pi\u00f9 desiderati c'\u00e8 l'affascinante e ribelle Melchior. Nel frattempo, Hanschen e George, amici e compagni di classe, si lasciano andare ai loro pensieri proibiti: Hanschen si masturba guardano una cartolina erotica d'epoca e Georg, studente di pianoforte, si lascia andare a pensieri equivoci sulla sua prosperosa insegnante (\"My Junk\").\nMoritz ha letto con attenzione e interesse il tema che Melchior gli ha preparato, ma si lamenta del fatto che le sue nuove conoscenze che ha appreso sul sesso non hanno fatto che rendere i sogni pi\u00f9 vividi e insopportabili. Melchior prova a calmare e confortare il suo amico, rispondendo alle sue domande (tra cui cosa pu\u00f2 provare una donna quando fa sesso con un uomo). Tutti i ragazzi e le ragazze esprimono il loro desiderio di contatto fisico e di essere toccati (\"Touch Me\"). Nonostante le parole di Melchior, Moritz scappa via frustrato e nervoso.\nTempo dopo, mentre Wendla raccoglie dei fiori per sua madre nel bosco incontra Melchior, che sta scrivendo nel suo diario le sue riflessioni sull'\u201dorigine della vergogna\u201d. I due trascorrono il tempo insieme parlando di come si siano allontanati l'uno dall'altro da quando erano bambini. Entrambi, tra s\u00e9 e s\u00e9, considerano come sarebbe lasciarsi andare ai loro desideri sessuali, ma non cedono (\"The Word of Your Body\").\nA scuola Moritz riesce a vedere di soppiatto il risultato del suo ultimo compito in classe ed \u00e8 felicissimo perch\u00e9 ci\u00f2 gli assicura la promozione a fine semestre. Tuttavia, gli insegnanti parlano tra di loro e, convenendo sul fatto che non \u00e8 possibile promuovere tutti, decidono di bocciare comunque Moritz.\nNel frattempo, le ragazze si trovano di nuovo fuori da scuola dopo le lezioni. Per caso, in un discorso, emerge una verit\u00e0 raccapricciante: Martha, una di loro, ammette accidentalmente che suo padre abusa di lei fisicamente e sessualmente e che la madre, che apparentemente ignora questo fatto, non fa nulla per fermarlo. Le altre ragazze sono scioccate dal suo racconto ma Martha fa promettere loro di non dire niente per evitare che lei finisca come Ilse, una delle loro amiche d'infanzia, che ora vaga per la citt\u00e0 e la zona circostante senza un luogo dove dormire perch\u00e9 i suoi genitori l'hanno cacciata di casa (\"The Dark I Know Well\").\nPi\u00f9 tardi, Wendla trova nuovamente Melchior nel bosco e gli racconta degli abusi che Martha subisce e Melchior reagisce con orrore. Wendla, che nel profondo dell'animo si chiede cosa provi Martha, con la volont\u00e0 di comprenderlo chiede a Melchior di picchiarla con un bastone. Melchior dapprima si rifiuta categoricamente ma alla fine cede alle suppliche di Wendla, disperata dalla voglia di provare qualcosa di forte, e accetta con riluttanza. La picchia sul fondoschiena con il bastone e si fa trascinare, picchiandola sempre pi\u00f9 forte fino a buttarla a terra. Scioccato e disgustato da ci\u00f2 che ha fatto, fugge via lasciando Wendla nel bosco. Wendla, una volta rialzatasi, scopre che Melchior ha dimenticato l\u00e0 il suo diario. Lo raccoglie e torna a casa.\nMoritz riceve la notizia di essere stato bocciato e, quando lo comunica a suo padre, egli reagisce con rabbia, picchiandolo con la cinghia. Il ragazzo, disperato, scrive alla madre di Melchior, la sua unica amica adulta, chiedendole soldi per andare in America a cercare fortuna. La risposta di lei \u00e8 gentile ma categorica: dice di non potergli dare il denaro, ma promette di scrivere ai suoi genitori per addolcirli (\"And Then There Were None\").\nDurante una tempesta, Melchior si rifugia in una stalla, disperato e arrabbiato, sentendosi bloccato tra l'infanzia e l'et\u00e0 adulta. (\"The Mirror-Blue Night\"). Viene raggiunto da Wendla, che \u00e8 venuta per restituirgli il suo diario, ed entrambi, con esitazione, si scusano per ci\u00f2 che \u00e8 successo l'ultima volta che si sono incontrati. Dopo un po', i due cominciano a baciarsi e Wendla si oppone, riluttante. Melchior insiste e alla fine la ragazza, capendo che ci\u00f2 che stanno per fare \u00e8 qualcosa di molto intenso, diverso da qualsiasi altra cosa che ha provato nella sua vita, cede alla passione. I due dunque si lasciano andare e fanno l'amore (\"I Believe\").\nAtto II.\nWendla e Melchior concludono il loro momento di intimit\u00e0 nella stalla; riflettono e discutono su quanto \u00e8 appena accaduto (\"The Guilty Ones\").\nAl calare della sera, Moritz, cacciato di casa dal padre, vaga per la citt\u00e0 con una pistola in tasca (\"Don't Do Sadness\"). Incontra Ilse, che ha trovato rifugio in una colonia di artisti. Lei rivanga con lui alcuni ricordi della loro infanzia (\"Blue Wind\").\nLa ragazza lo invita ad andare con lei, per chiacchierare e forse qualcosa di pi\u00f9, ma Moritz declina l'offerta (\"Don't Do Sadness/Blue Wind\"). Delusa e ferita dal suo rifiuto, Ilse se ne va. Lui improvvisamente cambia idea e cerca di chiamarla ma \u00e8 troppo tardi, \u00e8 gi\u00e0 sparita. Moritz sente di aver perso tutto e vede il mondo molto freddo e buio. Convinto di non avere pi\u00f9 nessuno a cui rivolgersi, Moritz si spara.\nAl funerale di Moritz, tutti i suoi amici lasciano un fiore sulla sua tomba e Melchior condanna il padre dell'amico per essere stato cos\u00ec crudele con lui, portandolo al suicidio (\"Left Behind\"). Ritornati a scuola, il preside e l'insegnante pensano sia meglio sviare l'attenzione dalla morte Moritz, che \u00e8 stata una conseguenza diretta delle loro azioni. Cercando tra gli oggetti di Moritz, trovano il tema sul sesso che Melchior gli aveva scritto e lo incolpano per la morte dell'amico. Melchior per\u00f2 sa che non \u00e8 colpa sua ma non pu\u00f2 fare niente per dimostrarlo e cos\u00ec viene espulso (\"Totally Fucked\").\nAltrove, quella notte, Hanschen incontra il timido e delicato Ernst. In una scena di carattere comico, Hanschen condivide con l'amico la sua visione pragmatica della vita e lo seduce. \u201cIo? Sono come un gattino. Lecco via la panna\u201d: questo \u00e8 il modo di pensare di Hanschen, che sostiene di essere speciale perch\u00e9 sa come aggirare il sistema a proprio vantaggio. Questa \u00e8 la prima esperienza sessuale di Ernst, cos\u00ec, sedotto dai discorsi di Hanschen, gli confessa di amarlo e i due si scambiano un bacio appassionato (\"The Word of Your Body\" (Ripresa)).\nNel frattempo Wendla \u00e8 malata e sua madre la porta dal dottore, che le diagnostica l'anemia e le prescrive alcune medicine. Tuttavia prende la madre di Wendla da parte e le comunica che sua figlia \u00e8 incinta. Quando sua madre l'affronta sull'argomento, Wendla \u00e8 completamente scioccata e ignara di come ci\u00f2 sia potuto accadere. Si rende conto che sua madre le ha mentito quando le ha detto come vengono concepiti i bambini; la incolpa per non averle detto la verit\u00e0, ma lei rifiuta la responsabilit\u00e0 di ci\u00f2 che \u00e8 accaduto e insiste perch\u00e9 Wendla le dica chi \u00e8 il padre. Wendla con riluttanza le consegna una nota che Melchior le ha dato dopo il loro incontro nella stalla. Dopo che sua madre se ne va, Wendla riflette sulla sua situazione e di come le circostanze l'hanno fatta giungere dov'\u00e8, ma pensa con ottimismo al suo futuro figlio (\"Whispering\").\nNel frattempo, i genitori di Melchior litigano sul figlio; la madre \u00e8 convinta che il tema che ha scritto a Moritz non \u00e8 una ragione sufficiente per mandarlo al riformatorio. Quando il padre di Melchior per\u00f2 le comunica che Wendla \u00e8 incinta, accetta e Melchior parte, all'oscuro della gravidanza della ragazza.\nAl riformatorio, Melchior finisce in una rissa con alcuni ragazzi che gli rubano una lettera che ha ricevuto da Wendla e la usano in un gioco di masturbazione per prenderlo in giro. Dalle parole della lettera, lette da uno dei ragazzi, Melchior apprende che Wendla \u00e8 incinta e scappa dal riformatorio per andare a trovarla. Non sa che la madre di Wendla l'ha portata da qualcuno per farsi fare un aborto. Quando Melchior arriva in citt\u00e0, manda un messaggio alle amiche di Wendla, dicendo loro di dirle di incontrarlo al cimitero a mezzanotte. L\u00ec, scorgendo la tomba di Moritz, promette a s\u00e9 stesso di crescere con Wendla il loro bambino in un ambiente aperto e compassionevole. Wendla \u00e8 in ritardo e lui comincia a sentirsi un po' a disagio. Guardandosi attorno, scorge una tomba nuova che prima non aveva notato e leggendo il nome sulla lapide scopre che \u00e8 la tomba di Wendla, morta da complicazioni dovute all'aborto. Devastato da questa scoperta, tira fuori un coltello con l'intenzione di uccidersi ma gli spiriti di Moritz e Wendla emergono dalle loro tombe per offrirgli la loro forza. Lo convincono ad andare oltre nel suo cammino e lui decide di vivere e di portarsi con s\u00e9 la memoria dei due amici per sempre. \u201cNot gone, not gone\u201d (non ti abbiamo lasciato) assicura Wendla (\"Those You've Known\").\nGuidati da Ilse, tutta la compagnia si unisce sul palco per cantare \"The Song of Purple Summer\", sulla vita e la speranza.\nNumeri musicali.\nAtto I\nAtto II\nNota.\nProduzione.\nEdizione italiana.\nLo spettacolo, messo in scena dalla compagnia TodoModo Music-All, ha iniziato le fasi di preview il 12 dicembre 2012. La tourn\u00e9e ufficiale \u00e8 iniziata a Livorno, Teatro Goldoni, il 23 ottobre 2013 con la regia di Emanuele Gamba e la direzione musicale di Stefano Brondi. Queste le date del tour http://www.springawakening.it/calendario/\nRiconoscimenti.\nTony Awards\nOuter Critics Circle Awards\nNew York Drama Critics Circle Award\nGrammy Awards\nDrama Desk Awards\nDrama League Awards\nLucille Lortel Awards\nAdattamento cinematografico.\nNel 2008 la Here! ha realizzato una versione non musicale intitolata \"The Awakening of Spring\".\nLa Warner Bros. ha annunciato la possibilit\u00e0 di portare il musical sul grande schermo, affidando la regia a McG."}
{"id": "2366407", "revid": "121837", "url": "https://it.wikipedia.org/wiki?curid=2366407", "title": "Limite di Oppenheimer-Volkoff", "text": ""}
{"id": "2366411", "revid": "339392", "url": "https://it.wikipedia.org/wiki?curid=2366411", "title": "Santina Marella", "text": ""}
{"id": "2366412", "revid": "466539", "url": "https://it.wikipedia.org/wiki?curid=2366412", "title": "Mih\u00e1ly V\u00f6r\u00f6smarty", "text": "Biografia.\nAppassionato della lettura dei classici e degli studi letterari, dal 1820 si adoper\u00f2 come precettore presso alcune famiglie, studiando legge nel contempo. Uno dei suoi \"protagonisti\" fu \u00c1rp\u00e1d, il conquistatore della patria, le cui imprese sono narrate in \"La fuga di Zal\u00e0n\", poema epico in esametri pubblicato nel 1825. Membro dell'Accademia ungherese delle scienze dal 1830, si dedic\u00f2 con intensit\u00e0 ad una produzione letteraria che risentiva di forti influssi romantici ed indipendentisti.\nLa sua produzione in parte fu improntata al teatro con \"Csongor e T\u00fcnde\", fiaba, e altri drammi storici che riscossero buoni successi, in parte alla poesia narrativa con la notevole \"Due castelli vicini\", del 1832 e in parte alla lirica con \"Appello\", del 1836, che divenne l'inno nazionale. In questi decenni V\u00f6r\u00f6smarty fu punto di riferimento per la cultura ungherese, anche se nel 1849, amareggiato per il fallimento dei moti rivoluzionari per l'indipendenza, si ritir\u00f2 in solitudine. \nIl romanzo \"Il vecchio zingaro\", del 1854, per i toni cupi che lo caratterizzano, pu\u00f2 essere considerato il suo testamento spirituale. Con alcune delle sue poesie, fu responsabile della creazione e diffusione di nomi che sono entrati nell'uso comune in Ungheria, come ad esempio Csilla, Enik\u0151 e Hajna."}
{"id": "2366415", "revid": "838137", "url": "https://it.wikipedia.org/wiki?curid=2366415", "title": "Buco nero carico", "text": "Il buco nero carico \u00e8 un buco nero che possiede carica elettrica. Poich\u00e9 la repulsione elettromagnetica nel comprimere una massa caricata elettricamente \u00e8 drammaticamente pi\u00f9 grande dell'attrazione gravitazionale (di circa 40 ordini di magnitudine), non ci si aspetta che buchi neri con una carica elettrica significativa si possano formare in natura.\nPotrebbero esistere tre tipi di buchi neri possibili nella teoria della gravitazione detta della relativit\u00e0 generale ed essere caratterizzeti da tre quantit\u00e0, come postulato dal teorema dell'essenzialit\u00e0\nUno speciale articolo matematicamente orientato descrive la metrica di Reissner-Nordstr\u00f6m per un buco nero caricato non-rotante.\nLe soluzioni dell'equazione del campo di Einstein per il campo gravitazionale di una massa puntiforme elettricamente carica (con momento angolare zero) nello spazio vuoto fu ottenuta nel 1918 da Hans Reissner e Gunnar Nordstr\u00f6m; non molto dopo Karl Schwarzschild costitu\u00ec la metrica di Schwarzschild come una soluzione per una massa puntiforme senza carica elettrica e nessun momento angolare."}
{"id": "2366420", "revid": "54728", "url": "https://it.wikipedia.org/wiki?curid=2366420", "title": ".txz", "text": ""}
{"id": "2366423", "revid": "36426", "url": "https://it.wikipedia.org/wiki?curid=2366423", "title": "Dipartimento per lo sviluppo e la competitivit\u00e0 del turismo", "text": "Il Dipartimento per lo sviluppo e la competitivit\u00e0 del turismo, o semplicemente Dipartimento per il Turismo, \u00e8 stato un dipartimento, spesso retto da un sottosegretario o da un ministro senza portafoglio, presso la Presidenza del Consiglio dei ministri, organo del Governo italiano.\nStoria.\nIl Dipartimento \u00e8 stato l'erede del Ministero del turismo e dello spettacolo, istituito con la legge del 31 luglio 1959 n. 617, e soppresso in seguito al referendum popolare del 15 aprile 1993. Sulla base della consultazione le competenze del dicastero furono devolute, in larga parte, al Ministero per i beni culturali e ambientali, all'allora \"Ministero dell'industria e del commercio\" (oggi confluito nel Ministero dello sviluppo economico), alle Regioni e, le competenze residue, ossia di promozione del paese a livello internazionale, alla Presidenza del Consiglio dei ministri.\nNel 2006, col Governo Prodi II, le competenze vennero riorganizzate, attribuendole alla Presidenza del Consiglio, in seno alla quale venne creato il Dipartimento. In quel governo al Dipartimento era delegato il Vicepresidente del Consiglio Francesco Rutelli, il quale ricopriva anche la carica di Ministro dei Beni e le Attivit\u00e0 Culturali. Nel Governo Berlusconi IV la competenza sul dipartimento viene dapprima delegata alla sottosegretaria Michela Vittoria Brambilla; poi l'8 maggio 2009 la stessa Brambilla viene nominata Ministro senza portafoglio con delega al Turismo, e quindi conserva la guida politica del Dipartimento.\nNel 2012 il Governo Monti soppresse il Dipartimento, trasferendone le competenze all'Ufficio per le politiche del turismo, incardinato presso il nuovo Dipartimento per gli affari regionali, il turismo e lo sport. Nel 2013 il governo Letta ha previsto che le competenze in materia di turismo vengano trasferite al Ministero dei beni e delle attivit\u00e0 culturali e del turismo.\nFunzioni.\nIl Dipartimento esercitava compiti di elaborazione degli indirizzi generali, dei principi e degli obiettivi per la valorizzazione e lo sviluppo competitivo del sistema turistico nazionale; iniziative di incentivazione in favore del settore turistico, programmazione e gestione di fondi strutturali; vigilanza sull'ENIT, sull'Automobile Club d'Italia e sul Club Alpino Italiano.\nMinistri del Turismo.\nL'elenco contiene, in verit\u00e0, i nominativi di tutti i ministri del turismo dall'istituzione del dicastero nel 1959, da parte del Governo Segni II. Da notare che \u00e8 formalmente soppresso dal 1993. Viene successivamente ricostituito solo come Dipartimento nell'ambito della Presidenza del Consiglio dei ministri nel 2006 dal Governo Prodi II.\nAttivit\u00e0.\nIl 15 luglio 2009 \u00e8 stato presentato il nuovo Portale del turismo italiano Italia.it (ancora in Versione Beta). Italia.it torna on-line il 16 luglio 2009, dopo la presentazione in conferenza stampa che si \u00e8 svolta mercoled\u00ec 15 luglio 2009 alle ore 18.00 a Palazzo Chigi presso la sala dei Galeoni alla presenza del Presidente del Consiglio Silvio Berlusconi, del Ministro del Turismo, Michela Vittoria Brambilla, e del Ministro per la Pubblica Amministrazione e l'Innovazione, Renato Brunetta. Alla conferenza la presentazione del progetto relativo al nuovo Portale del turismo con la descrizione dei temi, delle modalit\u00e0 e dei contenuti."}
{"id": "2366429", "revid": "767487", "url": "https://it.wikipedia.org/wiki?curid=2366429", "title": "Franco Parenti (pianista)", "text": ""}
{"id": "2366436", "revid": "339392", "url": "https://it.wikipedia.org/wiki?curid=2366436", "title": "GP di Berna femminile 2009", "text": ""}
{"id": "2366446", "revid": "344503", "url": "https://it.wikipedia.org/wiki?curid=2366446", "title": "Natasha Lyonne", "text": "Biografia.\nNatasha Lyonne nasce a New York il 4 aprile del 1979, secondogenita dei due figli di Aaron Braunstein, un promotore d'incontri di pugilato, pilota automobilistico e personaggio radiofonico statunitense di origine ebraica, imparentato alla lontana con il fumettista Al Jaffee, e di Ivette Buchinger, una casalinga statunitense nata a Parigi, in Francia, da genitori ungheresi di origine ebraica, entrambi superstiti dell'Olocausto.\nCresce a Great Neck, sull'isola di Long Island (nello stato di New York), fino all'et\u00e0 di 8 anni, quando assieme alla propria famiglia fa \"aliyah\" in Israele, dove rester\u00e0 per pi\u00f9 di un anno e mezzo, sino al divorzio dei genitori. A seguito di ci\u00f2, Natasha e suo fratello maggiore Adam fanno ritorno negli Stati Uniti con la madre, stabilendosi a New York, nell'Upper East Side di Manhattan, dove per\u00f2 fa molta fatica ad integrarsi. Nella Grande Mela, frequenta la \"Rabbi Joseph H. Lookstein Upper School of Ramaz\", una scuola privata ebraica, dalla quale sar\u00e0 poi espulsa per aver spacciato marijuana all'interno dell'istituto. Si trasferir\u00e0 quindi a Miami, in Florida, dove ultima gli studi presso la locale \"Miami Country Day School\".\nResasi indipendente dalla famiglia gi\u00e0 dall'et\u00e0 di 16 anni, s'iscrive, seppur per un breve periodo di tempo, presso l'Universit\u00e0 di New York, dove studia cinema e filosofia. Durante gli anni 2000 l'attrice \u00e8 stata arrestata per aver guidato in stato di ebbrezza e per vari problemi causati ai propri vicini. Nel 2005 \u00e8 stata ricoverata per gravi problemi epatici e per dipendenza da eroina, contrastata poi con l'uso di metadone. Poco tempo dopo \u00e8 stata ricoverata in un'altra clinica specializzata, per superare ogni dipendenza dall'alcol e dalle droghe, uscendone completamente guarita.\nHa recitato in film come \"American Pie\" (1999) e \"American Pie 2\" (2001) nel ruolo di Jessica, la migliore amica di Vicky. Uno dei suoi primi film da protagonista \u00e8 \"L'altra faccia di Beverly Hills\" del 1998. Ha interpretato il ruolo di una teenager lesbica nella commedia \"Gonne al bivio\" insieme a Clea DuVall e anche in \"Kate &amp; Leopold\" al fianco di Meg Ryan e Hugh Jackman. Ha anche partecipato a una puntata della terza stagione di \"Will &amp; Grace\".\nHa inoltre recitato nella commedia diretta da Woody Allen \"Tutti dicono I Love You\" nel ruolo Djuna, un'adolescente che racconta le strane storie amorose della sua famiglia allargata; poi ha ancora recitato in un film per TV di Jane Anderson intitolato \"Women\" (2000) dove interpreta Jeanne. Nel 2012, ha ripreso il suo ruolo di Jessica nel quarto episodio della saga originale di \"American Pie\", chiamato \"\" nel quale si riveler\u00e0 lesbica. A partire dal 2013 ha preso parte alla serie TV \"Orange Is the New Black\" nel ruolo di Nicky Nichols grazie al quale ha guadagnato una candidatura ai Primetime Emmy Awards 2014. \u00c8 co-ideatrice della serie \"Russian Doll\" (2019), nella quale interpreta la protagonista Nadia Vulvokov."}
{"id": "2366447", "revid": "1776051", "url": "https://it.wikipedia.org/wiki?curid=2366447", "title": "Fullblast", "text": "Fullblast \u00e8 il terzo album da solista di Kiko Loureiro, pubblicato dalla Victor Entertainment nel 2009."}
{"id": "2366451", "revid": "916580", "url": "https://it.wikipedia.org/wiki?curid=2366451", "title": "Discoforo", "text": "Il Discoforo \u00e8 una scultura attribuita a Policleto, databile al 460 a.C. circa e oggi noto solo da copie marmoree successive.\nStoria e descrizione.\nIl \"Discoforo\" \u00e8 attribuibile con molta probabilit\u00e0 al periodo giovanile di Policleto. La testa presenta notevoli affinit\u00e0 con quella del \"Doriforo\", dall'ovale del volto al taglio degli occhi, sebbene le ciocche non abbiano ancora la regolarit\u00e0 di quelle del Doriforo, opera della maturit\u00e0."}
{"id": "2366452", "revid": "110157", "url": "https://it.wikipedia.org/wiki?curid=2366452", "title": "Federazione di rugby a 15 dell'Armenia", "text": "La Federazione di rugby a 15 dell'Armenia (; ; ) \u00e8 l'organismo di governo del rugby a 15 in Armenia.\nIstituita nel 2000, dal 2014 non fa pi\u00f9 parte di Rugby Europe che l'ha sospesa a seguito di pesanti accuse di corruzione dei vertici federali e inattivit\u00e0 (meno di 10 squadre di club, un campionato e mancata presentazione di una selezione internazionale); a seguire, anche World Rugby da tale data non riconosce la federazione armena."}
{"id": "2366456", "revid": "28592", "url": "https://it.wikipedia.org/wiki?curid=2366456", "title": "Africa nord-occidentale", "text": ""}
{"id": "2366459", "revid": "116944", "url": "https://it.wikipedia.org/wiki?curid=2366459", "title": "Innocenzo Sabbatini", "text": "Biografia.\nIl primo contatto con l'architettura avviene presso lo zio materno, l'architetto Costantino Costantini, ha la possibilit\u00e0 di consultare libri e soprattutto stampe con soggetti architettonici; di queste prime esperienze serber\u00e0 sempre memoria.\nInterrotti gli studi a 13 anni, muove i primi passi nel mondo del lavoro svolgendo la sua attivit\u00e0 fin da allora nel campo dell'edilizia. La prematura attivit\u00e0 edilizia fa nascere in Sabbatini il desiderio di approfondimenti culturali che coincide con la necessit\u00e0 di un riconoscimento scolastico che tarder\u00e0 a realizzarsi.\nGli esordi.\nIntorno al 1907 I.S. viene assunto dal Comune di Osimo come \u201cassistente edile\u201d e in quella veste ha la possibilit\u00e0 di realizzare i suoi primi progetti \u201cin stile liberty\u201d. Alla fine del 1913 si trasferisce a Roma dove gi\u00e0 si trovava il cugino ingegnere Innocenzo Costantini impiegato come progettista presso l'ancor giovane Istituto per le Case Popolari (ICP). infatti in quegli anni lavora, seppure saltuariamente, come disegnatore e assistente di cantiere presso l'ICP; ma il suo apprendistato si amplia frequentando gli studi di Pio e Marcello Piacentini, di Arnaldo Foschini e del conterraneo Quadrio Pirani.\nD'altra parte Sabbatini approfitta di questi anni per approfondire le proprie conoscenze artistiche frequentando, in maniera non sistematica, vari corsi tra i quali quello di Cesare Bazzani al Museo Artistico Industriale, di Pirani all'Accademia di Belle Arti e la Scuola libera del nudo all'Accademia inglese di via Margutta. Tutto ci\u00f2 porta qualche frutto se, nel 1915, viene premiato al Concorso Gregoriano, indetto dalla Congregazione dei Virtuosi al Pantheon.\nNel 1916 viene arruolato e mandato a Pistoia, prima, e poi a Milano dove ha occasione di mostrare all'architetto Gaetano Moretti alcuni suoi elaborati che lo porteranno ad ottenere l'ambito attestato rilasciato dalla Regia Accademia di Belle Arti di Milano, sul quale \u00e8 scritto: \u201cIn seguito agli esami qui sostenuti e a cui fu ammesso dietro presentazione dei titoli e dopo un esperimento preliminare, \u00e8 stato conferito al Sig. Sabbatini Innocenzo, figlio di Pasquale, nativo di Osimo, il Diploma di Professore di Disegno Architettonico. Milano 6-1-1918\u201d.\nL'impegno all'ICP di Roma.\nAlla fine del 1918 viene assunto nell'Ufficio Progetti dell'Istituto Case Popolari di Roma e come primo incarico gli viene affidata la progettazione del complesso di \"Trionfale II\" per il quale erano gi\u00e0 state redatte le piante da Costantini, capo dell'Ufficio; questi, memore della comune regione d'origine, consiglia al giovane architetto di rifarsi per i prospetti ai modi neo-medievali che Pirani aveva usato per il quartiere San Saba.\nIn questo periodo frequenta l'Associazione Amatori e Cultori di Architettura e contemporaneamente ha contatti con Gustavo Giovannoni per il quale Sabbatini avr\u00e0 una grande stima anche se sar\u00e0 sempre molto critico nei riguardi del \"barocchetto\", da quello patrocinato, ma con il quale d'altronde avr\u00e0 stretti rapporti in occasione dei lavori nell'iniziale intervento alla Garbatella e poi sulla piazza di Montesacro.\nNel 1927 Sabbatini ottiene l'iscrizione all'Albo professionale degli Ingegneri e Architetti di Roma e, nello stesso anno, diviene capo dell'Ufficio Progetti dell'ICP. In quegli anni riceve numerosi consensi per le opere realizzate all'interno dell'ICP e, in occasione del Congresso per le Abitazioni e i Piani Regolatori tenuto a Roma nel 1929, gli viene espresso un plauso particolare per il \u201cbell'edificio dell'Asilo alla Garbatella\u201d e per il \u201cmagnifico esito della visita agli \"Alberghi Suburbani\".\nPer contrasti sopravvenuti all'interno dell'ICP nel 1929 Sabbatini rassegna le dimissioni e nel 1931 abbandona definitivamente l'Istituto. Da questo momento si dedica alla libera professione con studio a Roma.\nLa libera professione.\nDal 1929 l'attivit\u00e0 professionale di Sabbatini si svolge attraverso rapporti con piccoli imprenditori e costruttori romani per i quali elabora diversi progetti che non sono al livello del linguaggio e delle sperimentazioni raggiunte negli anni precedenti. In questo periodo c'\u00e8 una ripresa di contatto con la natia Osimo nella quale trova una committenza privata ma poi anche pubblica di un certo rilievo e nel contempo tenta la strada della partecipazione a concorsi nazionali spesso senza molta fortuna.\nNel 1940, in seguito al primo premio assegnato al suo progetto nel concorso per \u201ctipi di case minime\u201d, riprende i contatti con l'ICP di Roma per il quale realizza in fasi successive il quartiere di via della Bufalotta, in seguito demolito.\nIl dopoguerra.\nPur continuando a mantenere lo studio professionale a Roma, l'attivit\u00e0 di Sabbatin dal 1945 si svolge prevalentemente a Osimo e nelle Marche alla ricerca di un'affermazione professionale che in effetti si realizza soprattutto con committenze ecclesiastiche per le quali riemerge quel linguaggio espressionista in forma di elevazione e copertura delle chiese \u201ccome le squame di una pigna\u201d. Dal 1955 Sabbatini \u00e8 affiancato dal figlio architetto in importanti opere a Osimo come case d'abitazione e l'Istituto S. Carlo, nonch\u00e9 il Piano Regolatore Generale.\nA seguito di un malore, Innocenzo Sabbatini viene ricoverato all'ospedale di Osimo, dove muore nel 1983 ed \u00e8 sepolto in una tomba da lui stesso realizzata precedentemente per la sepoltura della moglie.\nIl riconoscimento critico.\nNel 1971 con la pubblicazione del libro di Accasto, Fraticelli e Nicolini ha inizio l'interesse per l'opera dell'ICP di Roma e di Sabbatini caduto nell'oblio; dopo un primo saggio monografico sulla rivista \u201cCapitolium\u201d, Bruno Regni e Marina Sennato intensificano le ricerche su Sabbatini fino alla realizzazione, prima, di una mostra alla galleria A.A.M di Roma sulle opere fino al 1940, quindi nel 1982 a Osimo nel prestigioso Palazzo Campana con una mostra su tutta l'opera architettonica di Sabbatini e nell'occasione viene pubblicato il libro \u201cInnocenzo Sabbatini. Architetture tra tradizione e rinnovamento\u201d. Da quel momento singoli studiosi e cattedre universitarie approfondiranno gli studi su Sabbatini e sul ruolo all'interno del Novecento in architettura e della \u201cScuola romana\u201d, da un'altra parte si \u00e8 intensificato un particolare interesse per alcune opere come gli \"Alberghi suburbani\" (da parte dell'Osservatorio sul Moderno a Roma) e il Cinema-teatro Palladium (da parte della Terza Universit\u00e0).\nCronologia delle opere pi\u00f9 rilevanti di Innocenzo Sabbatini.\nSi tralasciano i primi timidi passi nel mondo dell'architettura delle modeste realizzazioni a Osimo di cui l'unica testimonianza \u00e8 stata la fonte orale di Sabbatini, mentre il primo \u201cdocumento\u201d \u00e8 la partecipazione ad un progetto con lo zio Costantini:"}
{"id": "2366461", "revid": "349863", "url": "https://it.wikipedia.org/wiki?curid=2366461", "title": "Trilogia della spada di ghiaccio", "text": ""}
{"id": "2366469", "revid": "436907", "url": "https://it.wikipedia.org/wiki?curid=2366469", "title": "Narcotic (Liquido)", "text": "Narcotic \u00e8 un singolo del gruppo musicale tedesco Liquido, pubblicato il 31 agosto 1998 come primo estratto dal primo album in studio \"Liquido\"."}
{"id": "2366470", "revid": "729019", "url": "https://it.wikipedia.org/wiki?curid=2366470", "title": "Mediastino posteriore", "text": "Il mediastino posteriore \u00e8 un compartimento anatomico del torace delimitato posteriormente dalle vertebre toraciche e anteriormente dalle superficie del pericardio parietale che riveste la base del cuore.\nLimiti anatomici.\nIl limite \"posteriore\" \u00e8 ben rappresentato, essendo costituito dalla superficie interna delle vertebre toraciche, dalla quinta alla dodicesima. \"Inferiormente\", il limite \u00e8 posto dalla superficie toracica del centro frenico del diaframma. \"Lateralmente\" confina con la superficie posteriore delle pleure mediastiniche. Il limite \"superiore\" \u00e8 posto da un piano orizzontale passante attraverso l'angolo di Louis (articolazione tra il manubrio e il corpo dello sterno) e la quarta vertebra toracica.\nOrgani del mediastino posteriore.\nNel mediastino posteriore risiedono strutture arteriose, venose, nervose, linfatiche e l'esofago. Le strutture arterioriose sono rappresentante dal tratto toracico dell'aorta discendente, dalle radici delle arterie intercostali posteriori e dalle arterie esofagee medie; la vena azygos, la vena emiazygos, la vena emiazygos accessoria e le vene esofagee medie sono le principali strutture venose. Nella superficie esofagea anteriore decorre il nervo vago di sinistra, in quella posteriore decorre il nervo vago di destra; altre importanti strutture nervose sono i gangli del sistema simpatico toracico e nervi splancnici. Il dotto toracico, alcuni linfonodi e una trama di vasi linfatici costituiscono le strutture linfatiche del mediastino posteriore. Un'intricata trabecolatura connettivale frammista a tessuto adiposo costituisce il sostegno degli organi del mediastino posteriore. L'esofago inoltre assume rapporti con la trachea superiormente, mentre in basso \u00e8 in rapporto con l'atrio sinistro del cuore.\nPatologia.\nCome per gli altri compartimenti mediastinici, il mediastino posteriore pu\u00f2 essere interessato dalla diffusione di tutti i processi patologici che interessano i numerosi organi contenuti. Processi infiammatori tipici sono le mediastiniti, che possono derivare da pleuriti e pericarditi o da ascessi e flemmoni del distretto cervicale. Tumori e cisti del mediastino posteriore sono soprattutto di derivazione nervosa e comprendono il neurilemmoma, lo schwannoma, il neurofibroma, il ganglioneuroma, il ganglioneuroblastoma, lo schwannosarcoma, il paraganglioma e il feocromocitoma. Tuttavia sono possibili anche il linfoma, le cisti enterogene, il fibrosarcoma e i carcinoidi."}
{"id": "2366475", "revid": "28592", "url": "https://it.wikipedia.org/wiki?curid=2366475", "title": "Vescovo di Algeri", "text": ""}
{"id": "2366476", "revid": "204391", "url": "https://it.wikipedia.org/wiki?curid=2366476", "title": "Anafilotossina", "text": ""}
{"id": "2366477", "revid": "729019", "url": "https://it.wikipedia.org/wiki?curid=2366477", "title": "Stazione di Aversa Centro", "text": "La stazione di Aversa Centro \u00e8 una stazione della linea metropolitana regionale Napoli-Giugliano-Aversa (detta anche linea Arcobaleno) gestita dall'Ente Autonomo Volturno, della quale \u00e8 il capolinea provvisorio.\nLa fermata, inaugurata il 24 aprile 2009, \u00e8 posta poco distante dalla stazione di Aversa RFI. Il colore che la contraddistingue \u00e8 il giallo.\nIn futuro la linea verr\u00e0 prolungata fino a Santa Maria Capua Vetere.\nServizi.\nLa stazione dispone di:"}
{"id": "2366479", "revid": "339392", "url": "https://it.wikipedia.org/wiki?curid=2366479", "title": "Alessandro Peretti di Montalto", "text": ""}
{"id": "2366480", "revid": "767487", "url": "https://it.wikipedia.org/wiki?curid=2366480", "title": "Pic Bayle", "text": "Il Pic Bayle (3.465 ) \u00e8 la montagna pi\u00f9 alta della Catena Grandes Rousses nelle Alpi del Delfinato. Si trova nel dipartimento francese dell'Is\u00e8re.\nOspita sul suo versante ovest il \"ghiacciaio di Quirlies\". Si pu\u00f2 salire sulla vetta partendo dal \"lago Besson\"."}
{"id": "2366482", "revid": "124123", "url": "https://it.wikipedia.org/wiki?curid=2366482", "title": "Sulpicio Apollinare", "text": "Biografia.\nFu maestro di Aulo Gellio, che lo cita nelle \"Noctes Atticae\" e di Elvio Pertinace, il quale, prima di essere acclamato imperatore nel 192 in seguito alla morte di Commodo, fu lui stesso un grammatico. \nOpere.\nSappiamo che comp\u00ec studi significativi sulla metrica di Virgilio, del quale apprezz\u00f2 soprattutto l\"'Eneide\", e delle commedie di Terenzio e Plauto. Dalle citazioni di Gellio, comunque, appare soprattutto come un linguista e grammatico, pi\u00f9 che editore e filologo.\nIn questo senso, ci restano le \"periochae\" (riassunti) in versi delle commedie di Terenzio ; un epigramma in 3 distici elegiaci sulla conservazione della \"Eneide\", citato da Elio Donato nella sua \"Vita di Virgilio\"; gli \"argumenta\" (riassunti) dei singoli libri, per un totale di 78 versi divisi in sestine esametriche : tuttavia, \u00abper la loro grossolanit\u00e0 e i loro errori d'interpretazione, non possono risalire al medesimo esimio grammatico, che ha scritto i gustosi \"argumenta\" delle commedie terenziane\u00bb."}
{"id": "2366485", "revid": "767487", "url": "https://it.wikipedia.org/wiki?curid=2366485", "title": "Diego Grillo", "text": ""}
{"id": "2366487", "revid": "585241", "url": "https://it.wikipedia.org/wiki?curid=2366487", "title": "Calcitriolo", "text": "Il calcitriolo (Denominazione comune internazionale) o 1,25-diidrossicolecalciferolo (abbreviato in 1,25-(OH)2D3 oppure in 1,25(OH)2D) \u00e8 la forma attiva della vitamina D3 nell'organismo umano.\nLa funzione del calcitriolo \u00e8 quella di favorire l'assorbimento del calcio e del fosfato dall'apparato gastrointestinale e dai reni inibendo, nel contempo, il rilascio di calcitonina.\nLa sintesi del 1,25 diidrossicolecalciferolo parte dal 7 deidrocolesterolo cutaneo trasformato, per azione dei raggi solari, in colecalciferolo, successivamente idrossilato in posizione 25 a livello epatico e in posizione 1 a livello renale. Nel rene \u00e8 possibile l'idrossilazione in posizione 24 producendo una forma di ormone non attivo. \nIl calcitriolo \u00e8 sintetizzato a livello renale dal calcidiolo (il 25-idrossicolecalciferolo) per azione dell'enzima (esattamente un citocromo P450) 25-idrossivitamin D3 1-alfa-idrossilasi.\nLa produzione di calcitriolo \u00e8 stimolata dalla diminuzione dei livelli sierici di calcio e fosfato e dall'incremento del paratormone o dai livelli di prolattina.\nIl calcitriolo viene comunemente utilizzato come terapia farmacologica in casi di ipocalcemia e osteoporosi.\nSecrezione e regolazione.\nIl principale punto regolativo \u00e8 l'enzima 1-alfa-idrossilasi che attiva definitivamente la vitamina D3. Questo enzima e con esso l'intera via biosintetica \u00e8 regolato:\nCome gli altri ormoni liposolubili il calcitriolo non viene accumulato nelle cellule in vescicole secretorie, ma viene rilasciato in circolo via via che viene sintetizzato"}
{"id": "2366488", "revid": "44939", "url": "https://it.wikipedia.org/wiki?curid=2366488", "title": "Francesco Lana", "text": ""}
{"id": "2366489", "revid": "775372", "url": "https://it.wikipedia.org/wiki?curid=2366489", "title": "Veoh", "text": "Veoh \u00e8 una societ\u00e0 con sede a San Diego fondata da Dmitry Shapiro che offre un servizio di tv via internet permettendo agli utenti di trovare e vedere video di grandi case cinematografiche, produzioni indipendenti e materiale creato dagli utenti.\nLa societ\u00e0 \u00e8 stata portata alla ribalta dopo che Michael Eisner (ex Disney) si \u00e8 unito a loro.\nNell'aprile 2006 fu uno dei maggiori investitori in Veoh e ha riconfermato il suo status nell'agosto 2007 finanziandola con 25 milioni di dollari.\nVeoh ha reso il suo servizio non disponibile in questi mercati: Africa, Asia, America Centrale e meridionale e l'Europa dell'est nel maggio 2008.\nVeoh, secondo il sito ufficiale \u00e8 sotto licenza freeware.\nTecnologia.\nVeoh usa sia la tecnologia peer-to-peer (per la sua applicazione come lettore multimediale) e Adobe Flash per il video in diretta (streaming) per il suo sito.\nVeoh dichiara che l'uso del p2p nel lettore multimediale abilita la distribuzione di file video di lunga durata a costi pi\u00f9 bassi.\nCi\u00f2 significa che i costi dell'ampiezza di banda non crescono in diretta proporzione col numero di utenti.\nVeoh usa anche LAMP e Java."}
{"id": "2366490", "revid": "4175", "url": "https://it.wikipedia.org/wiki?curid=2366490", "title": "Federazione di rugby a 15 dell'Azerbaigian", "text": "Azerbaijan Rugby Federation () \u00e8 l'organismo di governo del rugby a 15 in Azerbaigian.\nFondata nel 2004, \u00e8 tra le pi\u00f9 giovani federazioni rugbsitiche al mondo e una delle pi\u00f9 recenti tra quelle nate in seno al gruppo delle ex repubbliche dell'Unione Sovietica.\nAssociata a World Rugby fin dalla nascita, fece parte della confederazione europea fino all'ottobre 2021; da tale data \u00e8 membro associato di Asia Rugby.\nIl suo presidente \u00e8 El\u015f\u0259n Abbasov.\nStoria.\nIl rugby era presente in Azerbaigian fin dagli anni trenta, quando all'epoca il Paese era una repubblica dell'Unione Sovietica; per lungo tempo dopo la seconda guerra mondiale, tuttavia, non si parl\u00f2 pi\u00f9 di rugby nella regione e solo all'inizio degli anni settanta si riform\u00f2 un movimento che coagul\u00f2 club e giocatori su cui si bas\u00f2 anche una rappresentativa della Repubblica che oper\u00f2 a livello nazionale nelle competizioni intersovietiche.\nLa citt\u00e0 di Baku, capitale della repubblica, divenne sede anche di importanti tornei che vedevano la presenza di squadre provenienti dalle zone dell'URSS dove il rugby era pi\u00f9 praticato (Krasnojarsk, Novosibirsk, la Georgia, etc).\nDopo lo scioglimento dell'Unione Sovietica avvenuto nel 1991 non si parl\u00f2 pi\u00f9 di rugby nel nuovo Azerbaigian indipendente finch\u00e9 un gruppo di impiegati di compagnie straniere nel Paese avvi\u00f2 nuovi giovani alla disciplina: dal 1999 iniziarono le sedute d'allenamento intorno alle quali si form\u00f2 un nucleo di circa 50 giocatori di interesse nazionale, e nel 2001 nacque il primo club a Baku, per lungo tempo l'unico rappresentante del rugby azero all'estero, che disput\u00f2 amichevoli in Georgia; la necessit\u00e0 di creare una rappresentativa nazionale era ormai diventata impellente, anche perch\u00e9 erano nati altri club e nel 2003 aveva preso il via un campionato nazionale; nel 2004 nacque infine la federazione rugbistica, premessa indispensabile per la rappresentativit\u00e0 internazionale, che ricevette quasi subito l'accoglienza da parte dell'IRB (oggi World Rugby) e della FIRA - AER (oggi Rugby Europe); per effetto di ci\u00f2 la sua rappresentativa fu ammessa a disputare due amichevoli con la e a seguire fu iscritta al campionato europeo.\nDal 2016 la federazione ha deciso di non partecipare con la propria rappresentativa a XV al campionato europeo al fine di perseguire l'obiettivo di qualificazione olimpica con quella a sette; inoltre, dall'ottobre 2021, l'organismo non fa pi\u00f9 parte di Rugby Europe ma di Asia Rugby, al pari di altre repubbliche ex sovietiche (, e ) i cui Paesi appartengono geograficamente all'Asia."}
{"id": "2366495", "revid": "1613185", "url": "https://it.wikipedia.org/wiki?curid=2366495", "title": "Efebo Westmacott", "text": "L'Efebo Westmacott \u00e8 una copia della scultura di Policleto \"Cinisco di Mantinea\", databile al 450 a.C. circa e nota solo da copie successive, tra cui la migliore, che d\u00e0 anche il nome al tipo, \u00e8 nel British Museum di Londra.\nStoria e descrizione.\nRappresenta la statua di un giovane con la struttura del corpo certamente policletea. Ma all'artista argivo pu\u00f2 essere riferito anche l'ovale del viso e i tipici capelli appiattiti a calotta. La gamba portante \u00e8 la sinistra, caso unico tra le sculture di Policleto. La gamba destra \u00e8 invece flessa e portata indietro. Anche la testa \u00e8 reclinata dal lato destro, mentre il braccio sinistro \u00e8 a riposo. Il ritmo chiastico \u00e8 quindi invertito rispetto a quello del Doriforo. Si tratta comunque di un'opera che non sembra pensabile prima del Doriforo. L'ipotesi pi\u00f9 accreditata propone di vedere nell'Efebo un vincitore di una gara ginnica che si incorona. Tracce di una corona in metallo sarebbero infatti ancora visibili in una copia della testa conservata a Londra. Non mancano per\u00f2 altre ipotesi: la mano destra poteva tenere uno strigile o una benda sciolta.\n\u00c8 stato tra l'altro proposto di riconoscere nell'Efebo il giovane Kyn\u00ecskos, vincitore a Olimpia di una gara di pugilato. Per quanto riguarda la datazione va tenuto presente che, probabilmente, gli autori del fregio del Partenone (databile tra il 445 e il 438) si ispirarono proprio a questa scultura, certamente famosa nell'antichit\u00e0."}
{"id": "2366498", "revid": "599013", "url": "https://it.wikipedia.org/wiki?curid=2366498", "title": "Steffen Hofmann", "text": "Possiede anche il passaporto austriaco.\nCaratteristiche tecniche.\nCentrocampista dalle spiccate doti offensive, viene solitamente schierato nel ruolo di trequartista. \u00c8 un giocatore molto amato dai tifosi.\nCarriera.\nClub.\nDa giovanissimo, gioc\u00f2 nel club della sua citt\u00e0, W\u00fcrzburg. Poi si trasfer\u00ec nelle giovanili del Bayern Monaco, nel 1996. Dopo un buon periodo nelle squadra giovanile gli venne data l'opportunit\u00e0 di giocare nella seconda squadra del Bayern, il Bayern Monaco II. Dopo aver segnato 12 gol in 36 presenze in seconda squadra, riusc\u00ec a debuttare in prima squadra contro il Colonia, il 27 ottobre 2001 entrando al posto di Claudio Pizarro al 90' minuto. Questa rimase l'unica presenza di Hofmann in prima squadra. Nel 2002, non trovando spazio nel Bayern, si trasfer\u00ec in Austria, nel Rapid Vienna. Qui divenne rapidamente il calciatore preferito dai tifosi. Ha formato la miglior coppia di centrocampisti del campionato austriaco insieme ad Andreas Ivanschitz. Contribu\u00ec profondamente a portare il Rapid Vienna al suo 31\u00ba campionato nel 2005 e alla fase a gironi della UEFA Champions League 2005-2006.\nDopo il trasferimento di Ivanschitz al Panathinaikos e il fallimento del Rapid Vienna in Champions League, Hofmann decise di ritentare l'esperienza tedesca e nel gennaio 2006 si trasfer\u00ec al ma trascorse qui solo un'infelice met\u00e0 stagione.\nNell'estate 2006 ritorn\u00f2 al Rapid Vienna. Si infortun\u00f2 all'inizio della stagione 2006-2007, ma subito dopo il suo ritorno, avvenuto in ottobre, torn\u00f2 ad essere il giocatore chiave del Rapid. Nella stagione 2007-2008 non salt\u00f2 nemmeno una partita, segnando 10 gol in 36 presenze, tra cui uno nel 7-0 rifilato al Salisburgo. Nel 2008 gli viene assegnata la fascia di capitano. Nella stagione 2008-2009 ha collezionato 34 gettoni e 12 reti.\nNazionale.\nNel 2005 la Federazione austriaca tent\u00f2 di far giocare Hofmann per la Nazionale austriaca. La FIFA per\u00f2, non acconsent\u00ec, poich\u00e9 il giocatore aveva gi\u00e0 giocato nella Nazionale tedesca a livello giovanile (Under-16, 17 e 18)."}
{"id": "2366501", "revid": "11959", "url": "https://it.wikipedia.org/wiki?curid=2366501", "title": "Rohilkhand", "text": "Il Rohilkhand (Hindi: \u0930\u0941\u0939\u0947\u0932\u0916\u0923\u094d\u0921, Urdu: \u0631\u0648\u06c1\u06cc\u0644 \u06a9\u06be\u0646\u0688) \u00e8 una regione nord-occidentale dello Stato indiano dell'Uttar Pradesh.\nIl Rohilkhand giace al di sopra della pianura alluvionale del Gange e copre un'area di circa 25.000\u00a0km\u00b2 \n\u00c8 circondata a sud dal fiume Gange, ad ovest dall'Uttarakhand, dal Nepal a nord, e dalla regione dell'Awadh a est.\nLa regione \u00e8 cos\u00ec chiamata per le genti R\u014dh\u012bll\u0101, che sono conosciute come \" Madhyadesh\" nel poema epico sanscrito del \"Mah\u0101bh\u0101rata\"."}
{"id": "2366503", "revid": "729019", "url": "https://it.wikipedia.org/wiki?curid=2366503", "title": "Adriano Magi-Braschi", "text": "Per un breve periodo (ante 1967) lavor\u00f2 nel Sifar, il suo nome \u00e8 apparso in molte ricostruzioni dei fatti che caratterizzarono la \"strategia della tensione\".\nDiscendente dall'omonima nobile famiglia napoletana, ha dedicato la vita alla carriera militare.\nLa carriera militare.\nLa seconda guerra mondiale.\nDurante la seconda guerra mondiale ha combattuto in Russia.\nIl 24 agosto 1942 partecip\u00f2 alla carica di Isbuscenskij in qualit\u00e0 di tenente di complemento di artiglieria, sottocomandante di batteria delle Voloire, accanto al Savoia Cavalleria, meritandosi la Medaglia d'Argento al Valor Militare, la promozione a capitano per meriti di guerra ed il passaggio in SPE (Servizio permanente effettivo) nel Reggimento di artiglieria a cavallo Voloire.\nIl dopoguerra.\nPromosso maggiore, pass\u00f2 al Sifar come collaboratore del futuro generale De Lorenzo, specializzandosi poi nel settore della \"guerriglia\" e \"controguerriglia\" psicologica con un breve periodo di studio in Vietnam.\nSuccessivamente, con il grado di colonnello comandante, nel giugno del 1968 divenne Comandante del Secondo Reparto Corsi della Scuola di Artiglieria di Bracciano (Artiglieria Semovente). Nel 1970-71 era Comandante del Reggimento di Artiglieria a cavallo (Voloire) presso la caserma Santa Barbara di Milano\nDopo tale esperienza di comando, durata pochi anni, viene nominato addetto militare presso l'Ambasciata d'Italia a Nuova Delhi, in India, dove era ambasciatore l'eroe di guerra Amedeo Guillet (detto il Comandante Diavolo) e dove conclude la sua carriera militare col grado di generale di corpo d'armata.\nLa specializzazione scientifica.\nLaureatosi in Germania in Psicologia sociale, si \u00e8 poi specializzato in Francia nell'analisi dell'opinione pubblica. Per questo \u00e8 considerato uno dei pionieri della \"demodoxalogia\" , materia che negli anni sessanta venne chiamato ad insegnare da Federico Augusto Perini-Bembo nell'universit\u00e0 statale di Perugia.\nAdriano Magi-Braschi ha maturato nel tempo l'esperienza e la conoscenza delle tecniche legate alle cosiddette Open Sources Intelligence, cio\u00e8 alla capacit\u00e0 di assumere dati ed informazioni specialistiche da fonti \"aperte\" come giornali, TV, mass media in genere o notizie di basso profilo indicative di specificit\u00e0 pi\u00f9 complesse.\n\u00c8 deceduto il 22 maggio 1995 a Bracciano (Roma) nel suo casale alle Coste, dopo una lunga malattia, col grado di generale di corpo d'armata.\nIl ruolo nella strategia della tensione.\nIl nome di Magi-Braschi \u00e8 stato accostato ai servizi segreti (in cui oper\u00f2 ai tempi del gen. De Lorenzo) e alle successive deviazioni.\nEgli fu tra i partecipanti ad un convegno, tenutosi all'Hotel Parco dei Principi di Roma dal 3 al 5 maggio 1965 e organizzato dall'Istituto di storia militare \"Alberto Pollio\" durante il quale si discusse anche di Nuclei per la Difesa dello Stato, connessi agli accordi NATO derivanti dai \"patti di Yalta\" alla fine della II G.M. Durante tale convegno egli avrebbe esposto talune teorie strategiche che ipotizzavano la partecipazione attiva dei civili, unitamente ai militari, nelle eventuali future guerre \"non ortodosse\"..\nLa creazione dei Nuclei per la Difesa dello Stato \u00e8 la realizzazione di un obiettivo del convegno. Il generale Aloia dar\u00e0 l\u2019avvio alla loro costituzione e un suo fedele, il colonnello Adriano Magi Braschi, ne curer\u00e0 l\u2019attuazione. Magi Braschi, a lungo distaccato presso il Sifar, appartiene alla cellula veneta di Ordine Nuovo e inserisce gli ordinovisti nel corpo misto di civili e militari dei Nuclei di difesa dello Stato. Sull\u2019attuazione della nuova struttura giunge \"l\u2019appoggio esplicito dei vertici militari americani\"."}
{"id": "2366504", "revid": "767487", "url": "https://it.wikipedia.org/wiki?curid=2366504", "title": "Midway Arcade Treasures 3", "text": " Midway Arcade Treasures 3 \u00e8 una raccolta di arcade.\nGiochi.\nA differenza dei suoi predecessori, \"Midway Arcade Treasures 3\" raccoglie solo giochi di corsa, salvo ove diversamente specificato. Essi comprendono: \nInoltre, mentre la maggior parte dei giochi in questa raccolta sono emulazioni o ricreazioni delle versioni arcade, \"Hydro Thunder Rush\" e \"San Francisco Rush 2049\" sono basati sulle versioni della console Sega Dreamcast.\nSuper Off Road/Track Pack \u00e8 l'unico gioco in questa raccolta, e in tutta la trilogia, che non \u00e8 stato sviluppato da Williams, Midway o Atari Games. Invece \u00e8 stato sviluppato e pubblicato da The Leland Corporation.\nVersioni per PlayStation 2 e Xbox.\nLe versioni per PlayStation 2 e Xbox soffrono di alcuni piccoli e grandi difetti di emulazione in alcuni giochi. In San Francisco Rush 2049, la versione PS2 ha un paio di problemi con il suono dei motori e la versione Xbox pu\u00f2 talvolta danneggiare il sistema salvando. La versione PS2 ha anche questioni framerate quando due o pi\u00f9 giocatori giocano a San Francisco Rush 2049, riducendo il framerate di 60 fotogrammi al secondo a 30 fotogrammi al secondo e ancora pi\u00f9 bassa quando ci giocano tre o quattro giocatori."}
{"id": "2366505", "revid": "38275", "url": "https://it.wikipedia.org/wiki?curid=2366505", "title": "Cacciacarro", "text": ""}
{"id": "2366507", "revid": "124920448", "url": "https://it.wikipedia.org/wiki?curid=2366507", "title": "Gran Premio del Messico 1991", "text": "Il Gran Premio del Messico 1991 \u00e8 stato un Gran Premio di Formula 1 disputato il 16 giugno 1991 sull'Autodromo Hermanos Rodr\u00edguez di Citt\u00e0 del Messico. La gara \u00e8 stata vinta da Riccardo Patrese su Williams.\nQualifiche.\nDurante la sessione di qualifiche del venerd\u00ec Senna ha un violento incidente nella veloce ultima curva, la Peraltada, uscendone illeso. Patrese conquista la seconda pole position consecutiva davanti al compagno di squadra Mansell, Senna, Alesi, Berger, Piquet, Prost, Modena, Moreno e al sorprendente Grouillard, decimo dopo non essere mai riuscito a prequalificarsi nelle prime cinque gare della stagione.\nGara.\nAl via Patrese scatta male, scivolando in quarta posizione alle spalle di Mansell, Alesi e Senna, il quale si sbarazza immediatamente del francese della Ferrari. Nel frattempo la gara di Berger termina al quinto giro per la rottura del motore; Martini scivola sull'olio perso dalla vettura dell'austriaco, uscendo di pista e ritirandosi anch'egli.\nDopo aver sopravanzato Alesi, Patrese completa la sua rimonta superando anche Senna alla prima curva ed infilando anche il suo compagno di squadra Mansell al 15\u00ba passaggio; l'inglese perde immediatamente terreno perch\u00e9 rallentato da problemi di surriscaldamento. Una tornata pi\u00f9 tardi Prost \u00e8 costretto al ritiro per problemi all'alternatore, mentre l'altro ferrarista Alesi si ritira al 42\u00ba passaggio per problemi alla frizione.\nPatrese continua a condurre la gara fino alla fine, mantenendo un ritmo inavvicinabile per tutti e tagliando il traguardo davanti a Mansell, Senna, De Cesaris, Moreno (rallentato da un pit stop problematico) e Bernard, ultimo dei piloti a punti. De Cesaris, che aveva tagliato il traguardo spingendo per qualche metro a piedi la sua vettura, poich\u00e9 rimasto senza benzina, viene squalificato, ma sar\u00e0 successivamente reinserito in classifica. Per la Williams \u00e8 la prima doppietta dal Gran Premio del Canada 1989."}
{"id": "2366520", "revid": "120784161", "url": "https://it.wikipedia.org/wiki?curid=2366520", "title": "Grand Armet", "text": "Il Grand Armet (2.792 ) \u00e8 una montagna del Massiccio del Taillefer nelle Alpi del Delfinato. Si trova nel dipartimento francese dell'Is\u00e8re."}
{"id": "2366524", "revid": "1318658", "url": "https://it.wikipedia.org/wiki?curid=2366524", "title": "Jen\u0151 Hubay", "text": "Biografia.\nLa sua famiglia ha origini tedesche, difatti il suo nome originale \u00e8 \"Huber\".\nSuo padre, K\u00e1roly Huber, era direttore d'orchestra e direttore del teatro nazionale di Budapest al momento della nascita di Jen\u00f6, ed insegn\u00f2 all'Accademia di musica; sua madre, Severia Lujza, aveva origini italiane. \nAll'et\u00e0 di cinque anni ha ricevuto il suo primo violino, e suo padre \u00e8 stato il suo primo maestro. Due sono stati gli eventi pi\u00f9 importanti della sua infanzia: il primo \u00e8 stato il concerto di Franz Liszt il 15 agosto 1865; il secondo la direzione del padre dell'opera di Richard Wagner \"Lohengrint\" avvenuta il 1\u00ba dicembre 1866 al Teatro Nazionale di Budpest. Dopo questi eventi Hubay ha deciso di dedicarsi alla musica. \nDopo gli insegnamenti del padre, all'et\u00e0 di tredici anni studi\u00f2 musica sotto la guida di J\u00f3zsef Joachim a Berlino.\nIl suo debutto concertistico pubblico avvenne all'et\u00e0 di undici anni.\nNella primavera del 1876 termin\u00f2 gli studi e torn\u00f2 in Ungheria. Qui strinse amicizia con Franz Liszt e suon\u00f2 con lui in numerosi concerti.\nNel maggio 1878 si trasfer\u00ec su consiglio di Franz Liszt a Parigi, dove ebbe un buon successo come violinista. Negli anni successivi intraprese tourn\u00e9e di successo in Francia, Inghilterra, Belgio, Paesi Bassi e Ungheria. \nAcquist\u00f2 uno Stradivari del 1746, che suon\u00f2 nelle sue esibizioni da quel momento in poi.\nNel 1894 spos\u00f2 la contessa R\u00f3za Cebrian e il 1907 fu nominato cavaliere. Fu invitato da re, capi di Stato, artisti e dirigenti ecclesiali in tutta Europa. \n\u00c8 stato insegnante di violino al Conservatorio di Bruxelles dal 1882 e al Conservatorio di Budapest dal 1886, istituto del quale divenne direttore nel 1919. Nel 1886 fond\u00f2 il \"Budapest Quartet\", con il quale suon\u00f2 in particolar modo opere di Brahms. Tra i suoi studenti annoveriamo: Bram Eldering, Gy\u00f6rgy Garay, Stefi Geyer, Jelly d\u2019Ar\u00e1nyi, Franz von Vecsey, Tibor Varga, Joseph Szigeti, Emil Telm\u00e1nyi, Eddy Brown, Eugene Ormandy, Janos Istvan Koncz Partos, Erna Rubinstein, Zolt\u00e1n Sz\u00e9kely, Ede Zathureczky, Andr\u00e9 Gertler, Wanda Luzzato, Barnaba von G\u00e9czy, Edith Lorand e Paul Godwin.\nAl Teatro dell'Opera di Stato ungherese nel 1886 esegu\u00ec la prima assoluta del Trio per pianoforte e archi n. 3 (Brahms) con David Popper e lo stesso Brahms e nel 1888 la prima assoluta della Sonata n. 3 per violino e pianoforte (Brahms) con Brahms.\nNel 1918 Hubay dovette andare in esilio temporaneamente. Al suo ritorno nel 1919 ha organizzato nella sua \"stanza bianca della musica\" importanti concerti pomeridiani, a cui parteciparono celebrit\u00e0 contemporanee. La maggior parte di questi concerti sono stati trasmessi alla radio. \nDal 1919 al 1934 diresse l'Accademia di musica. \nTra le sue opere principali, sono da annoverare sinfonie, concerti per violino e orchestra, sonate per violino e pianoforte, le opere \"Alienor\", \"Der Geigenmacher von Cremona\", \"Der Dorflump\", \"Moosr\u00f6schen\", \"Anna Karenina\"."}
{"id": "2366525", "revid": "1117982", "url": "https://it.wikipedia.org/wiki?curid=2366525", "title": "Favorino", "text": "Biografia.\nEbbe una prima educazione nella Gallia Narbonense (facente oggi parte della Francia meridionale), poi a Roma durante il principato traianeo; completati gli studi, viaggi\u00f2 molto per la Penisola italica, la Grecia e il Vicino Oriente tenendo conferenze alla maniera degli antichi sofisti, ottenendo grande successo grazie alle vaste conoscenze e alla sapiente abilit\u00e0 retorica. Strinse legami di amicizia con Plutarco, forse il pi\u00f9 noto intellettuale dell'epoca (che gli dedic\u00f2 il suo trattato \"De primo frigido\"), Erode Attico, promotore con Adriano della rinascita di Atene e che ne fece il proprio erede, Frontone, e Aulo Gellio, che gli fu particolarmente legato, citandolo pi\u00f9 volte con la deferenza dovuta a un maestro. \nTuttavia, dato il suo carattere polemico, fu confinato dallo stesso Adriano nell'isola di Chio intorno al 130: per compiacere l'imperatore, le statue erette a Favorino ad Atene e Corinto furono abbattute, come egli stesso ebbe a lamentarsi in una sua declamazione conservata.\nDall'esilio, per\u00f2, Favorino pot\u00e9 tornare nel 138, anno dell'ascesa di Antonino Pio. Tornato a Roma, riprese le proprie conferenze attirando intorno a s\u00e9 una nuova cerchia di discepoli e stringendo, probabilmente, rapporti con Frontone, allora giovane retore e nominato maestro degli eredi al trono Marco Aurelio e Lucio Vero, che avrebbe discusso con lui pi\u00f9 volte su vari argomenti: suo grande rivale divenne il pi\u00f9 giovane Polemone di Laodicea, con il quale ebbe diversi diverbi proprio in quest'ultima parte della propria vita\nCome per la data di nascita, anche per quella di morte si possono solo avanzare congetture in mancanza di prove certe\u02d0 si pu\u00f2 pensare che fosse morto tra il 143 e il 160.\nOpere.\nNotizie sulle sue opere ci sono pervenute grazie a frammenti citati da Diogene Laerzio, Aulo Gellio, Flavio Filostrato e dalla \"Suda\". Da queste testimonianze sappiamo che aveva scritto molto:\nOpere erudite erano la \"Pantodape Historia\" (\u03c0\u03b1\u03bd\u03c4\u03bf\u03b4\u03b1\u03c0\u1f74 \u1f31\u03c3\u03c4\u03bf\u03c1\u03af\u03b1, in 24 libri) e gli \"Apomnemoneumata\" (\u1f00\u03c0\u03bf\u03bc\u03bd\u03b7\u03bc\u03bf\u03bd\u03b5\u03cd\u03bc\u03b1\u03c4\u03b1, 5 libri di aneddoti filosofici); erano composizioni miscellanee da cui molto attinsero Gellio e Diogene Laerzio, probabilmente simili alle \"Notti attiche\" di Gellio stesso e alla \"Storia Varia\" di Claudio Eliano.\nAbbiamo frammenti e notizie anche di opere filosofiche: come detto, Favorino si accost\u00f2 da subito alla scuola scettica, componendo i \"Tropi Pirroniani\", in 10 libri, in cui cercava di evidenziare come i metodi di Pirrone fossero utili per i retori e, soprattutto, per gli oratori giudiziari. Favorino, come noto dalle fonti, fu particolarmente ostile allo Stoicismo, avendo maturato, in esilio, un tipo di orientamento filosofico molto vicino allo scetticismo. Altre opere filosofiche registrate dalle fonti antiche, e di cui non abbiamo che i titoli e brevi frammenti, erano \"Su Omero come filosofo\", \"Sull'arte erotica di Socrate\", \"Su Platone\", \"Sul regime dei filosofi\", \"Sulla disposizione accademica\", \"Plutarco o sull'Accademia\", \"Sulla facolt\u00e0 catalettica\", \"Contro Epitteto\", \"Alcibiade\".\nTra le orazioni di Dione Crisostomo, che Favorino elesse a proprio maestro, ci sono pervenute due declamazioni del sofista arelatense, \"Discorso ai Corinzi\" (\u039a\u03bf\u03c1\u03c5\u03bd\u03b8\u03b9\u03b1\u03ba\u03cc\u03c2) e \"Sulla fortuna\" (\u03c0\u03b5\u03c1\u1f76 \u03c4\u03cd\u03c7\u03b7\u03c2). Una terza declamazione, \"Sull'esilio\" (\u03c0\u03b5\u03c1\u1f76 \u03c6\u03c5\u03b3\u1fc6\u03c2), \u00e8 nota in parte da un papiro ritrovato nel 1931; restano frammenti di un \"Encomio di Tersite\", \"Contro i Caldei\", \"Sulla preghiera\", \"Sulla vecchiaia\", \"Su Socrate e la sua arte erotica\", mentre nient'altro che il titolo resta di \"Per i gladiatori\", \"Per i bagni\", \"Contro gli importuni\", \"Sulla fortezza d'animo\".\nTra i vari frammenti, particolarmente esemplificativa delle caratteristiche stilistiche di Favorino \u00e8 una rielaborazione di una conferenza di Favorino sull'allattamento, contro le balie, tramandata da Gellio:\nDa queste declamazioni (come anche dall'esempio citato in parte) si evidenzia come Favorino utilizzasse uno stile sovraccarico ed artificioso, con molte citazioni classiche, pur se nettamente inferiore all'eleganza del suo maestro Dione. Da questo asianesimo \"snervato\", combinato al classicismo \"mascolino\" di origine dionea e che gli attir\u00f2 numerose critiche, oltre al successo, deriverebbero gli epiteti di \u03b1\u03bd\u03b4\u03c1\u03cc\u03b8\u03b7\u03bb\u03c5\u03c2 (androgino) ed \u03b5\u1f50\u03bd\u03bf\u1fe6\u03c7\u03bf\u03c2 (eunuco) con cui fu caratterizzato in alcune fonti.."}
{"id": "2366530", "revid": "767487", "url": "https://it.wikipedia.org/wiki?curid=2366530", "title": "Gialloparma", "text": "Gialloparma \u00e8 un film del 1999, l'ultimo diretto da Alberto Bevilacqua, tratto dal suo omonimo romanzo edito nel 1997 per l'editore Arnoldo Mondadori Editore."}
{"id": "2366533", "revid": "266222", "url": "https://it.wikipedia.org/wiki?curid=2366533", "title": "Favorino di Arelate", "text": ""}
{"id": "2366534", "revid": "1865216", "url": "https://it.wikipedia.org/wiki?curid=2366534", "title": "Heinrich von Herzogenberg", "text": "Biografia.\n\u00c8 stato istruito ed educato dapprima presso una scuola di Gesuiti nella localit\u00e0 Feldkirch, e poi anche a Monaco di Baviera, Dresda e Graz.\nTrasferitosi a Vienna ha iniziato studi articolati di legge, filosofia e scienze politiche presso l'Universit\u00e0 di Vienna.\nHa studiato musica al Conservatorio di Vienna sotto la guida di Felix Otto Dessoff.\nDopo che si era appassionato, inizialmente, della musica di Wagner, e passando, in una seconda fase, attraverso gli studi di J. S. Bach, approd\u00f2 tra i sostenitori di Brahms.\nA Vienna incontr\u00f2 la sua futura moglie, Elisabeth von Stockhausen, figlia dell'ambasciatore di Hannover alla corte. Herzogenberg \u00e8 stato un pianista di grande talento, molto apprezzato da Brahms, che era spesso il primo revisore delle sue opere.\nHa vissuto nella citt\u00e0 di Graz fino al 1872, prima di trasferirsi a Lipsia, dove \u00e8 stato uno dei fondatori, assieme a Philipp Spitta, della \"Bach-Verein\", nel 1874.\nUn decennio dopo, assunse l'incarico di insegnante di composizione all \"Hochschule f\u00fcr Musik\" di Berlino.\nTra le famiglie Herzogenberg e Spitta si svilupp\u00f2 un'amicizia duratura e numerose volte trascorsero le vacanze insieme in Appenzellerland. Nel 1891 Herzogenberg inizi\u00f2 la costruzione di una casa estiva a Heiden con vista sul vicino Lago di Costanza. Prima del completamento della casa, Elisabeth von Herzogenberg mor\u00ec nel 1892, a quarantaquattro anni a causa di una malattia cardiaca di cui soffriva gi\u00e0 da tempo.\nNel 1893 Herzogenberg divenne anche amico del fratello minore del musicologo Spitta, il teologo Friedrich Spitta, che insegn\u00f2 a Strasburgo. Sotto l'impatto della morte improvvisa di Philipp Spitta e della crescente amicizia con suo fratello, Herzogenberg si dedic\u00f2 alla composizione della musica sacra, dopo che i suoi precedenti lavori erano stati incentrati sulla musica da camera, il coro, le canzoni soliste e le sinfonie. Nelle seguenti estati compose i canti liturgici, l'oratorio \"La Nativit\u00e0\", la cantata corale \"Dio \u00e8 presente nei Gentili\".\nUn'intensa malattia reumatica costrinse Herzogenberg a interrompere ripetutamente la sua carriera di insegnante a Berlino, quindi si trasfer\u00ec definitivamente, dopo alcuni soggiorni termali, a Wiesbaden, dove mor\u00ec nel 1900. \nTra le sue opere principali, sono da annoverare Trii per archi, per pianoforte e cello, Sonate per violino e cello; \nSinfonie in do minore e in si bemolle; \"Deutsches Liederspiel\" per cori e pianoforte; \"Der Stern des Liedes\" per coro e orchestra; \n\"Nannas Klage\" per coro e orchestra; Salmi a 4 voci a cappella, per coro doppio e orchestra; \"Requiem\" per cori e orchestra; Messa per cori e orchestra; Romanze, duetti e cori sacri a cappella; il poema sinfonico \"Odisseus\";\n\"Danze\", \"Marce\" e \"Fantasie\"."}
{"id": "2366540", "revid": "793215", "url": "https://it.wikipedia.org/wiki?curid=2366540", "title": "Alessandria del Caucaso", "text": "Alessandria del Caucaso (, ) fu una citt\u00e0 fondata da Alessandro Magno nella Battria meridionale, nei pressi della moderna citt\u00e0 afgana di Bagram. Anche nota come Kapisa nel Medioevo, la citt\u00e0 occupava un importante incrocio di vie di comunicazione alle pendici meridionali dell'Hindu Kush, nel paese dei Paropamisadae.\nIl nome \u00e8 spiegato dal fatto che gli antichi Greci chiamavano il \"Caucaso\" (\u039a\u03b1\u03cd\u03ba\u03b1\u03c3\u03bf\u03c2) tutte le catene montuose che si estendevano lungo e tra il Mar Nero, il Caspio e l'Aral dall'est Ponto al Pamir (ancora nel XIX secolo il Kopet Dag era chiamato Caucaso turkmeno e l'Hindu Kush Caucaso afgano). .\nStoria.\nDopo che Ciro il Grande la distrusse nel 500 a.C. durante una campagna nella regione contro i nomadi e suo figlio Dario I la ricostru\u00ec, la citt\u00e0 fu rifondata nel marzo del 329 a.C. da Alessandro Magno. Questi la popol\u00f2 di 7000 macedoni, 3000 mercenari e migliaia di nativi, oppure con 7000 nativi, 3000 ausiliari di campo e alcuni mercenari greci. La nuova citt\u00e0 era costruita sul modello delle citt\u00e0 greche, secondo lo schema ippodameo che prevedeva tre assi longitudinali, orientati in direzione est-ovest, intersecati da assi perpendicolari, orientati in direzione nord-sud: l'intersezione di questi assi veniva a formare isolati rettangolari. Le fortificazioni erano rinforzate da torri agli angoli formati dalle mura.\nCon lo sviluppo dell'impero Maurya, il fondatore dell'impero Chandragupta Maurya si scontr\u00f2 con le forze macedoni di Seleuco I nel 305 a.C. Al termine del breve conflitto, Gandh\u0101ra, Arachosiae e la regione a sud di Bagram (l'estremo sud-est dell'odierno Afghanistan) caddero sotto il controllo dei Maurya. Durante i 120 anni di dominio Mauria, a Bagram e nal sud dell'Afganistan venne introdotto il Buddhismo, che divenne una delle maggiori religioni della regione con lo Zoroastrismo e le locali religioni intinte di paganesimo. In questo periodo la citt\u00e0 ebbe infatti una fiorente comunit\u00e0 buddista; durante il regno di Menandro I, il monaco buddista greco Mahadharmaraksita lasci\u00f2 \"Alasandra\" (probabilmente Alessandria) con 30000 monaci per recarsi all'inaugurazione della grande stupa di Anur\u0101dhapura, in Sri Lanka.\nDurante il Regno indo-greco Alessandria fu utilizzata come capitale da alcuni sovrani; Eucratide I (170-145 a.C.) coni\u00f2 alcune monete in cui era raffigurato Zeus, indicato come \"divinit\u00e0 di Kapisa\".\nIn seguito, Alessandria divenne parte della capitale dell'impero Kusana, durante il I secolo. I rinvenimenti archeologici detti \"tesoro di Bagram\" sono indicativi, per la loro variet\u00e0, degli intensi scambi commerciali fra l'impero Kusana e tutti i maggiori centri culturali durante l'et\u00e0 classica, data la posizione centrale dell'impero nelle vie commerciali."}
{"id": "2366541", "revid": "830939", "url": "https://it.wikipedia.org/wiki?curid=2366541", "title": "Richard Heuberger", "text": "Biografia.\nNacque a Graz, e inizialmente si dedic\u00f2 a studi di ingegneria, ma nel 1876 si avvicin\u00f2 alla musica e frequent\u00f2 il Conservatorio di Graz, dove ebbe come maestro Robert Fuchs.\nTrasferitosi a Vienna, assunse il ruolo di maestro del coro del \"Wiener Akademischer Gesangverein\", successivamente diresse la \"Wiener Singakademie\".\n\u00c8 stato un giornalista, critico musicale dapprima al \"Neue Wiener Tagblatt\", poi dal 1899 alla \"Allgemeine Zeitung\" (Monaco di Baviera). Nel 1896 succedette a Eduard Hanslick come critico musicale alla \"Neue Freie Presse\" di Vienna, con la quale collabor\u00f2 per cinque anni.\nInoltre ha diretto il \"Wiener Maennergesangverein\" fino a cinque anni dalla morte e dal 1902 ha insegnato al Conservatorio di Vienna.\nTra le sue opere principali, sono da annoverare musiche orchestrali e da camera; operette e le opere \"Manuel Venegas\" e \"Mirjam\". \nTra le pubblicazioni, ricordiamo una biografia di Schubert e la ristampa del \"Trattato di contrappunto\" di Luigi Cherubini.\nGrande amico di Johannes Brahms a Vienna, (ma lo incontr\u00f2 per la prima volta a Graz, nel 1867, durante un concerto con J\u00f3zsef Joachim) lo frequent\u00f2 assiduamente e scrisse poi le \"Erinnerungen an Johannes Brahms\" (Hans Schneider, Tutzing, 1971) a tutt'oggi le pi\u00f9 ricche di notizie che possediamo sul grande musicista amburghese.\nNel 1912 \"Der Opernball\" ebbe la prima al Broadway Theatre di New York con Marie Cahill, invece ebbe la prima al Wiener Staatsoper nel 1931 diretta da Clemens Krauss con Lotte Lehmann, arrivando a 43 recite fino al 1954; risult\u00f2 la sua opera pi\u00f9 popolare.\nOpere principali.\n\"Operette\"\nOpere\nBalletti"}
{"id": "2366547", "revid": "287204", "url": "https://it.wikipedia.org/wiki?curid=2366547", "title": "Federazione di rugby a 15 delle Bahamas", "text": "La Federazione Rugby XV delle Bahamas (in inglese \"Bahamas Rugby Football Union\") \u00e8 l'organo che governa il rugby a 15 nelle Bahamas.\nAffiliata a World Rugby, \u00e8 inclusa fra le nazionali di terzo livello senza esperienze di Coppa del Mondo."}
{"id": "2366549", "revid": "124123", "url": "https://it.wikipedia.org/wiki?curid=2366549", "title": "Herbert Howells", "text": "Biografia.\n\u00c8 stato il pi\u00f9 giovane di sei fratelli nati da Oliver, idraulico, pittore, decoratore, costruttore, ed Elizabeth Howells.\nIl padre era un appassionato musicista di organo e suonava l'organo nella locale chiesa battista.\nHowells segu\u00ec le orme paterne prima come vice di suo padre, e poi all'et\u00e0 di undici anni si trasfer\u00ec nella chiesa parrocchiale anglicana locale come corista e organista non ufficiale.\nI suoi primi studi musicali furono svolti con Herbert Brewer alla Cattedrale di Gloucester.\nUn'altra esperienza formativa per il giovane Howells \u00e8 stata, nel settembre 1910 al \"Gloucester Three Choirs Festival\", la prima dell'opera di Ralph Vaughan Williams \"Fantasia on a Theme of Thomas Tallis\".\nHa studiato dapprima a Gloucester e successivamente al R.C.M. (Royal College of Music) di Londra, sotto la guida di Charles Villiers Stanford, di Hubert Parry e di Charles Wood; tra i compagni di scuola di Howells nel corpo studentesco c'erano Gurney, Arthur Bliss e Arthur Benjamin. Dal 1920 ha assunto il ruolo di insegnante di questa scuola, impegnandosi nel recupero dello stile rinascimentale inglese. Tra i suoi allievi si annoverarono Robert Simpson, Gordon Jacob, James Bernard, Paul Spicer, Madeleine Dring e Imogen Holst.\nLa carriera di Howells sembr\u00f2 interrompersi quando nel 1915 gli fu diagnosticata la malattia di Basedow-Graves e gli furono dati sei mesi di vita. La sua cattiva salute gli imped\u00ec di essere coscritto nella prima guerra mondiale, All'ospedale di St Thomas gli fu somministrato il trattamento di iniezioni di radio nel collo, somministrato due volte a settimana per un periodo di due anni. Ci\u00f2 nonostante, fu ancora in grado di comporre e nel 1916 produsse le prime opere della sua maturit\u00e0.\nL'anno seguente Howells divenne assistente organista alla cattedrale di Salisbury, anche se ma mantenne il ruolo solo per pochi mesi.\nNel 1920 Howells spos\u00f2 Dorothy Dawe (1891-1975), con la quale ebbe due figli: Ursula (1922-2005), attrice, e Michael (1926-1935).\nNel settembre del 1935 la tranquilla esistenza di Howells come insegnante, giudice e compositore fu improvvisamente distrutta quando suo figlio di nove anni Michael contrasse la polio durante una vacanza in famiglia, morendo a Londra tre giorni dopo. Howells fu profondamente addolorato e continu\u00f2 a commemorare l'evento fino alla fine della sua vita.\nDurante la seconda guerra mondiale, prest\u00f2 i suoi servigi come organista al St John's College di Cambridge, e anche le sue composizioni diventarono sempre pi\u00f9 corali e organistiche.\nNel 1949, l'organista Herbert Sumsion chiese a Howells se avesse qualcosa che potesse essere eseguito al \"Three Choirs Festival\" che si sarebbe tenuto a Gloucester l'anno successivo. Howells decise di far emergere il lavoro corale incompleto che aveva scritto in memoria di suo figlio Michael tra il 1936 e il 1938. L'opera, intitolata \"Hymnus Paradisi\" su suggerimento di Sumsion, fu completata e orchestrata in tempo per la sua prima rappresentazione il 7 settembre 1950, il giorno dopo il 15\u00ba anniversario della morte di Michael. Fu il pi\u00f9 grande successo di pubblico e di critica di Howells, e per molti anni fu il suo lavoro pi\u00f9 noto.\nIn tarda et\u00e0 ottenne riconoscimenti da parte della Universit\u00e0 di Cambridge.\nTra le sue opere principali, sono da annoverare musiche strumentali da camera (\"Comedy Suite\", Sonate, \"Lady Audery's Suite\", quartetto per archi); musica sinfonica (\"Pastoral Rhapsody\", \"Procession\"); musica vocale per coro, pianistica e religiosa (\"Hymnus Paradisi\").\nInfatti, Howells \u00e8 particolarmente conosciuto per la sua produzione di musica cristiana anglicana, che comprende canti per le preghiere del mattino, del pomeriggio e della sera, canti eucaristici, \"Magnificat\" e musica per i cori dell'abbazia di Westminster e della\nCattedrale di San Paolo (Londra)."}
{"id": "2366556", "revid": "1543377", "url": "https://it.wikipedia.org/wiki?curid=2366556", "title": "Henri Herz", "text": "Biografia.\nDi origine ebraica, ricevette i primi insegnamenti artistici dal padre e a Coblenza da Daniel H\u00fcnten, padre del compositore Franz H\u00fcnten.\nDal 1816 studi\u00f2 musica (pianoforte) al Conservatorio di Parigi sotto la guida di Louis-Barth\u00e9l\u00e9my Pradher per il pianoforte, di Victor Dourlen per l'armonia e di Anton\u00edn Reicha per la composizione, perfezionandosi con Ignaz Moscheles, che influenz\u00f2 il suo modo di suonare. \nSuo fratello Jacques Simon Herz (nato Jacob-Simon, 1794-1880) fu un suo compagno di studi al Conservatorio e divent\u00f2 a sua volta pianista e insegnante.\nNel 1818 Henri Herz vinse il suo primo premio artistico in pianoforte. \nDurante il periodo che va dal 1825 al 1835 fu uno tra i pianisti e i compositori per pianoforte pi\u00f9 stimati e popolari, grazie anche alle sue numerose tourn\u00e9e per il mondo, che effettu\u00f2 assieme al violinista Charles Philippe Lafont.\nTra le sue attivit\u00e0, si ricorda quella di costruttore di pianoforti, per la quale fond\u00f2 una fabbrica a Parigi che ebbe alterne vicende. Ricevette la \"M\u00e9daille d'honneur\" per \"Pianos d'une sonorit\u00e9 tr\u00e8s-remarquable\" alla Fiera mondiale di Parigi del 1855.\nAlcune tra le esibizioni pi\u00f9 importanti a Parigi si effettuavano nelle sale costruite dai produttori di strumenti. Nel 1838 Herz e suo fratello Jacques Simon costruirono la Sala dei concerti Herz di seicentosessantotto posti, alla rue de la Victoire, usata per le esibizioni di Berlioz e di Offenbach. La sala fu frequentata anche da Richard Wagner, Hans von B\u00fclow, Th\u00e9ophile Gautier ed \u00c9mile de Girardin. La Scuola speciale di pianoforte di Parigi, fondata dai fratelli, era ospitata nello stesso edificio.\nHerz fu insegnante di musica, per pi\u00f9 di trent'anni, presso il Conservatorio di Parigi, dove ebbe tra i suoi allievi Marie-Aim\u00e9e Roger-Miclos (1860-1950). Diede lezioni private a Henri Rosellen.\nHerz si spos\u00f2 con Pauline Th\u00e9r\u00e8se Lachmann (o Esther Lachmann), con cui ebbe una figlia. \nScrisse un libro sulle sue esperienze all'estero intitolato \"Mes voyages en Am\u00e9rique\". (Parigi, Achille Faure, 1866). \nTra le sue opere principali sono da annoverare otto \"Concerti\" per pianoforte, \"Sonate\"; \"Rond\u00f2\", \"Sonate\" per violino, \"Notturni\", \n\"Danze\", \"Marce\" e \"Fantasie\"."}
{"id": "2366558", "revid": "838137", "url": "https://it.wikipedia.org/wiki?curid=2366558", "title": "Federico Manfredini", "text": "Biografia.\nFederico Maria dei marchesi Manfredini nasce a Rovigo il 27 agosto 1792, figlio primogenito di Alvise Antonio Francesco Manfredini e di Aurora d'Onigo, e nipote del marchese Federico Manfredini, primo ministro nel Granducato di Toscana. Il 24 settembre 1814 viene ordinato diacono e sacerdote il 30 aprile 1815. Il 24 gennaio 1842 viene designato vescovo \"in partibus\" di Famagosta, nell'isola di Cipro. L'8 gennaio 1843 riceve la consacrazione episcopale. Il 25 novembre 1844 nella chiesa di Stanghella, ad istanza del parroco don Marco Menin, in occasione della festa di Santa Caterina V. M., sono consacrate le campane, fuse in Verona l'11 ottobre 1844 dai F.lli Francesco e Luigi Cavadini fu Pietro, da parte del vescovo di Famagosta il marchese Federico Maria Manfredini, per concessione dell'Ill.mo e Rev.mo Mons. Modesto Farina vescovo di Padova. Alla morte del vescovo Modesto Farina, avvenuta il 10 maggio 1856, viene scelto, il 21 gennaio 1857, come vescovo di Padova e viene confermato vescovo il 19 marzo dello stesso anno 1857. Si presenta ufficialmente ai fedeli il 28 agosto 1857.\nNel 1859 compie una visita pastorale a Este e per l'occasione visita l'oratorio della Madonna della Lovara in localit\u00e0 Caneveo, atto di devozione che compie nuovamente nel 1865 in occasione della nuova visita pastorale. Nel 1874 da' alle stampe \"\u201cIn costitutionem apostolic\u00e6 sedis qua censur\u00e6 lat\u00e6 sententi\u00e6 limitantur questiones et f\u00e6torum species definit\u00e6s. Pars I.\u201d\" Padova Tipografia del Seminario, pp.\u00a0116. Il 10 ottobre 1878 benedice la costituzione, sempre a Este, della scuola Salesiana (oggi centro di formazione professionale) fondata per volont\u00e0 diretta di don Bosco, che fin dall'inizio porta in suo onore il nome di \"Collegio Manfredini\". Muore a Padova il 16 agosto 1882.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2366559", "revid": "124142377", "url": "https://it.wikipedia.org/wiki?curid=2366559", "title": "Metropolitana di Washington", "text": "La metropolitana di Washington (in inglese Washington Metrorail, ma pi\u00f9 comunemente chiamata Metro) \u00e8 il sistema di trasporto pubblico principale del territorio di Washington e delle aree suburbane; si estende, oltre che nel distretto di Columbia, anche in Maryland (contee di Montgomery e Prince George) e in Virginia (contee di Arlington e di Fairfax, arrivando nella citt\u00e0 indipendente di Alexandria). Aperta nel 1976, la rete Metrorail comprende sei linee (l'ultima delle quali inaugurata nel 2014), per un totale di 91 stazioni e una lunghezza complessiva di 188\u00a0km.\nLa metropolitana di Washington \u00e8 la seconda metropolitana degli Stati Uniti per numero di passeggeri trasportati, superata solo dalla metropolitana di New York.\nLa rete \u00e8 gestita dalla Washington Metropolitan Area Transit Authority (WMATA), che gestisce anche un servizio di autobus denominato Metrobus. Le tariffe dei biglietti variano a seconda della distanza coperta e dell'orario della corsa, con prezzi maggiori nelle ore di punta (mattina e pomeriggio dei giorni lavorativi).\nLa metropolitana fu progettata dall'architetto Harry Weese di Chicago con l'uso di cemento a vista che forma motivi decorativi geometrici. La metro \u00e8 considerata un esempio di design brutalista, tipico del tardo XX secolo. Il design delle volte delle stazioni \u00e8 stato classificato al 106\u00ba posto della lista America's Favorite Architecture, compilata dall'American Institute of Architects. Il sistema segnaletico venne progettato da Massimo Vignelli e Peter Van Delft dello studio Unimark International.\nRete.\nLa metropolitana di Washington \u00e8 composta da sei linee, 91 stazioni e ha una lunghezza totale di 188\u00a0km (117 miglia). La rete \u00e8 progettata secondo un modello hub and spoke, con linee che connettono il centro di Washington con i sobborghi periferici, e in alcuni tratti diverse linee usano gli stessi binari.\nCome distribuzione geografica, il distretto di Columbia contiene 40 stazioni, il Maryland 26 (di cui 15 situate nella contea di Prince George e 11 nella contea di Montgomey e la Virginia 25 (11 nella contea di Arlington, 11 nella contea di Fairfax e 3 nella citt\u00e0 indipendente di Alexandria). Il distretto di Columbia e il Maryland contengono circa 61,6\u00a0km della rete, mentre la Virginia ne contiene circa 66,3\u00a0km.\nCirca 80\u00a0km del tracciato della metropolitana sono sotterranei, cos\u00ec come 47 stazioni; la maggior parte del tracciato sotterraneo si trova all'interno del distretto di Columbia, che \u00e8 la parte pi\u00f9 densamente popolata. I binari corrono in superficie per circa 93\u00a0km e sono sopraelevati per altri 14\u00a0km. La stazione pi\u00f9 profonda della rete \u00e8 Forest Glen, sulla linea rossa, situata 60 metri (196 piedi) sotto il piano stradale, che \u00e8 servita da ascensori ad alta velocit\u00e0; la stazione di Wheaton, successiva a quella di Forest Glen, ha la seconda pi\u00f9 lunga scala mobile del mondo, la cui rampa misura 70 metri (230 piedi).\nIl sistema Metrorail non fa perno su una stazione in particolare, ma la stazione Metro Center, situata all'intersezione di quattro linee (rossa, arancione, blu e argento) \u00e8 la pi\u00f9 affollata dell'intera rete, e contiene anche il principale ufficio vendite della WMATA. La WMATA, oltre a Metro Center, ha identificato altre cinque stazioni con alto traffico: Gallery Place-Chinatown (che connette le linee rossa, verde e gialla), L'Enfant Plaza (intersezione delle linee arancione, blu, argento, verde e gialla), Union Station e Farragut North (sulla linea rossa) e Farragut West (sul tracciato comune delle linee arancione, blu e argento). Per diminuire la congestione, la WMATA sta studiando la possibilit\u00e0 di costruire connessioni pedonali fra le stazioni, in particolar modo tra Metro Center e Gallery Place-Chinatown e tra Farragut North e Farragut West.\nStoria.\nNegli anni sessanta, era stato progettato un articolato sistema di autostrade urbane a Washington; un sistema di metropolitane non era giudicato autosufficiente a causa della bassa densit\u00e0 abitativa di Washington. A causa dell'opposizione di parte dell'opinione pubblica, il piano fu modificato: oltre alla costruzione della Capital Beltway, un anello autostradale attorno alla citt\u00e0, sarebbe stata costruita una serie di linee di trasporto su ferro radiali, il cui finanziamento proveniva dalla soppressione del progetto di un anello pi\u00f9 interno.\nUna prima agenzia, la National Capital Transportation Agency (NCTA) fu creata nel 1960; nel 1966 fu invece creata la WMATA, alla quale partecipavano rappresentanti del distretto di Columbia, del Maryland e della Virginia, e alla quale fu dato il compito di redigere il piano della metropolitana, che fu varato nel 1968 e approvato nel 1969 con alcune modifiche. Il progetto prevedeva linee per 158\u00a0km (98 miglia).\nLa costruzione della metropolitana cominci\u00f2 il 9 dicembre 1969, con fondi originariamente stanziati dal Congresso tramite il National Capital Transportation Act. Il 27 marzo 1976 fu inaugurata la prima tratta, composta da 7,4\u00a0km della linea rossa, con cinque stazioni (tutte all'interno del distretto di Columbia); il 1\u00ba luglio 1977 fu inaugurata la linea blu, raggiungendo la contea di Arlington, in Virginia; la contea di Montgomery, in Maryland, fu raggiunta il 6 febbraio 1978 dalla linea rossa. Il 20 novembre 1978 fu aperta la linea arancione, portando il servizio nella contea di Prince George, in Maryland; la linea gialla, aperta il 30 aprile 1983, arriv\u00f2 a toccare la contea di Fairfax e la citt\u00e0 di Alexandria, in Virginia, il 17 dicembre 1983. Nel 2001, con l'apertura della linea verde, fu completato il progetto originario; a quella data, la metropolitana contava 83 stazioni e aveva una lunghezza di 166\u00a0km.\nAnche in seguito, la metropolitana ha continuato a crescere: la linea blu \u00e8 stata estesa di 5,2\u00a0km, con apertura il 18 dicembre 2004, mentre una sesta linea, la linea argento, \u00e8 stata inaugurata il 26 luglio 2014. Un'ulteriore estensione (di 18,5\u00a0km) di quest'ultima linea, che raggiunger\u00e0 l'aeroporto Dulles, \u00e8 in costruzione, con completamento previsto nel 2019 o 2020.\nLe linee.\nLinea rossa.\nLa linea rossa (\"Red Line\", indicata sulle mappe come \"RD\") conta 27 stazioni ed \u00e8 lunga 51,3\u00a0km; \u00e8 l'unica linea che non condivide tratte di binari con le altre. Situata, oltre che nel distretto di Columbia, nella contea di Montgomery, in Maryland, serve la parte settentrionale dell'area metropolitana di Washington: dal capolinea di Shady Grove (a Derwood) si dirige verso sud-est; dentro Washington, piega ad est servendo, tra le altre, le stazioni di Farragut North, Metro Center, Gallery Place-Chinatown e Union Station. Si dirige poi a nord servendo i quartieri di Brentwood e Takoma, per poi rientrare in Maryland e terminare a Glenmont.\n\u00c8 stata la prima linea di cui \u00e8 iniziata la costruzione (il 9 dicembre 1969) e la prima ad essere inaugurata, il 27 marzo 1976, sul tracciato Farragut North-Rhode Island Avenue-Brentwood. Tra il 1977 e il 1984 \u00e8 stata espansa ripetutamente, portando la lunghezza complessiva da 7,4\u00a0km a 43,9\u00a0km, e le stazioni da 6 a 23; ulteriori estensioni sono state inaugurate nel 1990 e nel 1998. NoMa-Gallaudet U, situata tra Union Station e Rhode Island Avenue-Brentwood, \u00e8 stata l'ultima stazione ad essere inaugurata, nel 2004.\nLinea blu.\nLa linea blu (\"Blue Line\", indicata sulle mappe come \"BL\") conta 27 stazioni ed \u00e8 lunga 48,8\u00a0km. Si snoda dal sudovest all'est dell'area metropolitana di Washington, attraversando la citt\u00e0 in direzione est-ovest; ha stazioni in Virginia (contee di Arlington e di Fairfax, \"city\" di Alexandria), nel distretto di Columbia e in Maryland (conte di Prince George). Il suo capolinea occidentale \u00e8 Franconia-Springfield, a Springfield, stazione da cui partono alcune corse della linea gialla; procedendo verso nord-est, si unisce al ramo principale della linea gialla a King Street-Old Town, ad Alexandria. Le due linee rimangono unite fino alla stazione Pentagon, che serve il Pentagono; dopo la stazione di Arlington Cemetery (presso il Cimitero di Arlington), si unisce a Rosslyn alle linee arancione e argento, con cui condivide il percorso (in direzione est) per la maggior parte del distretto di Columbia, incrociando la linea rossa a Metro Center e le linee gialla e verde a L'Enfant Plaza. Alla stazione di Stadium-Armory la linea arancione si separa dalla blu e dalla argento; queste ultime due procedono quindi verso est, nella contea di Prince George, fino al capolinea di Largo Town Center, a Lake Arbor.\nLa linea blu \u00e8 stata inaugurata il 1\u00ba luglio 1977, con servizio tra National Airport (presso l'Aeroporto Nazionale di Washington-Ronald Reagan) e Stadium-Armory, diventando la prima linea ad arrivare in Virginia. La linea ha raggiunto gli attuali capolinea nel 1997 (Franconia-Springfield) e nel 2004 (Largo Town Center).\nLinea arancione.\nLa linea arancione (\"Orange Line\", indicata sulle mappe come \"OR\") conta 26 stazione ed \u00e8 lunga 42,5\u00a0km. Si snoda in direzione est-ovest, con stazioni in Virginia (contee di Fairfax e di Arlington), nel distretto di Columbia e in Maryland (contea di Prince George). Il suo capolinea occidentale \u00e8 la stazione di Vienna, a Oakton, presso la citt\u00e0 di Fairfax; serve poi Merrifield, Falls Church, Idlywood e Arlington, unendosi con la linea argento alla stazione di East Falls Church. Alla stazione di Rosslyn si unisce con la linea blu; le tre linee seguono lo stesso percorso per gran parte del distretto di Columbia, intersecando la linea rossa a Metro Center e le linee gialla e verde a L'Enfant Plaza. Dopo Stadium-Armory, la linea piega verso nord, separandosi dalle altre due, servendo Landover e New Carrollton (dove \u00e8 situato l'omonimo capolinea).\nLa linea arancione \u00e8 stata inaugurata il 20 novembre 1978, con servizio tra National Airport (presso l'Aeroporto Nazionale di Washington-Ronald Reagan, attualmente fuori dal percorso della linea) e New Carrollton. Con il completamento del tratto Rosslyn-Ballston-MU, nel dicembre 1979, la linea abbandon\u00f2 il tracciato Rosslyn-National Airport (servito dalla linea blu); infine, l'estensione della linea fino a Vienna fu inaugurata il 7 giugno 1986.\nLinea gialla.\nLa linea gialla (\"Yellow Line\", indicata sulle mappe come \"YL\") conta 17 stazioni ed \u00e8 lunga 24,3\u00a0km. Si snoda in direzione nord-sud, con stazioni in Virginia (contee di Fairfax e di Arlington, \"city\" di Alexandria), nel distretto di Columbia e in Maryland (contea di Prince George). Il capolinea meridionale \u00e8 la stazione di Huntigton, situata nell'omonima citt\u00e0; la linea viaggia verso nord, unendosi alla linea blu a King Street-Old Town, ad Alexandria, e serve l'Aeroporto Nazionale di Washington-Ronald Reagan alla stazione omonima. Alla stazione Pentagon (che serve il Pentagono) le due linee si dividono; la linea gialla passa quindi il Potomac, unendosi a L'Enfant Plaza alla linea verde (dove interseca anche le linee arancione, blu e argento). La linea gialla e la linea verde poi viaggiano unite fino al capolinea di Fort Totten, incrociando la linea rossa in quest'ultima stazione e, precedentemente, a Gallery Place-Chinatown. In orario di punta, i treni proseguono fino a Greenbelt (capolinea della linea verde), mentre a sud alcuni treni sono deviati lungo il percorso della linea blu fino alla stazione Franconia-Springfield.\nLa linea gialla \u00e8 stata inaugurata il 30 aprile 1983, con servizio tra National Airport e Gallery Place-Chinatown, e fu estesa fino ad Huntington (prima stazione oltre la Capital Beltway) il 17 dicembre 1983. Nel 1993 apr\u00ec la stazione di Fort Totten, mentre le ultime stazioni della linea ad essere inaugurate sono state Columbia Heights e Georgia Avenue-Petworth, nel 1999.\nLinea verde.\nLa linea verde (\"Green Line\", indicata sulla mappe come \"GR\") conta 21 stazioni ed \u00e8 lunga 37,1\u00a0km. Si snoda in direzione nord-sud, servendo la parte orientale dell'area urbana di Washington, con stazioni nel distretto di Columbia e nella contea di Prince George, in Maryland. Il capolinea meridionale della linea \u00e8 Branch Avenue, a Suitland; la linea procede verso nord-ovest, servendo Hillcrest Heights e poi, nel distretto di Columbia, il quartiere di Anacostia, prima di passare il fiume Anacostia e unirsi alla linea gialla alla stazione di L'Enfant Plaza (dove interseca le linee arancione, blu e argento). Proseguendo verso nord, la linea verde interseca la rossa alle stazioni di Gallery Place-Chinatown e di Fort Totten; piega poi verso nord-est, rientrando in Maryland e servendo Hyattsville prima del capolinea di Greenbelt, nell'omonima citt\u00e0.\nLa linea verde \u00e8 stata inaugurata nel 1991, ultima delle cinque linee previste dal piano originario del 1968. Tre stazioni (tra U Street e L'Enfant Plaza) furono inaugurate l'11 maggio, ma inizialmente vennero servite da treni della linea gialla; solo in dicembre, con l'apertura del tratto fino ad Anacostia, iniziarono a circolare treni formalmente appartenenti alla linea verde. La linea fu poi ulteriormente estesa nel 1993 e nel 1999, finch\u00e9 nel 2001, con l'apertura di Branch Avenue, non fu completata la linea, e con essa il piano originario.\nLinea argento.\nLa linea argento (\"Silver Line\", indicata sulle mappe come \"SV\") conta 28 stazioni ed \u00e8 lunga 47,6\u00a0km. Attraversa la citt\u00e0 in direzione est-ovest, con stazioni in Virginia (contee di Fairfax e di Arlington), nel distretto di Columbia e in Maryland (contea di Prince George). Dal capolinea occidentale di Wiehle-Reston East (a Reston), procede verso sud-est, servendo la citt\u00e0 di Tysons Corner, prima di congiungersi con la linea arancione alla stazione di East Falls Church, a Falls Church. Serve quindi la citt\u00e0 di Arlington, unendosi con la linea blu alla stazione di Rosslyn. Procede quindi verso est, intersecando la linea rossa a Metro Center e le linee gialla e verde a L'Enfant Plaza. Alla stazione di Stadium-Armory si separa dalla linea arancione, seguendo la linea blu fino al capolinea di Largo Town Center.\nLa linea argento \u00e8 stata inaugurata il 26 luglio 2014, dopo sei anni di lavori. \u00c8 attualmente in costruzione un'estensione della linea in direzione nord-ovest, con 6 nuove stazioni e 18,5\u00a0km di nuovo tracciato, che permetterebbe il collegamento della rete all'Aeroporto Dulles, con capolinea ad Ashburn, nella contea di Loudon. L'inaugurazione di questa nuova tratta, inizialmente prevista nel 2018, \u00e8 slittata al 2019 o 2020.\nMateriale rotabile.\nLa flotta Metrorail consiste di 1147 carrozze da 23 metri (75 piedi). Le carrozze dei treni sono accoppiate con numeri consecutivi pari-dispari, e ogni coppia di vagoni condivide gli impianti.\nLe carrozze in uso sono state ordinate in sei fasi. Le prime 300 (278 ancora in servizio nel giugno 2014) furono ordinate al momento della costruzione alla Rohr Industries, che termin\u00f2 la fornitura nel 1978: queste carrozze recano i numeri da 1000 a 1299 e sono state revisionate completamente a met\u00e0 degli anni novanta. Le successive tre forniture furono effettuate tra il 1983 e il 1994 dalla Breda Costruzioni Ferroviarie, per un totale di 464 carrozze (numerate 2000-2075, 3000-3291 e 4000-4099); la quinta fu effettuata dalla Construcciones y Auxiliar de Ferrocarriles tra il 2001 e il 2004, e consta di 192 carrozze (numerate 5000-5191), mentre la sesta dalla Alstom Transportation tra il 2005 e il 2007, per ulteriori 184 carrozze (numerazione 6000-6183).\nUna settima fornitura di carrozze \u00e8 stata commissionata alla Kawasaki Heavy Industries, e consta di 528 carrozze (con una possibile estensione a 748); le prime sono iniziare a circolare nell'aprile 2015.\nFutura espansione della rete.\nA marzo 2016, l'unica nuova tratta in costruzione \u00e8 il prolungamento della linea argento fino all'Aeroporto Dulles, il cui completamento \u00e8 previsto per il 2019 o 2020."}
{"id": "2366561", "revid": "110157", "url": "https://it.wikipedia.org/wiki?curid=2366561", "title": "7 (Bushido)", "text": "7 \u00e8 il quinto album da solista del rapper berlinese Bushido. L'album \u00e8 uscito il 31 agosto del 2007 attraverso la Label indipendente \"ersguterjunge\"\nContenuto.\nIl 31 agosto del 2007, giorno in cui \u00e8 stato pubblicato l'album, Bushido \u00e8 stato ospite nella MTV-Show TRL Germany dove \u00e8 stato anche intervistato dicendo che il titolo del disco 7 pu\u00f2 essere interpretato in diverse maniere. Ad esempio che il disco potrebbe essere considerato il settimo album da solista (contando i suoi demo, \"Demotape\" (1999) e \"King of KingZ\" (2001) ), oppure \"i sette principi del Bushid\u014d\" o anche le lettere del suo nome d\u00b4arte.\nProduzione.\nSu 7 hanno contribuito molti produttori: Beatlefield, Marteria, Bizzy Montana, Screwaholic, Auditory, Yvan Jaquemet, Blanco, Decay, Steddybeats, David Dos Santos. Bushido stesso ha prodotto solamente una traccia\nSuccesso e singoli.\nIl disco ha avuto una buonissima posizione nella Media Control Charts ovvero 1\u00ba posto che segnala per Bushido la prima volta il salto al vertice della classifica nella sua intera carriera musicale.\nIl disco ha raggiunto sette giorni prima della pubblicazione ufficiale, grazie alle prenotazione anticipate, un disco d\u00b4oro in Germania. Alcuni giorni dopo la pubblicazione ufficiale anche in Austria \u00e8 stato premiato il disco con un disco d\u00b4oro.\nAlcuni mesi dopo, il disco viene premiato con un disco di platino (per la seconda volta consecutiva) in germania per aver venduto oltre 200.000 dischi.\nI singoli estratti dal disco sono \"Alles verloren\" (GER #4) e \"Reich mir nicht deine Hand\" (GER #23).\nTracce.\nEdizione limitata (CD + DVD)"}
{"id": "2366562", "revid": "298055", "url": "https://it.wikipedia.org/wiki?curid=2366562", "title": "Rita Giordano", "text": ""}
{"id": "2366563", "revid": "1494169", "url": "https://it.wikipedia.org/wiki?curid=2366563", "title": "Cr\u00e9mieux", "text": ""}
{"id": "2366564", "revid": "767487", "url": "https://it.wikipedia.org/wiki?curid=2366564", "title": "Siegmund von Hausegger", "text": "Biografia.\nHa ricevuto le prime lezioni di musica sotto la guida del padre Friedrich Edler (26 Aprile 1837 - 23 febbraio 1899), avvocato, docente di musicologia, compositore musicale e uno dei primi grandi appassionati della musica di Richard Wagner, e di sua madre Edvige Goedel. In seguito ha imparato a suonare il corno, il violino e l'organo.\nL'addestramento musicale \u00e8 stato perfezionato sotto gli insegnamenti di Erich Wolf Degner, di Karl Pohlig e di Martin Pl\u00fcddemann.\nHausegger, oltre alla musica, ha studiato letteratura, filosofia, storia e storia dell'arte presso l'universit\u00e0 della sua citt\u00e0 natale, Graz.\nAll'et\u00e0 di 19 anni compose un'opera per coro e orchestra.\nAssunse la direzione dapprima della \"Kaim-Orchester\" a Monaco, poi della \"Museums-Konzerte\" di Francoforte sul Meno, quindi dell'Accademia di Musica e della Filarmonica di Monaco di Baviera, dei Concerti Filarmonici di Amburgo. Tra i suoi studenti noti annoveriamo: Karl Marx, Eugen Jochum e Karl H\u00f6ller.\nHausegger divent\u00f2 celebre come interprete di opere della \"Neudeutschen Schule\" e di Anton Bruckner. Va notato che \u00e8 stato uno dei primi direttori importanti a promuovere costantemente la distribuzione delle versioni originali delle sinfonie di Bruckner. \nDal 1934 Hausegger fu uno dei leader del consiglio dei compositori tedeschi all'interno della \"Reichsmusikkammer\". Fu lui a condurre nel novembre del 1934 a Monaco un concerto di propaganda delle SS con opere di Wagner e Bruckner. \nTuttavia, il musicista non ader\u00ec mai al NSDAP e per questo motivo sub\u00ec minacce da parte del regime nazista. Queste circostanze spinsero Hausegger nel 1934 a dimettersi dalla presidenza dell'Accademia di Musica. e quattro anni dopo da tutti gli altri incarichi.\nCome compositore Hausegger si ispir\u00f2 principalmente alla musica di Richard Wagner e in parte anche a quella di Anton Bruckner. Una certa somiglianza si nota anche nello stile con Gustav Mahler, anche se i suoi tratti parodistici e alienanti sono difficilmente reperibili nelle opere di Hausegger. L'interesse principale di Hauseggers fu inizialmente l'opera, ma presto si spost\u00f2 nel campo delle sinfonie, prendendo come punto di riferimento anche Franz Liszt.\nTra le sue opere principali, sono da annoverare poemi sinfonici, composizioni per orchestra e coro, le opere \"Helfrid\" (1890), \"Zinnober\" \n(1898). \nTra le sue pubblicazioni, annoveriamo una monografia su Alex Ritter (1920) e i saggi critici \"Betrachtungen zur Kunst\" (1921).\nHausegger spos\u00f2 nel 1902 a Monaco di Baviera la cantante Hertha Ritter (1873-1913), figlia del compositore Alexander Ritter e nipote di Richard Wagner, che mor\u00ec il 15 gennaio 1913, dopo un mese dalla nascita del figlio Friedrich. Poco dopo Hausegger spos\u00f2 in seconde nozze Bronsart von Schellendorff (1877-1956), con la quale ebbe una figlia, Veronika."}
{"id": "2366565", "revid": "287204", "url": "https://it.wikipedia.org/wiki?curid=2366565", "title": "Decreto Cremieux", "text": ""}
{"id": "2366568", "revid": "287204", "url": "https://it.wikipedia.org/wiki?curid=2366568", "title": "Cremieux", "text": ""}
{"id": "2366569", "revid": "438678", "url": "https://it.wikipedia.org/wiki?curid=2366569", "title": "Marco Antonio Polemone", "text": "Nato in Frigia (oggi facente parte della Turchia) da famiglia di rango consolare , trascorse gran parte della propria vita a Smirne (che si trova sempre nella Penisola anatolica), dalla cui cittadinanza (\"societas\" in Latino) fu insignito di grandi onori civili, soprattutto per le sue vaste conoscenze della Retorica, che lo portarono a godere del favore degli imperatori Traiano, Adriano e Antonino Pio, nonostante il suo carattere molto arrogante e riservato, che caus\u00f2 con quest'ultimo un durevole dissapore. In onore di Adriano, che aveva fatto erigere un tempio a Giove/Zeus ad Olimpia, scrisse un'orazione per cui l'imperatore gli concesse il privilegio, molto apprezzato dagli intellettuali del tempo, di diventare un membro del Museo di Alessandria, che dava il diritto di libero accesso alla sua sala da pranzo: \u00ab\"\u00e8 stato incluso tra coloro che ricevono pasti gratuiti al museo (... ) la sala da pranzo d'Egitto dove sono invitati gli uomini pi\u00f9 illustri provenienti da tutto il mondo\"\u00bb . \nSappiamo che scrisse molte altre orazioni, delle quali ci \u00e8 pervenuta solo una piccola parte, costituita da quelle, intitolate \"Epitaffi\", composte in onore del comandante ateniese Callimaco e del soldato Cinegiro, morti nella battaglia di Maratona nel 490 a.C. . Un suo trattato sulla fisiognomica, conservato in una versione in lingua araba del XIV secolo, \u00e8 stato tradotto in latino nel XIX secolo ."}
{"id": "2366571", "revid": "92723", "url": "https://it.wikipedia.org/wiki?curid=2366571", "title": "Adolf von Henselt", "text": "Biografia.\nQuando aveva tre anni, i suoi genitori Phillip E. Henselt e Caroline Geigenm\u00fcller decisero di trasferirsi a Monaco di Baviera, per motivi economici. \nHenselt si \u00e8 precocemente accostato alla musica suonando gi\u00e0 all'et\u00e0 di tre anni il violino, a cinque il pianoforte e a quindici anni ha dato il suo primo recital pubblico. \nAmmirato dalla musica di Carl Maria von Weber, durante la sua giovinezza fece molte trascrizioni e arrangiamenti della musica del compositore e pianista di Eutin.\nNel 1832 studi\u00f2 musica (pianoforte) a Weimar sotto la guida di Johnann Hummel e composizione con Simon Sechter, grazie ad una borsa di studio del re Ludovico I di Baviera.\nNel 1836 a Weimar incontr\u00f2 Rosalie V\u00f6gel, moglie di un fisico di corte e amico di Goethe, che spos\u00f2 dopo il suo divorzi\u00f2. Questo amore ispirer\u00e0 il suo \"Po\u00e9me d'amour Op. 3\", una delle opere pi\u00f9 apprezzate del compositore tedesco. \nSi mise in evidenza per una peculiare tecnica pianistica, basata su una grande apertura delle dita e su un maggiore stretto \"legato\".\nNel 1836 inizi\u00f2 la sua carriera di concertista a Berlino ed appena due anni dopo si trasfer\u00ec in Russia, a San Pietroburgo, dove ottenne importanti incarichi, tra i quali quello di pianista di corte e di insegnante.\nI suoi insegnamenti e le sue composizioni influenzarono la nuova generazione di pianisti locali.\nDopo qualche anno, nel 1863, Henselt fu nominato ispettore generale di tutte le istituzioni musicali legate alla corte russa. Tra i suoi studenti annoveriamo: Nicolai Zverev, Ivan Neylisov e Gustav Kross.\nSebbene le sue composizioni non fossero molto numerose e le sue apparizioni pubbliche non molto frequenti, Adolf von Henselt fu uno dei pianisti pi\u00f9 apprezzati del suo tempo.\nPeccato che abbia sofferto di una grande paura del palcoscenico. Alexander Dreyshock ha raccontato un aneddoto su questo. Disse che un giorno, mentre stava visitando la casa di Henselt, sent\u00ec dall'esterno una delle melodie pi\u00f9 belle che avesse mai ascoltato nella sua vita. Era cos\u00ec impressionato che non suon\u00f2 nemmeno il campanello e ascolt\u00f2 dall'esterno l'intera esecuzione musicale. Una volta finita la musica, Dreyshock entr\u00f2 in casa di Henselt e gli chiese di suonarla di nuovo, e il risultato fu molto inferiore rispetto a quello che aveva sentito prima dall'esterno. I nervi di Henselt lo avevano tradito.\nTra le sue opere principali, sono da annoverare un \"Concerto\" per pianoforte, \"Studii da concerto\"; \"Po\u00e8me d'amour\", \"Ballade\", \"Exercices pr\u00e9paratoires\"."}
{"id": "2366572", "revid": "120795259", "url": "https://it.wikipedia.org/wiki?curid=2366572", "title": "Cimitero militare germanico di Motta Sant'Anastasia", "text": "Il cimitero militare germanico \u00e8 situato a Motta Sant'Anastasia, in provincia di Catania. Tra gli altri, vi \u00e8 sepolto Luz Long, campione di atletica (medaglia d'argento in salto in lungo alle olimpiadi di Berlino nel 1936).\nStoria.\nNel 1954 venne stipulato un accordo tra il governo tedesco e quello italiano in base al quale venne scelta un'area in cui seppellire tutti i caduti tedeschi morti durante la seconda guerra mondiale in Sicilia. Il cimitero venne inaugurato il 25 settembre 1965. Dopo importanti lavori di ristrutturazione \u00e8 stato riaperto ufficialmente il 29 aprile 2011.\nArchitettura.\nUbicazione.\nIl cimitero \u00e8 collocato ai margini della strada che conduce al paese di Motta Sant'Anastasia. Adiacente al parcheggio si trova un edificio, dove sono collocati gli uffici amministrativi ed una sala dedicata all'accoglienza dei visitatori, qui sono a disposizione anche gli elenchi con i nomi dei caduti, d\u00e9pliant ed altro materiale informativo.\nL'area cimiteriale.\nIl cimitero militare aveva una struttura che, in origine, era rettangolare e misurava 43x32 metri. La struttura ha sub\u00ecto negli anni dei mutamenti ed ha assunto una forma che possiamo definire \"semi rettangolare\". L'area sepolcrale \u00e8 collocata nei sotterranei non accessibili perch\u00e9 murati; qui vi sono sepolti 4.561 caduti tedeschi nella seconda guerra mondiale. La raccolta dei corpi \u00e8 stata effettuata dal Volksbund Deutsche Kriegsgr\u00e4berf\u00fcrsorge che si occupa anche della manutenzione dell'area.\nL'ingresso \u00e8 costituito da un atrio lastricato in travertino. Qui \u00e8 collocata una stele che recita: \nUna volta entrati, attraverso una scalinata ci si trova in un cortile denominato Kameradengrab. In questa area \u00e8 presente una lapide contenente i nomi di 31 soldati che qui sono sepolti. In altre otto lastre di pietra sono ricordati i nomi di 128 soldati tedeschi caduti durante le operazioni in Sicilia negli anni 1941 - 1943. Al centro del cortile \u00e8 posta una statua in bronzo raffigurante un uomo morente, fortemente espressiva e di ottima fattura. Da questo cortile si pu\u00f2 accedere ad altri quattro cortili dove su lastre di ardesia sono ricordati i nomi dei caduti ospitati nei sotterranei.\nI quattro cortili ospitano le tombe dei caduti suddivisi per province. In essi sono sepolti:"}
{"id": "2366573", "revid": "28592", "url": "https://it.wikipedia.org/wiki?curid=2366573", "title": "Patrimonio dell'umanit\u00e0 dell'UNESCO", "text": ""}
{"id": "2366574", "revid": "119596486", "url": "https://it.wikipedia.org/wiki?curid=2366574", "title": "Pic d'Olan", "text": "Il pic d'Olan (3.564 - detto anche pi\u00f9 semplicemente \"L'Olan\") \u00e8 una montagna del massiccio des \u00c9crins nelle Alpi del Delfinato.\nCaratteristiche.\nSi situa a cavallo dei comuni di Valjouffrey e Saint-Christophe-en-Oisans nel dipartimento dell'Is\u00e8re e di La Chapelle-en-Valgaud\u00e9mar nelle Alte Alpi.\nSi trova al centro del Parco nazionale des \u00c9crins.\nCon le sue pareti si sono cimentati grandi alpinisti come Ren\u00e9 Desmaison, Jean Couzy, Giusto Gervasutti e Lucien Devies, cos\u00ec come J.-M. Cambon et B. Francou.\nLa montagna \u00e8 servita dal \"Refuge de l'Olan\" e dal \"Refuge de Font Turbat\".\nCome curiosit\u00e0, nel 1987 due aerei supersonici militari si sono schiantati sulla parete.\nSalita alla vetta.\nLa salita alla cima non \u00e8 banale e comporta anche per gli itinerari pi\u00f9 facili una lunga arrampicata di roccia fino al 3\u00ba grado, su creste aeree che dominano la parete Nord-Ovest, alta pi\u00f9 di 1.000 metri."}
{"id": "2366577", "revid": "24443", "url": "https://it.wikipedia.org/wiki?curid=2366577", "title": "Olan", "text": ""}
{"id": "2366578", "revid": "830939", "url": "https://it.wikipedia.org/wiki?curid=2366578", "title": "Hans Huber", "text": "Biografia.\nFiglio di un appassionato di musica, dimostr\u00f2 sin da giovane un buon talento espresso nei gruppi corali.\nHa studiato musica sotto la guida di Ernst Friedrich Richter, Carl Reinecke ed Oscar Paul al Conservatorio di Lipsia dal 1870 al 1874.\nHa insegnato per tre anni in Alsazia. Nel 1877 torn\u00f2 a Basilea per insegnare pianoforte. Nel 1889 entr\u00f2 alla Scuola di Musica di cui divenne direttore nel 1896. La scuola fu annessa al Conservatorio nel 1905 e Huber diresse le due istituzioni fino al 1918. Dal 1899 al 1902 condusse il coro della societ\u00e0 \"Basler Gesangverein\". Tra i suoi studenti noti annoveriamo: Hans M\u00fcnch, Rudolf Moser e Hermann Suter.\nCon Friedrich Hegar, Huber si \u00e8 impegnato per la fondazione dell'Associazione svizzera dei musicisti \"Schweizerischer Tonk\u00fcnstlerverein\" (STV) nel 1900.\nTra le sue opere principali, sono da annoverare le otto Sinfonie, delle quali la prima si \u00e8 ispirata alla leggenda di Guglielmo Tell, la seconda ha preso spunto dalle opere di Arnold B\u00f6cklin, la terza \u00e8 denominata \"Eroica\", la quinta si chiama \"Der Geiger von Gm\u00fcnd\", la sesta \u00e8 intitolata \"L\u00e4ndliche\", la settima \"Schweizerische Symphonie\". Le sinfonie seguono lo stile di Brahms.\nHa scritto per il teatro varie opere, tra le quali: \"Kudrun\", \"Florestean\", \"Die Sch\u00f6ne Bellinda\".\nSua figlia Elisabeth spos\u00f2 il chirurgo Franz Merke."}
{"id": "2366579", "revid": "1543377", "url": "https://it.wikipedia.org/wiki?curid=2366579", "title": "Federazione di rugby a 15 di Barbados", "text": "La Federazione di rugby a 15 di Barbados (in inglese \"Barbados Rugby Football Union\") \u00e8 l'organo che governa il Rugby a 15 a Barbados.\nAffiliata a World Rugby, \u00e8 inclusa fra le nazionali di terzo livello senza esperienze di Coppa del Mondo."}
{"id": "2366581", "revid": "1543377", "url": "https://it.wikipedia.org/wiki?curid=2366581", "title": "Nazionale di rugby a 15 di Barbados", "text": "La nazionale di rugby XV di Barbados \u00e8 inclusa nel terzo livello del rugby internazionale."}
{"id": "2366583", "revid": "767487", "url": "https://it.wikipedia.org/wiki?curid=2366583", "title": "Pietro Leonida Laforgia", "text": ""}
{"id": "2366585", "revid": "108957826", "url": "https://it.wikipedia.org/wiki?curid=2366585", "title": "Vive chi vive", "text": "Vive chi vive \u00e8 il primo EP di Franco Califano, pubblicato nel 2001 dalla NAR International. \nTracce.\nTesti e musiche di Franco Califano, eccetto dove indicato."}
{"id": "2366589", "revid": "830939", "url": "https://it.wikipedia.org/wiki?curid=2366589", "title": "Nicolas Isouard", "text": "Biografia.\nFiglio di Fortun\u00e9 Isouard, originario di una famiglia di commessi viaggiatori di Marsiglia, e di Marie-H\u00e9l\u00e8ne Lombard Rigord di Marsiglia, studi\u00f2 inizialmente a La Valletta con Francesco Azopardi, dopodich\u00e9\ni suoi genitori decisero di mandarlo a Parigi nel 1787 per preparare l'esame di ammissione alla Scuola di artiglieria navale, ma la Rivoluzione francese del 1789 lo costrinse a interrompere i suoi studi. \nDopo essere rientrato a Malta, prosegu\u00ec i suoi studi artistici a Malta, prima di trasferirsi in Italia a Palermo per perfezionarsi con Giuseppe Amendola e quindi a Napoli con Nicola Sala e con Pietro Alessandro Guglielmi.\nEsord\u00ec nel 1795, rappresentando l'opera \"L'avviso ai maritati\" alla \"Pergola\", ma solo con l'opera \"Artaserse\" ebbe un buon successo.\nQuindi si trasfer\u00ec a Parigi, dove collabor\u00f2 con il suo collega Rodolphe Kreutzer ed insieme realizzarono diverse opere, come \"Le petit page ou La prison d'\u00e9tat\" (1800) e \"Flaminius \u00e0 Corinthe\" (1801). Isouard adott\u00f2 lo pseudonimo di \"Niccol\u00f2\" e riscosse un buon successo nel settore dell'opera comica, con \"Michel-Ange \"(1802) e \"L'intrigue aux fen\u00eatres\" (1805).\nCompose con una certa regolarit\u00e0 per il \"Th\u00e9\u00e2tre de l'Op\u00e9ra-Comique\".\nAssunse il ruolo di organista presso la chiesa di S.Giovanni a La Valletta, e divenne maestro di cappella dell'ordine dei Cavalieri di Malta.\nFu tra i candidati alla sostituzione di Etienne Nicolas Mehul per l'Accademia di Belle Arti, ma l'incarico fu affidato a Boieldieu.\n\u00c8 sepolto nel cimitero di P\u00e8re-Lachaise.\nTra le sue composizioni principali, si annoverano: messe, mottetti, salmi, cantate, romanze e canzonette, oltre ad una cinquantina di opere.\nLa famiglia Isouard si distinse per una grande passione musicale, dato che anche le sue due figlie, Sophie-Nicole (1809-1885), compositrice di romanze, e Annette-Julie (1814-1876), pianista, seguirono la carriera artistica; suo fratello Joseph (1794-1863) fu un cantante oltrech\u00e9 un direttore artistico prima di essere nominato ispettore dei monumenti storici a Rouen."}
{"id": "2366592", "revid": "298055", "url": "https://it.wikipedia.org/wiki?curid=2366592", "title": "Raffaele Giordano", "text": ""}
{"id": "2366593", "revid": "326822", "url": "https://it.wikipedia.org/wiki?curid=2366593", "title": "Bakugan", "text": ""}
{"id": "2366595", "revid": "109233386", "url": "https://it.wikipedia.org/wiki?curid=2366595", "title": "Biblioteca della Societ\u00e0 geografica italiana", "text": "La biblioteca della Societ\u00e0 geografica italiana, che ha sede a Roma nella villa Celimontana, venne fondata a Firenze nel 1867, ed \u00e8 \u00ab la pi\u00f9 importante raccolta libraria geografica d'Italia, e tra le maggiori d'Europa \u00bb.\nStoria.\nLe prime acquisizioni furono costituite da donazioni dei fondatori (ad iniziare dal primo presidente della Societ\u00e0, Cristoforo Negri).\nNel 1872, per lo spostamento della capitale del novello Stato italiano, il sodalizio, patrimonio librario compreso, venne trasferito a Roma.\nNell'estate 1892 la Societ\u00e0 (e con essa la biblioteca) si spost\u00f2 dalla sede in via del Collegio Romano 26 a via del Plebiscito n. 102, a palazzo Grazioli. Part\u00ec in quel periodo l'opera di catalogazione dei libri e delle carte.\nI problemi di spazio che dopo il primo conflitto mondiale si erano creati, \u00ab furono risolti nel 1925 quando, per interessamento del presidente Luigi Federzoni, la Societ\u00e0 geografica italiana ottenne la sua residenza definitiva nella prestigiosa villa Celimontana, dove ancora oggi ha sede \u00bb.\nIn occasione dell'inaugurazione della nuova sede, avvenuta alla presenza del Re e della Regina il 7 giugno 1926, la biblioteca era gi\u00e0 considerata \u00ab unica in Italia e certamente tra le pi\u00f9 importanti d'Europa \u00bb.\nAttorno al 1932-1933 la biblioteca era di valore inestimabile per gli studiosi, con una consistenza delle raccolte salita a 50.000 tra volumi ed opuscoli, circa 15.000 volumi di periodici geografici, oltre a 4.000 carte geografiche e 200 atlanti tra moderni e antichi, fra i quali vanno citate le edizioni rarissime dell'Ortelio, del Mercatore, del Blaeu, del Sanson, del Giansonio, del Masini.\nCon regio decreto del 27 aprile 1936, n. 958, entrava in vigore il nuovo statuto della Societ\u00e0, attraverso il quale il regime fascista controllava pressoch\u00e9 totalmente l'Istituzione, sottoponendo i dirigenti dell'istituzione all'obbligo del giuramento di fedelt\u00e0 al regime.\nOvviamente gli anni della seconda guerra mondiale videro la forte limitazione dell'attivit\u00e0 della biblioteca.\nAlla fine degli anni quaranta, nonostante i rallentamenti segnalati, il patrimonio documentario risultava notevolmente accresciuto. \nNel 1951, il prof. Giotto Dainelli \u00ab donava alla Societ\u00e0 un'ingente collezione di circa 18.000 negativi fotografici da lui eseguiti in varie parti del mondo e debitamente catalogati \u00bb.\nIl periodo 1960 - 1970 fu forse il pi\u00f9 travagliato nella storia della biblioteca, anzitutto per l'esiguit\u00e0 dei finanziamenti.\nInizi\u00f2 poi una lunga serie di furti, che mutilarono grandemente alcune delle opere pi\u00f9 antiche e pregevoli conservate.\nLe nuove accessioni ripresero gradualmente quota a partire dalla fine degli anni ottanta.\nNel 1990 la biblioteca ha aderito al Sistema bibliotecario nazionale.\nPatrimonio.\nLa biblioteca dispone di oltre 400.000 volumi ed opuscoli (tra cui testi antichi, opere a stampa di grandissimo pregio, rari manoscritti di viaggi del XVI, XVII, XVIII e XIX secolo), pi\u00f9 di 200.000 carte, oltre 2.000 testate di periodici specialistici e 400.000 fototipi."}
{"id": "2366596", "revid": "298229", "url": "https://it.wikipedia.org/wiki?curid=2366596", "title": "Federazione di rugby a 15 di Bermuda", "text": "La Federazione di rugby a 15 di Bermuda (in inglese \"Bermuda Rugby Football Union\") \u00e8 l'organo che governa il rugby a 15 a Bermuda.\nAffiliata a World Rugby, \u00e8 inclusa fra le nazionali di terzo livello senza esperienze di Coppa del Mondo."}
{"id": "2366598", "revid": "62004", "url": "https://it.wikipedia.org/wiki?curid=2366598", "title": "Frank de Bleeckere", "text": ""}
{"id": "2366599", "revid": "277947", "url": "https://it.wikipedia.org/wiki?curid=2366599", "title": "Heinrich Isaak", "text": ""}
{"id": "2366607", "revid": "88740", "url": "https://it.wikipedia.org/wiki?curid=2366607", "title": "Abraham Zevi Idelsohn", "text": "Biografia.\nFiglio di un macellaio abitante in un villaggio di pescatori lettoni \u00e8 stato introdotto presto ai canti della sinagoga e alle canzoni popolari ebraiche. \nHa studiato musica al Conservatorio di K\u00f6nigseberg, di Berlino e di Lipsia.\nHa lavorato nel 1903 come cantore a Ratisbona e due anni dopo a Johannesburg in Sudafrica.\nNel 1906 \u00e8 emigrato a Gerusalemme, dove si \u00e8 dedicato all'insegnamento di musica e allo studio della musica orientale e nel 1910 ha fondato un istituto per la musica ebraica. \nCon l'aiuto di una borsa di studio dell'Accademia di Vienna, Idelsohn ha registrato canzoni degli ebrei orientali a Gerusalemme dal 1906 al 1921 e le ha trascritte. \nQueste trascrizioni occupano cinque volumi del suo capolavoro in dieci volumi, il \"Thesaurus of Hebrew Oriental Melodies\". Il primo volume \u00e8 stato dato alle stampe nel 1914 ed era dedicato alla tradizione ebraica yemenita; l'ultimo volume \u00e8 stato pubblicato nel 1932. \nDurante la prima guerra mondiale Idelsohn ha soggiornato a Gaza. Nel 1919 \u00e8 tornato a Gerusalemme, prima di trasferirsi dal 1922 negli Stati Uniti d'America, dove ha lavorato come professore di musica ebraica alla \"Hebrew Union College\" di Cincinnati. \nDal 1930 ha sofferto di problemi di salute e dal 1934 non \u00e8 stato pi\u00f9 in grado di lavorare. Nel 1937 si \u00e8 spostato con la sua famiglia a Johannesburg, dove \u00e8 morto l'anno seguente.\nUna delle sue attivit\u00e0 principali fu quella di approfondimento della musica ebraica moderna e antica.\nIl merito di Idelsohn risiede nella sua scoperta delle comunit\u00e0 ebraiche orientali con la loro cultura musicale tradizionale, cos\u00ec come l'espansione delle conoscenze di carattere generale sulla musica ebraica da quella Ashkenazi alla sefardita e alle tradizioni del Medio Oriente. Si \u00e8 caratterizzato per una serie di oltre mille registrazioni effettuate sul campo e per l'importanza che ha attribuito alle tradizioni orali.\nOltre ai suoi studi liturgici-musicali, ha anche esplorato le lingue orientali e la poesia e le tecniche del maqam arabo. Ha fatto paragoni tra l'ebraico antico e la liturgia paleocristiana, sia tra il canto gregoriano, i canti bizantini e quelli giacobiti.\nIdelsohn \u00e8 generalmente riconosciuto come il \"padre\" della musicologia ebraica moderna. Durante la sua permanenza a Gerusalemme, ha osservato una grande diversit\u00e0 di tradizioni musicali tra gli ebrei che vivono nella regione. Idelsohn ha esaminato queste melodie tradizionali e ha trovato motivi ricorrenti aventi un'origine comune che risalivano alla Palestina del primo secolo dopo Cristo. Ha capito che questi motivi corrispondevano a tre distinti centri tonali: quello dorico, frigio e lidio degli antichi greci. Ognuna di queste modalit\u00e0 ha suscitato una risposta psico-emotiva distinta. Il modo dorico era usato per testi di natura elevata e ispirata; il frigio per i testi sentimentali, ch vanno dalla gioia al dolore; e il lidio era usato per comporre musica per i testi di lamenti e confessioni di peccati. Idelsohn ha stabilito che questi motivi sono quelli che prepararono una frase musicale, la iniziano e la concludono. \n\u00c8 considerato l'autore di testi di canzoni folk ebraiche, quali la celeberrima \"Hava Nagila\".\nHa scritto varie pubblicazioni, tra le quali: \"Jewish Music\" in the Historical Development (1929), \"Der judische Tempelgesang\", \"Thesaurus of Hebrew Oriental Melodies\" (1914)."}
{"id": "2366612", "revid": "110157", "url": "https://it.wikipedia.org/wiki?curid=2366612", "title": "Heavy Metal Payback", "text": "Heavy Metal Payback \u00e8 il sesto album da solista del rapper berlinese Bushido. L'album \u00e8 uscito il 10 ottobre del 2008 attraverso la Label indipendente \"ersguterjunge\"\nContenuto.\nSul titolo del disco Bushido disse ai giornalisti solamente: \"Heavy Metal Payback rappresenta per me un qualcosa come un finale. [\u2026] Con questo album seppellisco l\u00b4Hip hop tedesco una volta per tutte!\".\nProduzione.\nSu \"Heavy Metal Payback\" hanno contribuito molti produttori: Bushido, Martin Stock, 83 Sound, Beatlefield, Gee Futuristic, X-plosive Beats, Max Mostley, Srewaholic, Bizzy Montana, O.C. Beats, Microphono, Auditory e Daniel Ward Melendez\nSuccesso e singoli.\nIl disco ha avuto una buonissima posizione nella Media Control Charts ovvero 1\u00ba posto che segnala per Bushido la seconda volta il salto al vertice della classifica.\nIl disco \u00e8 stato premiato sia in Germania che in Austria con un disco d\u00b4oro.\nI singoli estratti dal disco sono \"Ching Ching\" (GER #9), \"F\u00fcr immer jung\" (GER #5) e \"Kennst du die Stars\" (GER #44).\nTracce.\nLa versione Standard contiene 19 tracce, la versione Premium 23 e la versione Limited Deluxe Box 27. Sulla versione Premium ci sono 4 tracce bonus, un documentario e il video del singolo Ching Ching. La versione Limited Deluxe Box contiene tutto il contenuto della versione Premium e in pi\u00f9 anche altre 4 tracce bonus e un T-Shirt con il titolo del disco.\nCD 1 (Versione Standard)\nCD 2 (versione Premium)\nCD 3 (versione Limited Deluxe Box)"}
{"id": "2366613", "revid": "1784492", "url": "https://it.wikipedia.org/wiki?curid=2366613", "title": "Federazione di rugby a 15 della Bosnia ed Erzegovina", "text": "La Federazione Rugby XV della Bosnia ed Erzegovina \u00e8 l'organo che governa il Rugby a 15 in Bosnia ed Erzegovina.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2366614", "revid": "767487", "url": "https://it.wikipedia.org/wiki?curid=2366614", "title": "Calasiao", "text": "Calasiao \u00e8 una municipalit\u00e0 di Seconda classe delle Filippine, situata nella Provincia di Pangasinan, nella regione di Ilocos.\nCalasiao \u00e8 formata da 24 baranggay:"}
{"id": "2366627", "revid": "287204", "url": "https://it.wikipedia.org/wiki?curid=2366627", "title": "Dasol", "text": "Dasol \u00e8 una municipalit\u00e0 di Quarta classe delle Filippine, situata nella Provincia di Pangasinan, nella regione di Ilocos.\nDasol \u00e8 formata da 18 baranggay:"}
{"id": "2366628", "revid": "212348", "url": "https://it.wikipedia.org/wiki?curid=2366628", "title": "Bottiglia di Bass, clarinetto, chitarra, violino", "text": ""}
{"id": "2366632", "revid": "196390", "url": "https://it.wikipedia.org/wiki?curid=2366632", "title": "Societ\u00e0 commerciale", "text": ""}
{"id": "2366635", "revid": "110157", "url": "https://it.wikipedia.org/wiki?curid=2366635", "title": "Didone abbandonata (Piccinni)", "text": "Didone abbandonata \u00e8 un'opera seria in tre atti del compositore Niccol\u00f2 Piccinni su libretto di Pietro Metastasio.\nFu rappresentata per la prima volta l'8 gennaio 1770 al Teatro Argentina di Roma.\nRappresentazioni in tempi moderni e registrazioni.\nQuest'opera fu rappresentata per la prima e unica volta in tempi moderni e registrata il 24 ottobre 2003 a Parigi. L'esecuzione de \"La Cappella della Piet\u00e0 dei Turchini\" fu diretta da Antonio Florio, mentre i cantanti che si esibirono furono Roberta Invernizzi, Maria Ercolano, Dionisa Di Vico, Luca Dordolo e Milena Georgieva."}
{"id": "2366638", "revid": "25589644", "url": "https://it.wikipedia.org/wiki?curid=2366638", "title": "Piattaforma digitale terrestre", "text": ""}
{"id": "2366641", "revid": "25589676", "url": "https://it.wikipedia.org/wiki?curid=2366641", "title": "Piattaforma digitale satellitare", "text": ""}
{"id": "2366642", "revid": "7969", "url": "https://it.wikipedia.org/wiki?curid=2366642", "title": "Messa in scena", "text": ""}
{"id": "2366644", "revid": "28592", "url": "https://it.wikipedia.org/wiki?curid=2366644", "title": "Fraseggio", "text": ""}
{"id": "2366655", "revid": "767487", "url": "https://it.wikipedia.org/wiki?curid=2366655", "title": "Infanta (Pangasinan)", "text": "Infanta \u00e8 una municipalit\u00e0 di Quarta classe delle Filippine, situata nella Provincia di Pangasinan, nella regione di Ilocos.\nInfanta \u00e8 formata da 13 baranggay:"}
{"id": "2366658", "revid": "1543377", "url": "https://it.wikipedia.org/wiki?curid=2366658", "title": "Project I.G.I.", "text": "Project I.G.I. \u00e8 uno sparatutto in prima persona tattico sviluppato dagli Innerloop Studios e pubblicato dalla Eidos Interactive nel dicembre 2000. \u00c8 uno dei primi giochi 3D che riprende armi e nemici reali. \u00c8 stato ampiamente criticato per la scarsa intelligenza artificiale dei nemici, per la mancanza di un sistema di salvataggi e di una modalit\u00e0 multigiocatore.\nHa avuto un seguito nel 2003 chiamato \"\".\nLivelli.\nIl gioco \u00e8 composto da 14 livelli di crescente difficolt\u00e0 con ambientazioni differenti che vanno dalle fortezze diroccate alle costiere basi missilistiche. Le prime due missioni rappresentano un addestramento alle modalit\u00e0 di gioco, le restanti dodici hanno una trama lineare e definita."}
{"id": "2366659", "revid": "125450237", "url": "https://it.wikipedia.org/wiki?curid=2366659", "title": "Alexander Skarsg\u00e5rd", "text": "Noto principalmente con il ruolo di Eric Northman nella serie televisiva \"True Blood\", Alexander ha recitato sul grande schermo con ruoli di supporto in numerosi film, tra cui \"Zoolander\", \"Melancholia\", \"Quel che sapeva Maisie\", \"Diario di una teenager\" e con il ruolo da protagonista in \"The Legend of Tarzan\" e \"Godzilla vs. Kong\". Nel 2017 ha recitato nella serie televisiva \"Big Little Lies - Piccole grandi bugie\", per la quale si \u00e8 aggiudicato un Premio Emmy, un Golden Globe e un Critics' Choice Awards per il miglior attore non protagonista in una serie.\nBiografia.\nFiglio dell'attore Stellan Skarsg\u00e5rd e della dottoressa My Guenther, ha quattro fratelli, Gustaf (1980), Sam (1982), Bill (1990) e Valter (1995), ed una sorella di nome Eija (1992). Ha inoltre due fratellastri, Ossian (2009) e Kolbj\u00f6rn (2012), figli del padre e della sua nuova moglie, la produttrice cinematografica Megan Everett, coetanea di Alexander.\nA 19 anni ha prestato il servizio militare per 18 mesi, in un'unit\u00e0 che si occupava di anti-sabotaggio e anti-terrorismo nell'arcipelago di Stoccolma. Dopo aver completato il servizio, nel 1996 ha lasciato la Svezia e ha frequentato la \"Leeds Beckett University\" in Inghilterra per sei mesi.\nCarriera.\nInizia la propria carriera gi\u00e0 a otto anni, partecipando a film e serie televisive svedesi. Nel 2001 interpreta Meekus in \"Zoolander\", mentre nel 2002 recita in \"Hundtricket - The Movie\", venendo nominato al Guldbagge Award. Nel 2003 debutta alla regia, co-dirigendo assieme a Bj\u00f6rne Larson il cortometraggio \"To Kill a Child\". Negli anni seguenti inizia a lavorare in produzioni internazionali come \"The Last Drop\" del 2005 di Colin Teague. \nIl successo arriva nel 2008 negli Stati Uniti, dopo aver interpretato il Sergente Colbert nella acclamata miniserie televisiva \"Generation Kill\", prodotta dall'emittente televisiva HBO. La miniserie \u00e8 frutto della ricostruzione dei racconti e delle testimonianze di un reporter e di diversi marines statunitensi che hanno vissuto in prima linea la guerra d'Iraq. \nNel 2009 partecipa al videoclip del singolo di Lady Gaga \"Paparazzi\". \nPrima delle fine delle riprese di \"Generation Kill\", Skarsg\u00e5rd fece l'audizione per il ruolo di Bill Compton della serie televisiva della HBO \"True Blood\", basata sui romanzi del \"Ciclo di Sookie Stackhouse\" della scrittrice statunitense Charlaine Harris. Scartato per il ruolo di Bill, gli venne assegnato il ruolo del potente vampiro Eric Northman. \"True Blood\" ha raggiunto la settima e ultima stagione nel 2014. Per il suo ruolo vince tre Scream Award: come miglior cattivo nel 2009 e miglior attore horror nel 2010 e nel 2011. Il cast ha inoltre ricevuto una nomination ai Screen Actors Guild Awards del 2010 per il miglior cast in una serie drammatica.\nNel 2011 \u00e8 nel film \"Melancholia\", diretto da Lars von Trier, accanto a Kirsten Dunst. Il film \u00e8 stato presentato in Francia il 18 maggio 2011 al 64\u00ba Festival di Cannes. Lo stesso anno appare in \"Straw Dogs\", remake del quasi omonimo film di Sam Peckinpah del 1971 \"Cane di paglia\", entrambi basati sul romanzo di Gordon Williams \"Cane di paglia\" (\"The Siege of Trencher's Farm\").\nNell'aprile 2012 esce nelle sale \"Battleship\", diretto da Peter Berg, dove Skarsg\u00e5rd recita nel ruolo del fratello del protagonista Taylor Kitsch. Nel 2015 partecipa al film \"Hidden - Senza via di scampo\". Nel 2016 veste invece i panni di Tarzan/John Clayton III in \"The Legend of Tarzan\", accanto a Margot Robbie, nel ruolo di Jane.\nNel 2017 \u00e8 nel cast, insieme a Reese Witherspoon e Nicole Kidman, della miniserie TV \"Big Little Lies - Piccole grandi bugie\"; il ruolo gli \u00e8 valso un Premio Emmy al miglior attore non protagonista in una miniserie o film e il suo primo Golden Globe come miglior attore non protagonista. Viene inoltre candidato agli Screen Actors Guild Awards e al Satellite Award.\nVita privata.\nDopo essere stato fidanzato per due anni con l'attrice Kate Bosworth, dal 2015 al 2017 \u00e8 stato legato sentimentalmente alla modella Alexa Chung.\nRiconoscimenti.\nGolden Globe\nPremio Emmy\nCritics' Choice Awards\nSAG Awards\nSatellite Award\nTeen Choice Award\nScream Awards \nSaturn Awards\nPremio Robert\nOdense International Film Festival \nDoppiatori italiani.\nNelle versioni in italiano dei suoi film, Alexander Skarsg\u00e5rd \u00e8 stato doppiato da:"}
{"id": "2366661", "revid": "287204", "url": "https://it.wikipedia.org/wiki?curid=2366661", "title": "H\u00e9ctor Rossetto", "text": "Maestro Internazionale dal 1950 e Grande Maestro dal 1960, fu uno dei pi\u00f9 forti giocatori argentini del periodo 1940-1975.\nVinse cinque volte il campionato nazionale: nel 1942, 1944, 1947, 1962 e 1972.\nPartecip\u00f2 a sei olimpiadi degli scacchi dal 1950 al 1972, vincendo sei medaglie, tra cui un oro individuale a Helsinki 1952 e tre argenti di squadra.\nTra gli altri migliori risultati i seguenti:\nFu il direttore delle olimpiadi di Buenos Aires 1978."}
{"id": "2366662", "revid": "287204", "url": "https://it.wikipedia.org/wiki?curid=2366662", "title": "Alexander Skarsgard", "text": ""}
{"id": "2366667", "revid": "729019", "url": "https://it.wikipedia.org/wiki?curid=2366667", "title": "Labrador (Pangasinan)", "text": "Labrador \u00e8 una municipalit\u00e0 di Quarta classe delle Filippine, situata nella Provincia di Pangasinan, nella regione di Ilocos.\nLabrador \u00e8 formata da 10 baranggay:"}
{"id": "2366668", "revid": "118967790", "url": "https://it.wikipedia.org/wiki?curid=2366668", "title": "Tcheco", "text": "Carriera.\nClub.\nCresciuto nel Paran\u00e1, non fu molto utilizzato dal club e successivamente fu svincolato; dal 1998 al 2002, Tcheco gioc\u00f2 per il Malutrom. Arriv\u00f2 al Coritiba nel maggio 2002 in vista del Brasileir\u00e3o. L'anno successivo, vinse il Campionato Paranaense.\nAll'estero, ha giocato in Arabia Saudita, all'Al-Ittihad, per quattro anni: 2003, 2004, parte del 2005 e la prima met\u00e0 del 2008.\nAll'inizio del 2005, Tcheco torn\u00f2 in Brasile per giocare in prestito al Santos; scaduto il termine dell'accordo, torn\u00f2 all'Al-Ittihad. Nel 2006, Tcheco torn\u00f2 di nuovo in patria, giocando per il Gr\u00eamio nel 2006 e nel 2007, vincendo due Campionati Ga\u00facho (2006 e 2007) e arrivando in finale della Coppa Libertadores 2007, persa poi contro il Boca Juniors. Giocava da titolare, e per un periodo fu anche scelto come capitano della squadra. Nel 2008, fino a giugno, gioc\u00f2 nuovamente per l'Al-Ittihad, e dal mese di giugno in poi \u00e8 tornato al Gr\u00eamio Foot-Ball Porto Alegrense."}
{"id": "2366669", "revid": "212348", "url": "https://it.wikipedia.org/wiki?curid=2366669", "title": "Wanda Radicchi", "text": ""}
{"id": "2366670", "revid": "1873017", "url": "https://it.wikipedia.org/wiki?curid=2366670", "title": "Campionati europei di karate 2009", "text": "La 44\u00aa edizione del campionato europeo di karate si \u00e8 svolta a Zagabria dall'8 al 10 maggio 2009. Vi hanno preso parte 479 karateka."}
{"id": "2366671", "revid": "179980", "url": "https://it.wikipedia.org/wiki?curid=2366671", "title": "Anderson Simas Luciano", "text": ""}
{"id": "2366677", "revid": "339392", "url": "https://it.wikipedia.org/wiki?curid=2366677", "title": "Obici tedeschi da 105mm", "text": ""}
{"id": "2366681", "revid": "298055", "url": "https://it.wikipedia.org/wiki?curid=2366681", "title": "Costantino Poggi", "text": ""}
{"id": "2366682", "revid": "25589648", "url": "https://it.wikipedia.org/wiki?curid=2366682", "title": "Piattaforma analogica terrestre", "text": ""}
{"id": "2366684", "revid": "25589653", "url": "https://it.wikipedia.org/wiki?curid=2366684", "title": "Piattaforma analogica satellitare", "text": ""}
{"id": "2366685", "revid": "767487", "url": "https://it.wikipedia.org/wiki?curid=2366685", "title": "Seyni Kountch\u00e9", "text": "Carriera militare.\nNato nel 1931 nella citt\u00e0 di Damana Fandou, da una famigli agiata, Kountch\u00e9 inizi\u00f2 la sua carriera militare alla fine degli anni quaranta, prestando servizio nell'esercito coloniale francese. Nel 1957, fu promosso al grado di sergente e dal 1965 al 1966, studi\u00f2 presso una scuola per ufficiali militare a Parigi e divenne ben presto vice capo di stato maggiore delle forze armate: divenne capo delle forze armate nel 1973.\nLeader del Niger.\nIl 15 aprile 1974, Seyni Kountch\u00e9 attu\u00f2 un colpo di Stato militare che si concluse con la fine del governo di Diori. Kountch\u00e9 sospese immediatamente la Costituzione, sciolse l'Assemblea nazionale, mise al bando tutti i partiti politici, e ordin\u00f2 il rilascio dei prigionieri politici dalle carceri e infine permise ai dissidenti politici di far rientro in patria.\nDue giorni dopo fu istituito il Consiglio militare supremo (CMS) che acclam\u00f2 Kountch\u00e9 come presidente. La principale preoccupazione del governo militare era quella di innescare nel paese una ripresa economica. Sul piano internazionale vennero mantenuti i rapporti amichevoli con la Francia, e si intensific\u00f2 l'attivit\u00e0 diplomatica con gli stati arabi. Kountch\u00e9 inizi\u00f2 nel 1981 ad aumentare la rappresentanza civile nel CMS, e nel 1982 furono effettuati i preparativi per una forma di governo costituzionale; un primo ministro civile, Mamane Oumarou, fu nominato l'anno successivo.\nNel 1984 la siccit\u00e0 torn\u00f2 ad abbattersi sul Niger, ostacolando la crescita economica del paese e costringendolo ad aumentare la propria dipendenza agli aiuti internazionali. Nel maggio 1985, a seguito di un incidente sulla frontiera con la Libia, il presidente ordin\u00f2 l'espulsione di tutti i Tuareg non nigerini.\nMorte.\nLa salute di Kountch\u00e9 peggior\u00f2 alla fine del 1986 e ha continuato a peggiorare nel corso del 1987. Mor\u00ec in un ospedale di Parigi di un tumore cerebrale, il 10 novembre 1987. Ali Saibou e gli succedette 4 giorni dopo, nominato presidente del Consiglio militare supremo.\nOnorificenze.\nOnorificenze nigerine.\nPersonalmente \u00e8 stato insignito dei titoli di:"}
{"id": "2366689", "revid": "767487", "url": "https://it.wikipedia.org/wiki?curid=2366689", "title": "Laoac", "text": "Laoac \u00e8 una municipalit\u00e0 di Quarta classe delle Filippine, situata nella Provincia di Pangasinan, nella regione di Ilocos.\nLaoac \u00e8 formata da 22 baranggay:"}
{"id": "2366692", "revid": "83531", "url": "https://it.wikipedia.org/wiki?curid=2366692", "title": "Hugues Imbert", "text": "Biografia.\nSi \u00e8 laureato al \"Coll\u00e8ge Sainte-Barbe\" di Parigi. \nHa studiato violino suonandolo privatamente, prima a casa, poi a Parigi con Richard Hammer (1828-1907) e con Auguste Faucheux. Aveva una predilezione per la musica da camera e per la musica sinfonica. \nHa lavorato e diretto per molti anni la clinica oftalmologica di Parigi, fino a quando si ritir\u00f2 nel 1885. Ha collezionato un buon numero di opere d'arte.\nSi \u00e8 dedicato alla divulgazione musicale, effettuando numerose collaborazioni con varie riviste e giornali; \u00e8 stato lungamente redattore e direttore del \"Guide musical\".\nDal 1886 \u00e8 stato critico musicale con il periodico L\u2019\"Ind\u00e9pendance musicale et dramatique\" e autore di numerosi articoli nella seconda edizione del Grove Dictionary of Music and Musicians.\nArticoli e saggi sui musicisti contemporanei sono stati raccolti in diverse pubblicazioni: \"Profiles de musiciens\" (1888), \"Nouveaux profils\" (1892), \"Portraits et Etudes\" (1894), \"Profils d'artistes contamporains\" (1897), \"Modern Medallions contemporains\" (1902). Tra i musicisti ai quali ha dedicato i suoi approfondimenti menzioniamo: Ciajkovskij, Chabrier, Faur\u00e9, Saint-Sa\u00ebns, Boisdeffre, Dubois, Lalo, Reyer, Massenet, Rubin\u0161tejn e Edouard Schure.\nTra i suoi libri annoveriamo: \"La symphonie apr\u00e8s Beethoven\" (1900); saggi sulla vita e l'opera di Charles Gounod (1897) e di Georges Bizet (1899); il libro su Johannes Brahms fu pubblicato postumo (1906) con una prefazione di Eduard Schure. Era Brahms, insieme a Robert Schumann, secondo Henri de Curzon, l'autore preferito di Imber.\nNei suoi libri spesso la critica letteraria si mescolava alle critiche d'arte: Rameau assieme a Voltaire e a Stendhal erano oggetti di approfondimento con riferimenti ed accostamenti musicali ed artistici.\nOltre a lavori su temi musicali, ha pubblicato un libro di saggi di viaggio intitolato \"Quatre Mois au Sahel\" (1888)."}
{"id": "2366693", "revid": "50869", "url": "https://it.wikipedia.org/wiki?curid=2366693", "title": "Fantascienza umoristica", "text": "La fantascienza umoristica \u00e8 un filone a cui possono essere ricondotte quelle storie che rivisitano i temi classici del genere fantascientifico in chiave umoristica, parodica o satirica. A tale definizione corrispondono soprattutto opere create a partire, circa, dalla seconda met\u00e0 del Novecento, ossia da quando si inizi\u00f2 a guardare alla fantascienza come ad un genere unitario e riferibile a caratteri e temi stabili.\nStoria e caratteristiche.\nPrecursori del genere possono essere considerati Luciano di Samosata (\"Icaromenippo\"), Ludovico Ariosto, con alcuni episodi dell\"'Orlando furioso\", Voltaire con \"Micromega\" e Giacomo Leopardi con alcune delle \"Operette morali\" (\"Dialogo della Terra e della Luna\" in cui Leopardi fa parlare il pianeta e il satellite e afferma anche l'esistenza degli alieni; \"Il Copernico, dialogo\", ecc.). In essi l'umorismo e la satira scientifica si mescolano con il racconto filosofico e mitologico. Antonio Ghislanzoni \u00e8 considerato uno dei primi autori del genere in Italia, grazie al romanzo apocalittico \"Abrakadabra - storia dell'avvenire\" (1864-65) e altri racconti minori.\nLa prima fantascienza moderna dei \"pulp magazine\" conteneva raramente storie comiche o umoristiche. Un'eccezione notevole \u00e8 costituita dalla serie di racconti di \"Pete Manx\" di Henry Kuttner e Arthur K. Barnes (che a volte scrivevano assieme, a volte separatamente, sotto lo pseudonimo di Kelvin Kent). Pubblicata sulla rivista \"Thrilling Wonder Stories\" tra la fine degli anni trenta e l'inizio dei quaranta, la serie ha per protagonista un imbonitore che viaggia nel tempo e utilizza le proprie abilit\u00e0 per tirarsi fuori dai guai. Due serie successive cementarono la reputazione di Kuttner come uno dei primi e pi\u00f9 popolari autori di fantascienza umoristica: la serie di \"Gallegher\" (su un inventore ubriacone e il suo robot narciso) e quella di \"Hogben\" (su una famiglia di hillbilly mutanti). La prima apparve su \"Astounding Science Fiction\" nel 1943 e 1948 e fu raccolta in volume come \"Robots Have No Tails\" (Gnome, 1952), mentre la seconda fu pubblicata su \"Thrilling Wonder Stories\" alla fine degli anni quaranta.\nNegli anni cinquanta, con l'avvento della fantascienza \"sociologica\", emergono autori come Fredric Brown e Robert Sheckley, che fanno satira di costume e politica utilizzando le storie fantascientifiche, che dopo il boom degli anni trenta-quaranta, l'et\u00e0 d'oro, si erano riempite di stereotipi.\nL'autore di fantascienza umoristica pi\u00f9 popolare (spesso l'unico conosciuto al di fuori del genere) \u00e8 per\u00f2 il britannico Douglas Adams, con la \"Guida galattica per autostoppisti\" (1979), nata come serie radiofonica nel 1978 e presto divenuta, grazie al successo, una serie di romanzi best seller. Le opere di Adams non fanno la parodia di un'opera di fantascienza in particolare, ma utilizzano piuttosto i temi della fantascienza per generare situazioni comiche paradossali. Il primo romanzo della \"Guida galattica\" ha avuto una trasposizione cinematografica per la regia di Garth Jennings nel 2005.\nRientrano nel filone satirico opere come \"Cyberiade\" di Stanis\u0142aw Lem, che in modo giocoso e leggero porta avanti storie fantascientifiche ma rivelatrici delle eterne debolezze umane, in questo caso sotto forma delle piccole gelosie e invidie dei due costruttori scienziati Trurl e Klapaucius. In opere come questa l'umorismo filtra attraverso l'umanit\u00e0 dei protagonisti, pi\u00f9 che toccare i canoni classici della fantascienza, che vengono rispettati. Sempre nel filone comico-satirico (in particolare, come satira del mondo accademico sovietico dell'epoca) rientra il romanzo \"Luned\u00ec inizia sabato\" dei fratelli Strugatskij (1964-1965) in cui si immagina che in Carelia esista un istituto di ricerca scientifica che si occupa di magia e stregoneria, popolato da personalit\u00e0 stravaganti (scienziati-maghi bravissimi ma anche emeriti cialtroni).\nTra gli esempi di fantascienza comico-umoristica non stupisce trovare molti film, di solito parodie popolari di opere pi\u00f9 celebri: un esempio \u00e8 \"Balle spaziali\", un film comico prodotto, interpretato e diretto da Mel Brooks come citazione e parodia della saga di \"Guerre stellari\", oppure \"Mars Attacks!\" (1996) di Tim Burton, in cui i marziani, che a lungo furono considerati cattivi, poi riabilitati negli ultimi due decenni del XX secolo, si rivelano veramente cattivissimi. Il capolavoro della fantascienza satirica al cinema \u00e8 spesso considerato \"Il dottor Stranamore\" (1963) di Kubrick, che mette in scena lo scoppio di una terza guerra mondiale facendone una pungente satira sulla guerra fredda.\nOpere.\nFumetti.\nLe opere a fumetti che parodiano altre opere o temi di fantascienza sono innumerevoli. Ci limitiamo a citarne alcune:\nLetteratura.\nNell'elenco (necessariamente incompleto) che segue, sono state privilegiate le opere tradotte in italiano."}
{"id": "2366698", "revid": "599013", "url": "https://it.wikipedia.org/wiki?curid=2366698", "title": "Antonio Colom", "text": "Carriera.\nCiclista completo ed adatto alle brevi competizioni a tappe, pass\u00f2 professionista nel 1999 con il team Amica Chips-Costa de Almer\u00eda. Ottenne la prima vittoria nel 2002, quando si aggiudic\u00f2 la classifica finale della Vuelta a Andaluc\u00eda; negli anni seguenti riusc\u00ec ad imporsi anche in tre prove del Challenge de Mallorca (vincendo due volte la classifica combinata finale) e nella Volta a la Comunitat Valenciana, oltre che in una tappa del Crit\u00e9rium du Dauphin\u00e9 Lib\u00e9r\u00e9 2007 e in una della Parigi-Nizza 2009. Nei grandi Giri and\u00f2 invece a ricoprire compiti di gregariato, in appoggio ai propri capitani.\nIl 9 giugno 2009 risult\u00f2 positivo ad un controllo antidoping, effettuato a sorpresa il 2 aprile dopo un allenamento, nel quale vennero evidenziate tracce di EPO nel sangue. Venne immediatamente sospeso dalla sua squadra, il Team Katusha, in attesa delle controanalisi. Successivamente squalificato dalla Federciclismo spagnola per due anni, fino all'aprile 2011, non ritorn\u00f2 pi\u00f9 alle competizioni professionistiche, concludendo cos\u00ec la carriera."}
{"id": "2366699", "revid": "278830", "url": "https://it.wikipedia.org/wiki?curid=2366699", "title": "Gigi Sgarbozza", "text": ""}
{"id": "2366701", "revid": "62004", "url": "https://it.wikipedia.org/wiki?curid=2366701", "title": "Antonio Colom Mas", "text": ""}
{"id": "2366713", "revid": "767487", "url": "https://it.wikipedia.org/wiki?curid=2366713", "title": "Mabini (Pangasinan)", "text": "Mabini \u00e8 una municipalit\u00e0 di Quarta classe delle Filippine, situata nella Provincia di Pangasinan, nella regione di Ilocos.\nMabini \u00e8 formata da 16 baranggay:"}
{"id": "2366715", "revid": "25589659", "url": "https://it.wikipedia.org/wiki?curid=2366715", "title": "Piattaforma analogica via cavo", "text": ""}
{"id": "2366716", "revid": "110157", "url": "https://it.wikipedia.org/wiki?curid=2366716", "title": "Il re pastore (Piccinni)", "text": "Il re pastore \u00e8 un dramma per musica in tre atti del compositore Niccol\u00f2 Piccinni su libretto di Pietro Metastasio. Il libretto originariamente fu scritto per Giuseppe Bonno, il quale lo music\u00f2 e lo mise in scena nel 1751 al Teatro Imperiale di Vienna.\nFu rappresentata per la prima volta il 10 agosto 1760 al Teatro Argentina di Roma, anno in cui il maestro pugliese produsse la sua pi\u00f9 celebre opera buffa, \"La buona figliuola\".\nRappresentazioni in tempi moderni e registrazioni.\nQuest'opera fu rappresentata per la prima e unica volta in tempi moderni e registrata il 17 luglio 2008 a Martina Franca in occasione della XXXIII edizione del \"Festival della Valle d'Itria\". L'esecuzione dell\"'Orchestra Internazionale d'Italia\" fu diretta da Giovanni Battista Rigon, mentre i cantanti che si esibirono furono Maria Laura Martorana, Nicola Amodio, Massimiliano Arizzi, Razek Fran\u00e7ois Bitar e Daniela Diomede."}
{"id": "2366717", "revid": "25589664", "url": "https://it.wikipedia.org/wiki?curid=2366717", "title": "Piattaforma digitale via cavo", "text": ""}
{"id": "2366718", "revid": "339392", "url": "https://it.wikipedia.org/wiki?curid=2366718", "title": "10,5 cm leFH18/40", "text": ""}
{"id": "2366724", "revid": "228587", "url": "https://it.wikipedia.org/wiki?curid=2366724", "title": "Filo elicoidale", "text": "Il filo elicoidale \u00e8 un cavo chiuso ad anello di circa 5 millimetri di diametro ottenuto grazie all'intreccio di 3 fili di acciaio avvolti ad elica in un unico verso o in entrambi i versi alternando la rotazione ogni 25-40 metri, che viene utilizzato per il taglio del marmo.\nIl concetto di base del taglio tramite filo elicoidale \u00e8 che un materiale duro incide un materiale meno duro e l'insieme di incisioni determina un taglio. La macchina che lo conduce \u00e8 costituita da un motore, da un dispositivo meccanico che mantiene il filo in tensione e da un sistema che rilascia una sostanza abrasiva, tipicamente costituita da acqua e sabbia silicea. Il filo viene fatto scorrere sulla roccia da tagliare ad una velocit\u00e0 di qualche metro al secondo. Lo strofinamento, unito all'azione della sostanza abrasiva determina un forte riscaldamento del filo; per consentirne il raffreddamento la sua lunghezza varia da 1000 a 2000 metri. Il filo \u00e8 ovviamente soggetto a degrado, il suo consumo varia da 10 a 30 metri di filo ogni metro quadrato di superficie tagliata, dipendendo inoltre dal tipo di roccia su cui si lavora e dall'abrasivo utilizzato."}
{"id": "2366727", "revid": "767487", "url": "https://it.wikipedia.org/wiki?curid=2366727", "title": "Manaoag", "text": "Manaoag \u00e8 una municipalit\u00e0 di Prima classe delle Filippine, situata nella Provincia di Pangasinan, nella regione di Ilocos.\nManaoag \u00e8 formata da 26 baranggay:"}
{"id": "2366738", "revid": "799504", "url": "https://it.wikipedia.org/wiki?curid=2366738", "title": "Amazzone ferita", "text": "L'Amazzone ferita \u00e8 una scultura di Policleto della seconda met\u00e0 del V secolo a.C., scomparsa e nota solo da copie romane, scolpita per il tempio di Artemide a Efeso.\nStoria e descrizione.\nPosteriore al \"Doriforo\", la statua fu creata in occasione di una gara indetta dal Santuario di Artemide di Efeso, intorno al 435 a.C. in competizione con Fidia, Cresila e Phradmon. Si trattava infatti di realizzare una scultura di amazzone ferita. Plinio ci informa che a vincere fu Policleto, seguito da Fidia (terzo fu Kresilas e quarto Phradmon). \n\u00c8 tutt'oggi oggetto di discussione l'attribuzione delle quattro amazzoni, ciascuna al proprio scultore e questo perch\u00e9 tre di loro presentano caratteristiche policletee. "}
{"id": "2366740", "revid": "838137", "url": "https://it.wikipedia.org/wiki?curid=2366740", "title": "Modesto Farina", "text": "Biografia.\nModesto Farina nacque a Oria di Valsolda, in diocesi di Como, il 18 marzo 1771 da nobile famiglia, proprietaria di \"Palazzo Farina\" (poi \"Ciani\") a Lugano e imparentata con l'antico casato milanese dei Sessa di Daverio: suo padre era il nobile comasco Jacopo Farina, figlio di Domenico, mentre sua madre era la nobile Maria Casanova di Gravedona, figlia di Giovanni Battista. Educato nel collegio milanese dei Somaschi e laureato in teologia, poi professore di diritto canonico e di dogmatica, viene consacrato vescovo il 15 agosto 1821 ed imposto dagli Asburgo come vescovo di Padova.\nLa curia romana, a causa delle sue posizioni anticuriali, illuministe e progressiste, non lo vede di buon occhio e protesta vivacemente con il governo di Vienna. Non ottenendo la revoca della nomina impone al neovescovo la sottoscrizione di un documento col quale si impegna ad una totale sottomissione alla fede e alla chiesa cattolica.\nIl documento viene firmato, ma le idee del presule sono sempre presenti e prendono il sopravvento durante i moti del 1848. Infatti il 5 aprile di quello stesso anno ordina preghiere nelle chiese e incita i contadini ad arruolarsi.\nMuore a Padova il 10 maggio 1856.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2366742", "revid": "110157", "url": "https://it.wikipedia.org/wiki?curid=2366742", "title": "Catone in Utica (Piccinni)", "text": "Catone in Utica \u00e8 un dramma per musica in tre atti del compositore Niccol\u00f2 Piccinni su libretto di Pietro Metastasio.\nFu rappresentata per la prima volta il 5 novembre 1770 al Hoftheater di Mannheim.\nRappresentazioni in tempi moderni e registrazioni.\nQuest'opera fu rappresentata per la prima e unica volta in tempi moderni e registrata il 27 febbraio 2007 al Staatstheater di Mannheim. L'esecuzione fu affidata a Reinhard Goebel, mentre i cantanti che si esibirono furono Christopher Wittmann, Robert Crowe, Cornelia Ptassek, Marina Ivanova, Iris Kupke e Yosemeh Adjei."}
{"id": "2366743", "revid": "729019", "url": "https://it.wikipedia.org/wiki?curid=2366743", "title": "Temple (metropolitana di Londra)", "text": "Temple \u00e8 una stazione della metropolitana di Londra servita dalle linee Circle e District.\nLa stazione era originariamente chiamata The Temple; il nome deriva dalla vicina Temple Church che diede nome anche alle Inns of Court di Inner Temple e Middle Temple. L'articolo cadde in disuso rapidamente.\nStoria.\nLa stazione fu aperta il 30 maggio 1870 dalla Metropolitan District Railway (MDR; attualmente le linee District e Circle) quando la ferrovia estese la linea da Westminster a Blackfriars. La costruzione della nuova sezione della MDR fu progettata insieme alla costruzione del Victoria Embankment e fu ottenuta con il metodo \"taglia-e-copri\" di mettere un tetto sopra una stretta trincea.\nLa MDR si collegava alla \"Metropolitan Railway\" (MR, successivamente la linea Metropolitan) a South Kensington e, sebbene le due compagnie fossero concorrenti, ciascuna operava i propri treni sui binari dell'altra in un servizio comune chiamato \"Inner Circle\".\nIl 1\u00ba febbraio 1872 la MDR apr\u00ec una diramazione diretta a nord dalla propria stazione di Earl's Court per collegarsi alla West London Extension Joint Railway (WLEJR, l'attuale West London Line), a cui si collegava ad Addison Road (l'attuale Kensington (Olympia)). Da quella data il servizio \"Outer Circle\" inizi\u00e0 ad utilizzare i binari della MDR. Il servizio era operato dalla North London Railway (NLR) dal suo capolinea di Broad Street (oggi demolita) nella Citt\u00e0 di Londra attraverso la North London Line fino a Willesden Junction, poi dalla West London Line fino ad Addison Road e dalla MDR fino a Mansion House - il nuovo capolinea orientale della MDR.\nDal 1\u00ba agosto 1872, il servizio \"Middle Circle\" cominci\u00f2 anch'esso a passare per la stazione arrivando da Moorgate lungo i binari della MR sul lato settentrionale dell'Inner Circle verso Paddington e quindi lungo i binari della Hammersmith &amp; City Railway (H&amp;CR) fino a Latimer Road quindi, attraverso un collegamento oggi demolito, alla West London Line verso Addison Road ed alla MDR verso Mansion House. Il servizio era operato congiuntamente dalla H&amp;CR e dalla MDR.\nIl 30 giugno 1900 venne chiuso il servizio Middle Circle tra Earl's Court e Mansion House.\nAll'inizio del ventesimo secolo i primi progetti della Great Northern and Strand Railway (successivamente incorporata nella Great Northern, Piccadilly &amp; Brompton Railway ed oggi parte della linea Piccadilly) comprendevano la proposta di prolungare la linea a Temple. Il piano fu rigettato ed il percorso fu terminato invece alla oggi chiusa stazione di Aldwych, circa 200 metri a nord.\nIl 31 dicembre 1908, il servizio Outer Circle fu tolto dai binari della MDR.\nNel 1949, il servizio Inner Circle operato dalla Metropolitan Line ottenne la sua identit\u00e0 sulla mappa della metropolitana come Circle Line."}
{"id": "2366744", "revid": "1863889", "url": "https://it.wikipedia.org/wiki?curid=2366744", "title": "Moritz Hauptmann", "text": "Biografia.\nStudi\u00f2 violino sotto la guida di Scholz, pianoforte con Franz Lanska, composizione con Francesco Morlacchi e Louis Spohr, con il quale strinse una grande amicizia.\nNel 1812 fu accettato come violinista nell'Orchestra di corte di Dresda, dove rest\u00f2 per tre anni. Successivamente \u00e8 andato in Russia, dove ha principalmente tenuto lezioni private di musica. \nNel 1820 torn\u00f2 in Germania e per un certo periodo lavor\u00f2 come architetto, anche se i suoi maggiori interessi riguardarono la musica e difatti nel 1822 entr\u00f2 nella orchestra di Kassel.\nNel 1842 ottenne, grazie alla raccomandazione di Felix Mendelssohn, l'incarico di cantore della \"Thomasschule\" nella citt\u00e0 di Lipsia. Negli anni successivi ottenne il posto di insegnante di teoria musicale al Conservatorio. Tra i suoi allievi celebri annoveriamo Hans von B\u00fclow, J\u00f3zsef Joachim, Friedrich Curschmann, Salomon Jadassohn, Karl Juljewitsch Davydov, Gustav Graben Hoffmann, Norbert Burgm\u00fcller, Hugo Staehle, Ferdinand David, Arthur Sullivan ed Oscar Paul.\nNel frattempo collabor\u00f2 con varie riviste musicali e fu il promotore e il fondatore, assieme a Robert Schumann, della \"Bach-Gesellschaft\", di cui divenne presidente. Si impegn\u00f2 anche alla stesura dei volumi antologici delle opere di Bach.\nNon smise mai di effettuare studi scientifici e matematici sul significato della musica e il frutto di tali ricerche fu il suo trattato \"Die Natur der Harmonik und Metrik\" (1853), nel quale emerse un modello filosofico di spiegazione della varie forme musicali.\nCome teorico musicale e pedagogo musicale, godette di un'ottima reputazione, specialmente nella seconda met\u00e0 del XIX secolo. I suoi scritti teorici musicali suscitarono grande scalpore in quel periodo. \nLe composizioni di Hauptmann comprendono sia opere sacre che profane. Tra le sue opere principali sono da annoverare mottetti, salmi, una messa vocale, canti sacri e profani, sonate per violino, quartetti, duetti per violino.\nNel 1873 una strada di Lipsia e di Dresda sono state dedicate alla sua memoria (\"Hauptmannstra\u00dfe\")."}
{"id": "2366760", "revid": "117872681", "url": "https://it.wikipedia.org/wiki?curid=2366760", "title": "Michail Botvinov", "text": "Agli inizi della carriera, prima della dissoluzione dell'Unione Sovietica (1991), ha gareggiato per l'Unione Sovietica; nel 1992 ha fatto parte della Squadra Unificata ai Giochi olimpici.\nBiografia.\nIn Coppa del Mondo ha esordito il 13 gennaio 1990 nella 30\u00a0km a tecnica libera di Mosca (12\u00b0), ha ottenuto il primo podio il 14 marzo 1992 nella 50\u00a0km a tecnica classica di Vang (2\u00b0) e la prima vittoria il 12 gennaio 1999 nella 30\u00a0km a tecnica libera di Nov\u00e9 M\u011bsto na Morav\u011b.\nIn carriera ha preso parte a quattro edizioni dei Giochi olimpici invernali, con tre squadre differenti: ad con la Squadra Unificata (11\u00b0 nella 10\u00a0km, 12\u00b0 nella 30\u00a0km, 28\u00b0 nella 50\u00a0km, 15\u00b0 nell'inseguimento, 5\u00b0 nella staffetta); a con la Russia (4\u00b0 nella 10\u00a0km, 4\u00b0 nella 30\u00a0km, 9\u00b0 nella 50\u00a0km, 5\u00b0 nell'inseguimento, 5\u00b0 nella staffetta); a (2\u00b0 nella 30\u00a0km, 5\u00b0 nella 50\u00a0km, 9\u00b0 nell'inseguimento, 4\u00b0 nella staffetta) e a (3\u00b0 nella 50\u00a0km, 7\u00b0 nell'inseguimento) con l'Austria, nazionale per la quale aveva iniziato a gareggiare nella stagione 1997-1998.\nSempre con i colori austriaci Botvinov vinse la medaglia d'oro nella staffetta con Christian Hoffmann, Alois Stadlober e Markus Gandl e la medaglia di bronzo nella 50\u00a0km a tecnica classica ai Mondiali di Ramsau am Dachstein 1999.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:TC = tecnica classicaTL = tecnica libera\nMarathon Cup.\nMarathon Cup - vittorie.\nLegenda:TC = tecnica classicaTL = tecnica libera"}
{"id": "2366762", "revid": "122969990", "url": "https://it.wikipedia.org/wiki?curid=2366762", "title": "Josef Matthias Hauer", "text": "Biografia.\nFiglio di Matthias Hauer, che ha lavorato come guardia penitenziaria. \nHauer dal 1897 ha frequentato l'istituto di formazione per insegnanti a Wiener Neustadt. L\u00ec ricevette lezioni di pianoforte, di organo, di violoncello, di canto, e si occup\u00f2 da autodidatta di teoria musicale. \nDopo la laurea \u00e8 stato nel 1902 insegnante di scuola elementare a Krumbach, e nel 1904, a Wiener Neustadt. Inoltre, ha lavorato come organista, direttore di coro e violoncellista in un quartetto d'archi, e si \u00e8 impegnato in lezioni di musica nelle scuole superiori. \nNel 1907 ha sposato Leopoldine H\u00f6nig (\u2020 1934). La coppia ha avuto tre figli: Martha, Bruno ed Elisabeth. \nNel 1914 Hauer \u00e8 stato chiamato per il servizio militare e l'anno seguente si \u00e8 trasferito a Vienna. Nel 1918 ha terminato la sua attivit\u00e0 militare e l'anno successivo si \u00e8 ritirato, a causa di una malattia, dal servizio scolastico. \nNel 1930, la citt\u00e0 di Vienna ha concesso a Hauer una pensione onoraria, che per\u00f2 nel 1938 gli \u00e8 stata ritirata. \n\u00c8 stato anche un musicista teorico, ed \u00e8 famoso per lo sviluppo, indipendente e quasi contemporaneo a quello di Arnold Sch\u00f6nberg, del metodo di composizione con tutte le 12 note della scala cromatica.\nHa studiato a lungo la filosofia e la musica orientale in generale, quella cinese-taoista in particolare; il frutto delle sue ricerche \u00e8 stato pubblicato in vari saggi, nei quali propone un suo modello musicale improntato ad un \"melos\" atonale, riproducibile solo con una voce e con strumenti temperati, come ad esempio il pianoforte.\nPer tramandare il suo metodo compositivo ha fondato nel 1953 a Vienna il \"Seminario austriaco per la musica dodecafonica\", che era considerato un serbatoio spirituale e aveva un impatto internazionale. Per insegnare e diffondere la musica di Hauer sono stati importanti i docenti del seminario quali Johannes Schwieger, Victor Sokolowski e Nikolaus Fheodoroff. Tra gli allievi del seminario menzioniamo: Ren\u00e9 Clemencic, Arnold Keyserling e Paul von Klenau.\nTra i compositori con cui ha avuto buoni rapporti di amicizia si annoverano Carl Nielsen, Paul Hindemith, Rudolf Reti, Johann Ludwig Trepulka, Othmar Steinbauer, Paul von Klenau, Stefan Wolpe.\nDiversi artisti hanno dedicato ritratti al compositore dodecafonico, tra i quali: Erwin Lang, Frieda Salvendy, Christian Schad, Ernst Hartmann, Franz Hubmann, Heinz Leinfellner, Karl Prantl, Dominik Sz\u00e1va, Julian Schutting.\nHauer ha avuto un rapporto ambivalente con Sch\u00f6nberg: Hauer aveva a lungo cercato il contatto con Schoenberg, ma dopo un incontro nel 1917, l'impegno ad una collaborazione non \u00e8 stato pi\u00f9 osservato negli anni successivi. \nTra le sue opere principali, sono da notare \"lieder\", musica per pianoforte, musica da camera, musica sinfonica.\nNel 1988 una piazza di Vienna \u00e8 stata dedicata alla sua memoria con la denominazione \"Josef Hauer Platz\".\nOpere principali.\nPubblicazioni.\n\"17 articoli teorici (1918-1926), 33 articoli di riviste, saggi e manoscritti inediti (1919-1948)\";"}
{"id": "2366771", "revid": "38120", "url": "https://it.wikipedia.org/wiki?curid=2366771", "title": "Great Exhibition del 1851", "text": ""}
{"id": "2366774", "revid": "1305772", "url": "https://it.wikipedia.org/wiki?curid=2366774", "title": "Ciminiera d'Argento", "text": "La Ciminiera d'Argento \u00e8 un premio conferito ad atleti e personaggi del mondo dello sport che si sono distinti nelle loro discipline e sono riusciti \"a farsi ammirare ed anche amare\" dal loro pubblico; la manifestazione era organizzata dal Comitato Ciminiera d'Argento, sorto in seno alla U.S.D. Fornaci 1928 , societ\u00e0 calcistica di Fornaci di Barga (Lucca).\nIl riconoscimento \u00e8 nato nel 1984 dall'idea dell'allora presidente dell'U.S.D. Fornaci 1928, Cav.Gino Giovannelli e del giornalista sportivo fornacino Alfio Tofanelli che ne ha condotto anche le prime edizioni; in seguito \u00e8 stato condotto dal giornalista TV Franco Ligas. L'ultima edizione si \u00e8 svolta nel 1993.\nLa ciminiera \u00e8 stata scelta come simbolo dell'alacrit\u00e0, del fervore e dell'iniziativa dei fornacini che vivono da sempre intorno alle loro ciminiere, prima quelle delle fornaci di mattoni, da cui il nome del paese, quindi quelle dell'industria metallurgica (Kme Group).\nPer il successo ottenuto, anche la sede della manifestazione si \u00e8 dovuta trasferire dal cinema-teatro LMI di Fornaci di Barga, al pi\u00f9 ampio auditorium del Centro Turistico Internazionale de \"Il Ciocco\" di Castelvecchio Pascoli, che ha ospitato le ultime 4 edizioni.\nPer difficolt\u00e0 di gestione dal 1993 la consegna del premio si \u00e8 interrotta.\nFra i nomi dell'albo d'oro ci sono Gianluca Pagliuca, Carlos Dunga, Roberto Mancini, Gianfranco Matteoli, Mario Cipollini, Juri Chechi, Omar S\u00edvori, Andrea Lucchetta, Francesco Damiani, Maurizio Stecca, Alessandro Lambruschini, Bruno Pizzul, Fabrizio Maffei, Aldo Agroppi, Maurizio Mosca."}
{"id": "2366775", "revid": "339392", "url": "https://it.wikipedia.org/wiki?curid=2366775", "title": "Esposizione Universale (1900)", "text": ""}
{"id": "2366777", "revid": "339392", "url": "https://it.wikipedia.org/wiki?curid=2366777", "title": "Esposizione Internazionale (1906)", "text": ""}
{"id": "2366782", "revid": "201167", "url": "https://it.wikipedia.org/wiki?curid=2366782", "title": "Periodo protoliterate", "text": ""}
{"id": "2366789", "revid": "2152082", "url": "https://it.wikipedia.org/wiki?curid=2366789", "title": "Williams FW19", "text": "La Williams FW19 fu la vettura impiegata nel Campionato mondiale di Formula 1 1997 dalla scuderia inglese. \u00c8 stata l'ultima vettura costruita dalla Williams a conquistare dei titoli mondiali, vincendo sia il titolo piloti per mano di Jacques Villeneuve che il titolo costruttori. Fu anche l'ultima vettura Williams motorizzata Renault fino alla FW34 del 2012, ponendo fine a un sodalizio che durava dal 1989 e aveva portato alla conquista di nove titoli mondiali.\nTecnica.\nLa FW19 era ancora realizzata sotto l'influenza dei progetti di Adrian Newey, anche se il progettista inglese era passato proprio dal 1997 alla McLaren.\nLa vettura non era molto diversa, perci\u00f2, dalla Williams FW18, ma presentava delle novit\u00e0 aerodinamiche, come il distacco della presa d'aria superiore della vettura, che ora presentava un leggero scavo tra essa ed il poggiatesta del pilota. Il propulsore che la equipaggiava era un Renault RS9 V10 di 71\u00b0 che erogava la potenza di 750 cv. Tale motore era stato sviluppato sotto la supervisione di Jean-Jacques His ed era abbinato ad un cambio Williams a sei rapporti.\nLa stagione.\nFin dalle prime gare la FW19 si dimostr\u00f2 la vettura pi\u00f9 veloce, specialmente in qualifica, ottenendo ben 6 pole position nelle prime 6 gare, ma rispetto alla stagione precedente la supremazia della scuderia inglese fu nettamente meno marcata, sia per la minore affidabilit\u00e0 della macchina stessa sia per i progressi fatti dalla Ferrari che, grazie alla nuova F310B e al bi-campione Michael Schumacher, torn\u00f2 a inserirsi in lotta per il mondiale.\nNei primi 6 gran premi la Williams ottenne 4 vittorie, di cui tre con Villeneuve in Brasile, Argentina e Spagna, e una con Frentzen a Imola: questi successi furono tuttavia anche gli unici risultati utili ottenuti, a causa di varie rotture ed errori. \nIn estate poi la vettura evidenzi\u00f2 un certo calo di rendita, a fronte di una crescita della Ferrari, riuscendo per\u00f2 a ottenere comunque alcuni piazzamenti a punti e sul podio, oltre a due importanti successi in Inghilterra e in Ungheria, entrambi comunque propiziati da ritiri o problemi dei diretti avversari.\nQuella di Silverstone fu inoltre la 100\u00aa vittoria per il team di Frank Williams. \nDa Settembre, complice anche un periodo di crisi della Ferrari e la fragilit\u00e0 delle McLaren Mercedes, spesso dimostratesi pi\u00f9 veloci delle FW19, la Williams ritrov\u00f2 la sua competitivit\u00e0 e Villeneuve colse due importanti vittorie in Austria e al N\u00fcrburgring, alle quali si aggiunsero i 4 terzi posti consecutivi raccolti da Frentzen, che permisero al team di mettere una seria ipoteca su entrambi i titoli. \nA Suzuka la Williams conquist\u00f2 in anticipo il suo nono titolo costruttori, ma la squalifica di Villeneuve e la vittoria di Schumacher, riaprirono la lotta per il mondiale piloti. \nArrivato all'ultima gara dell'anno a Jerez con un punto in meno del ferrarista, il canadese ebbe la meglio, chiudendo la gara in terza posizione dopo la famosa e controversa collisione con Schumacher che in seguito venne poi escluso dalla classifica.\nLa Williams divenne cos\u00ec la prima squadra della storia a conquistare 9 titoli costruttori. Il team inglese in 20 stagioni dall'esordio (1978), super\u00f2 la Ferrari (partecipante da 48 stagioni, 40 valide per il campionato costruttori), e la McLaren (partecipante da 29 stagioni e mezzo) per numero di titoli costruttori conquistati (9 titoli contro gli 8 della Ferrari e i 7 della McLaren)."}
{"id": "2366799", "revid": "1100311", "url": "https://it.wikipedia.org/wiki?curid=2366799", "title": "Stephen Ward (calciatore)", "text": "Carriera.\nNazionale.\nViene convocato per gli Europei 2016 in Francia."}
{"id": "2366801", "revid": "765341", "url": "https://it.wikipedia.org/wiki?curid=2366801", "title": "Guitmondo", "text": "Biografia.\nIgnoti sono luogo e data di nascita di Guitmondo (\"Guimundus/Wimundus\"), teologo, vescovo di Aversa a partire dal 1088. Prima di giungere in Italia negli ultimi anni settanta del secolo XI, egli era stato monaco nell'abbazia francese di La Croix-Saint-Leufroy (diocesi di \u00c9vreux).\nDopo essersi formato in filosofia e teologia a Bec, dove fu allievo di Lanfranco, Guitmondo, secondo quanto narra Orderico Vitale, fu proposto come vescovo di una diocesi inglese dal re Guglielmo il Conquistatore, al quale tuttavia egli oppose un rifiuto, forse in polemica con il modo in cui il re degli Angli esercitava il suo potere.\nGuglielmo non a caso reclamando in seguito la sua autorit\u00e0 anche nei confronti di papa Gregorio VII, neg\u00f2 all'antico maestro di Guitmondo, l'arcivescovo di Canterbury Lanfranco, come pure ad altri vescovi inglesi, la visita \"ad limina apostolorum\" (lettera del papa inviata al legato Uberto il 23 settembre 1079). Lo stesso Orderico Vitale ricorda la proposta a Guitmondo di un secondo episcopato, a Rouen in Francia, dopo la morte dell'arcivescovo Giovanni II nel 1079: in questo caso l'accettazione gli sarebbe stata impossibile per il fatto che circolava notizia che suo padre era stato presbitero; in realt\u00e0 tale causa di impedimento canonico, come si apprende dall'epistolario gregoriano, sembra che gravasse sull'effettivo successore di Giovanni, l'arcivescovo Guglielmo (1079-1110), figlio di Roberto vescovo di S\u00e9ez.\nDopo questi fatti Guitmondo \u00e8 ancora attestato nel suo monastero, dal quale ripartir\u00e0 definitivamente con il consenso dell'abate Odilone. Sembra che Guitmondo abbia sperimentato una nuova conversione, come lascerebbe pensare il suo nuovo nome di \"Christianus\", appellativo di sapore nettamente gregoriano, quasi a testimoniare la sua piena adesione al programma ideologico e politico-religioso della Riforma sostenuta dalla Chiesa di Roma.\nAppartenente ormai all'ambiente riformistico, Guitmondo \u00e8 presente nel 1077 alla dieta di Forchheim, in veste di consigliere dell'abate di San Vittore di Marsiglia, Bernardo, fratello del cardinale Riccardo, che insieme al cardinale diacono Bernardo, entrambi legati papali, approv\u00f2 l'elezione del duca di Svevia Rodolfo di Rheinfelden da parte dei principi della fazione antisalica, contraria al destituito re Enrico IV. A tal proposito il Continuatore di Bertoldo nei suoi \"Annales\" narra come al ritorno dalla missione in Germania l'abate Bernardo di San Vittore e il suo accompagnatore \"Christianus sapientissimus monachus\", che non \u00e8 altri che Guitmondo, per ritorsione furono oggetto di sequestro da parte del conte Ulderico di Lenzburg, fautore di Enrico IV, per poi essere liberati solo grazie alla mediazione dell'abate Ugo di Cluny presso lo stesso Enrico.\nMancano notizie su Guitmondo nell'arco di tempo che va dalla fine della legazione in Germania (1078-1079) al 1083, allorch\u00e9 egli prende parte ai negoziati di pace tra i rappresentanti di Gregorio VII e quelli di Enrico IV, dopo il \"manifesto\" di accuse lanciate dal re tedesco al pontefice, ritenuto ostacolo alla pace, e il conseguente invito rivolto al popolo romano di giudicare pubblicamente Gregorio. \u00c8 probabile che tra gli \"alii per plures\" che, secondo il Continuatore di Bertoldo (p.\u00a0313), dopo la battaglia di Melrichstadt (7 agosto 1078) accompagnarono l'abate Bernardo di Marsiglia a Roma per riferire circa i risultati della missione in terra tedesca, ci fosse anche Guitmondo, e che pertanto egli sia stato presente al sinodo romano del 1079, dove fu discussa la questione della dottrina di fede eucaristica relativa a Berengario di Tours, e si giunse alla formulazione definitiva del giuramento berengariano.\nNon a caso proprio Guitmondo tra il 1073 e il 1078 aveva elaborato la sua principale opera teologica, dedicata al mistero eucaristico, il \"De corporis et sanguinis Christi veritate in eucharistia\", un testo che senza dubbio esercit\u00f2 un peso dottrinale decisivo nella condanna di Berengario allo stesso sinodo, dal momento che Guitmondo vi sosteneva chiaramente, mediante l'uso dell'avverbio \"substantialiter\", il principio della conversione \"sostanziale\" del pane e del vino nel corpo e sangue di Cristo, al quale si sarebbe poi ispirato Alberico di Montecassino nel suo perduto trattato \"De corpore Domini\" contro lo stesso Berengario.\nCirca gli avvenimenti del dicembre 1083 una fonte di parte imperiale, il \"Iudicium de regno et sacerdotio\", riferisce che a Santa Maria in Pallara, dipendenza di Montecassino in Roma, Guitmondo insieme all'abate cassinese Desiderio, cardinale presbitero di Santa Cecilia, Pietro, cardinale presbitero di San Crisogono, Giovanni, cardinale vescovo di Porto, Bernardo diacono e Graziano, assiste ad un giudizio di Dio \u2013 la prova dell'acqua \u2013 per accertare la validit\u00e0 o meno dei diritti vantati da papa Gregorio contro il re Enrico. Dalla narrazione emerge soprattutto la tenacia se non la testardaggine con la quale Guitmondo difese la posizione gregoriana, al punto di dubitare della correttezza con la quale la prova stessa, di esito sfavorevole a papa Gregorio, era stata condotta. In ogni caso pur se Guitmondo attacca in particolare Graziano per la slealt\u00e0 con cui avrebbe agito, nessun contrasto sembra trasparire tra il nostro e l'influente abate Desiderio, che tuttavia, divenuto in seguito papa Vittore III, a dire dello stesso Ugo di Flavigny, che riporta una lettera dell'arcivescovo Ugo di Lione alla contessa Matilde di Canossa, sarebbe stato oggetto di un violento attacco da parte di Guitmondo al concilio di Capua nel marzo del 1087.\nIn quell'occasione Guitmondo, su consiglio di Odo, cardinale vescovo di Ostia, il futuro Urbano II, avrebbe accusato papa Vittore di \"infamia\", essendo stato oggetto di scomunica per un anno da parte di Gregorio VII senza aver sostenuto la penitenza canonica, divenendo perci\u00f2 privo dei requisiti necessari all'elezione pontificia. Pur esclusa l'attendibilit\u00e0 della scomunica a Desiderio, di cui nessun cenno appare n\u00e9 nella \"Chronica monasterii Casinensis\" di Leone Ostiense n\u00e9 nell'epistolario gregoriano, non \u00e8 da sottovalutare tuttavia l'immagine di un Guitmondo antidesideriano, che sembra riflettere e quasi incarnare le idee dei circoli antimperiali francesi, in particolare dello stesso Ugo di Lione, fortemente critico verso la politica di equilibrio e di pacificazione sostenuta da Desiderio, prima come abate e poi come papa, nei confronti di Enrico IV e della scismatica fazione vibertina. Del resto tale atteggiamento da parte di Guitmondo sarebbe del tutto in sintonia sia con la sua sperimentata avversit\u00e0 ad ogni condizionamento da parte del potere politico nei riguardi di quello ecclesiastico, sia con la veridicit\u00e0 di quanto narra il cronista Ugo di Flavigny almeno nel II libro del \"Chronicon\" basato su testimoni diretti, sia infine con lo stesso assoluto silenzio delle fonti cassinesi circa la persona di Guitmondo, che, data la prospettiva filodesideriana della \"Chronica\" di Leone come dei suoi continuatori Guido e Pietro Diacono oltre che di tutta la letteratura storica del medioevo cassinese, ben si spiegherebbe.\nSorge a questo punto una questione centrale della biografia di Guitmondo, quella relativa allo \"status\" ecclesiastico nel quale egli sostenne, durante il pontificato di Gregorio VII, le sue idee teologiche e soprattutto politico-religiose. Se infatti Paolo di Bernried nella \"Vita\" di Gregorio VII o anche il menzionato anonimo \"Iudicium de regno et sacerdotio\", o ancora lo stesso Ugo di Lione nella gi\u00e0 citata lettera a Matilde concordano nel designare Guitmondo con il solo titolo di \"monachus\", ad eccezione del primo che ne precisa, senza per\u00f2 alcuna indicazione cronologica, il successivo episcopato aversano, altre fonti fanno invece di Guitondo un cardinale o gi\u00e0, negli stessi anni gregoriani, il vescovo di Aversa, come riferisce l'Anonimo di Melk o con l'\"inscriptio\" seguente: \"Gregorius VII Wimundo Aversano episcopo\", come si legge in un frammento di lettera conservato in collezioni canoniche di Ivo di Chartres (la terza parte della \"Tripartita, Decretum\" e \"Panormia\") e poi passato in Graziano.\nD'altra parte un unico dato positivo affiora con chiarezza pur nell'intreccio di notizie divergenti: la consacrazione episcopale di Guitmondo avvenuta nel 1088 per le mani di papa Urbano II, come ci attestano lettere dello stesso Urbano all'arcivescovo di Napoli, al clero di Aversa e a Giordano principe di Capua, e specialmente il privilegio di papa Callisto II, datato a Benevento il 24 settembre 1120 e indirizzato a Roberto vescovo di Aversa. Secondo Ferdinando Ughelli, seguito da Gams, Parente, Gallo, almeno due, se non tre vescovi aversani avrebbero portato il nome di Guitmondo, il primo dei quali peraltro, che sarebbe stato consacrato da Vittore II nel 1056, non essendo in alcun modo documentato viene opportunamente respinto dal Kehr, mentre il secondo sarebbe stato eletto vescovo da Gregorio VII e potrebbe identificarsi con il Guitmondo consacrato da papa Urbano II, oppure esserne distinto. In un tale quadro di fonti e notizie divergenti il Tirelli ha ritenuto di poter identificare nel vescovo che sarebbe stato eletto da Gregorio e consacrato da Urbano il Guitmondo al quale si rivolgerebbe Gregorio VII nell'\"inscriptio\" del gi\u00e0 citato frammento epistolare, in cui il pontefice afferma il principio di origine patristica, secondo cui la consuetudine deve essere sempre sacrificata alla verit\u00e0: a Guitmondo, che, secondo il Tirelli, gli avrebbe chiesto d'essere consacrato da lui personalmente, com'era avvenuto per il primo vescovo di Aversa, Azzolino, ordinato da Leone IX, papa Gregorio avrebbe addotto come argomento contrario il fatto che la verit\u00e0 prevale sempre sulla consuetudine, stante la disputa circa l'autonomia della diocesi aversana rispetto alle metropolie di Napoli e Capua, che avversavano infatti l'immediata dipendenza della Chiesa aversana dalla Sede Apostolica.\nIn realt\u00e0 la questione, del tutto assente dall'epistolario gregoriano, trova una prima eco solo nelle tre menzionate lettere di papa Urbano inviate ai rispettivi destinatari in occasione della consacrazione episcopale di Guitmondo. E sono appunto quella diretta al clero aversano e l'altra inviata al principe di Capua, che sottolineano un primo elemento di natura giuridica contrastante con ci\u00f2 che opina il Tirelli, secondo cui sarebbero trascorsi almeno dieci anni (1078-1088) tra il momento dell'elezione e quello della consacrazione episcopale di Guitmondo: Urbano in realt\u00e0 ribadisce che l'\"ordinatio\" di Guitmondo, pur essendo insoluto il conflitto tra Capua e Napoli, \u00e8 avvenuta per non protrarla oltre i termini dettati dalle disposizioni dei santi Padri, la regola cio\u00e8 stabilita dal Concilio di Calcedonia e poi passata nel Decreto di Graziano, secondo cui non era lecito differire oltre tre mesi l'intervallo tra \"electio\" e \"consecratio\", fatta eccezione in caso di inevitabile necessit\u00e0. Ma c'\u00e8 un dato ulteriore e decisivo, inspiegabilmente sfuggito al Tirelli, e che ne invalida la tesi: Guitmondo \u00e8 da lui supposto eletto vescovo \u00abalmeno dal 1078\u00bb, e perci\u00f2 erroneamente identificato con l'anonimo presule di Aversa che, secondo quanto narra Amato nell'\"Historia Normannorum\", pot\u00e9 assistere in punto di morte il principe Riccardo di Capua (\u20201078); al contrario invece, in un diploma, trasmesso in originale, datato a Capua il 18 settembre 1080 e destinato al monastero di San Lorenzo di Aversa, viene menzionato ancora, quale vescovo in carica della stessa citt\u00e0, Goffredo. \u00c8 il segno pi\u00f9 evidente che ancora nell'ultimo quarto del 1080 Guitmondo non era affatto vescovo eletto della citt\u00e0 normanna.\nDunque l'unico dato certo di cui si dispone \u00e8 che la sua consacrazione avvenne tra il marzo e il luglio del 1088, cio\u00e8 nell'arco dei tre mesi prescritti dalla norma canonica. Il 12 marzo infatti ebbe inizio il ministero pontificale di Urbano II, che gi\u00e0 nel luglio dello stesso anno, scrivendo all'arcivescovo di Napoli Giovanni, giustifica la consacrazione di Guitmondo affermando di aver agito non per avversit\u00e0 ma solo perch\u00e9 costretto dalla necessit\u00e0 ed affinch\u00e9, differendone ancor oltre l'ordinazione, la Chiesa di Aversa non perda un tale uomo da lui stesso eletto (\"tale virum a nobis electum\"): un segno di stima per Guitmondo e soprattutto la conferma che Urbano II e non Gregorio VII lo aveva eletto alla diocesi di Aversa. Del resto gravi dubbi erano stati avanzati gi\u00e0 da Kehr, Ladner e Gilchrist sulla genuinit\u00e0 dell'\"inscriptio\" relativa al frammento di lettera, che al mittente Gregorio VII associa il destinatario Guitmondo in qualit\u00e0 di vescovo. \u00c8 invece piuttosto probabile che tale qualifica, sostituita a quella di semplice \u201cmonaco\u201d, si debba allo stesso Ivo di Chartres, il solo che ce l'abbia trasmessa nelle citate collezioni canoniche, e che deve averla preferita in quanto pi\u00f9 corrispondente alla fama con cui Guitmondo era ormai universalmente noto; ci\u00f2 spiegherebbe anche perch\u00e9 una fonte alquanto tardiva (met\u00e0 del secolo XII), come l'Anonimo di Melk, attribuisca gi\u00e0 agli anni di Gregorio l'episcopato di Guitmondo. Si pu\u00f2 pertanto giudicare superata - secondo quanto ha dimostrato il Dell'Omo - la cronotassi stabilita dall'Ughelli che distingue due o tre vescovi di nome Guitmondo succedutisi sulla cattedra aversana nel giro di trent'anni, come anche Kamp ha confermato, riconoscendo l'inequivocabilit\u00e0 di tali risultati critici e facendoli suoi. Un solo Guitmondo fu dunque vescovo di Aversa a partire dal 1088 fino al 1094.\nEgli nel marzo 1091 partecipa al sinodo di Benevento; nello stesso anno \u00e8 menzionato in un atto di permuta; infine nel 1094 insieme ad altri sollecita Bernardo, vescovo di Carinola, ad attuare la traslazione del corpo del beato Martino da una grotta del monte Massico, ov'era sepolto, nella cattedrale di quella stessa diocesi. Gi\u00e0 in quell'anno, come appare in calce ad un diploma del duca Ruggero Borsa, Aversa ha un nuovo vescovo nella persona di Giovanni."}
{"id": "2366803", "revid": "23912250", "url": "https://it.wikipedia.org/wiki?curid=2366803", "title": "Barriera coulombiana", "text": ""}
{"id": "2366805", "revid": "1745361", "url": "https://it.wikipedia.org/wiki?curid=2366805", "title": "Storia della Lituania", "text": "La voce copre la storia della Lituania, dalla preistoria ai giorni nostri.\nPreistoria.\nLe prime popolazioni ad insediarsi (10000 - 9000 a.C.) nell'area baltica provenivano dalle vicine regioni meridionali e occidentali, \u00e8 controverso fra gli storici se furono gli antenati dei balti. Pi\u00f9 frequentemente si presume che gli antenati dei Balti raggiunsero l'area tra il 3000 a.C. e il 2500 a.C. assimilando la popolazione indigena.\nNonostante i Balti fossero indoeuropei e presumibilmente provenissero dall'Asia centrale \u00e8 difficile accertarne con precisione la regione di origine. Colonizzarono un territorio di circa che si estendava dalle rive del mar Baltico fino all'alto corso del Volga e del Dnjepr comprendendo i territori dell'attuale Lituania, della Lettonia, della Russia occidentale, Bielorussia, Polonia, fino ad ovest del fiume Oder e a sud-est della Finlandia.\nNel millennio successivo si formarono le diverse trib\u00f9 baltiche: pruzzi, jatvingi, skalviani, curi, seloni, semigalli, galindi, letgalli, lettoni e lituani e selonici. Questi ultimi risiedevano nell'area compresa tra il corso dei fiumi Nemunas e Neris (come sostenuto dagli storici che si occupano degli studi dell\u2019etimologia del nome Lituania).\nL'epoca pagana.\nPrimo riferimento.\nIl primo riferimento alla Lituania come territorio (\"Litua\") \u00e8 rinvenibile negli annali di Quedlinburg in data 14 febbraio 1009: in essi si fa riferimento al monaco Bruno di Querfurt: questi perse la vita nell'attuale Paese baltico nel tentativo di convertire la popolazione locale al cristianesimo.\nIl XIII secolo.\nDucato di Lituania.\nLe trib\u00f9 locali iniziarono ad aggregarsi nel XII nella regione storica dell\u2019Auk\u0161taitija, dando luogo a quello che viene definito dagli storici Ducato di Lituania.\nRegno di Lituania (XIII secolo).\nAll'inizio del XIII secolo fecero ingresso nello scenario lituano l'Ordine Teutonico e l'ordine dei Cavalieri Portaspada, che si stabilirono nell'area della Lituania minore nell\u2019ambito della Crociata livoniana. In seguito alle lotte per il controllo delle regioni inizi\u00f2 la tribolata unificazione delle trib\u00f9 lituane sotto la guida di Mindaugas, portando alla nascita del primo stato lituano che inizialmente non fu riconosciuto dalla Chiesa cattolica. Mindaugas firm\u00f2 un trattato di pace e nel 1251 si convert\u00ec, avviando una collaborazione, anche militare, con i crociati; questi eventi gli permisero di essere incoronato re di Lituania il 6 luglio 1253 dal vescovo di Che\u0142mno col benestare di Papa Alessandro IV, dando inizio al primo Regno di Lituania. Il regno dur\u00f2 fino al 1263, quando Mindaugas fu ucciso dal nipote Treniota e il paese ritorn\u00f2 al paganesimo fino al 1387, anno in cui fu avviata un'operazione di cristianizzazione su vasta scala del Paese baltico.\nIl Granducato.\nDopo la morte di Mindaugas ebbe fine il regno e inizi\u00f2 ufficialmente il Granducato di Lituania, i cui sovrani tornarono al paganesimo. Non vi furono differenze sostanziali tra i poteri che aveva detenuto il re e quelli dei granduchi che vennero dopo. I secoli successivi, la Lituania avrebbe conosciuto sotto il potere dei granduchi il suo periodo di maggior splendore.\nNel 1316, il granduca Gediminas aiutato dai coloni tedeschi inizi\u00f2 la restaurazione del paese; nel 1323 Gediminas fond\u00f2 la citt\u00e0 di Vilnius e insieme al fratello Vytenis riun\u00ec diverse trib\u00f9 in un solo stato. L'invasione dal parte dei Mongoli di vaste aree dell'Europa orientale e la distruzione della Rus' di Kiev fecero s\u00ec che diversi regnanti dell'area si unissero al Granducato della Lituania. Le truppe di Gediminas conquistarono territori abitati da Slavi, e la Lituania si annesse Vitebsk e la Volinia, entrando in conflitto con le ambizioni dei moscoviti.\nIn poco tempo, sotto il regno di Algirdas, figlio di Gediminas, il granducato ebbe il controllo di una vasta area comprendente gran parte del territorio della Rus' di Kiev, dall'attuale Bielorussia all'Ucraina, fino alle coste del mar Nero.\nSecondo alcune fonti, l'area geografica sotto il controllo del Granducato viene grosso modo identificata con la \"Lituania propria\".\nL'epoca cristiana.\nNella seconda met\u00e0 del XIV secolo si intensificarono le ostilit\u00e0 da parte dell'Ordine teutonico. Jogaila, figlio di Algirdas, fece alcune concessioni all'Ordine stilando un accordo segreto, suo zio Kestutis lo imprigion\u00f2 e inizi\u00f2 una guerra civile in seguito alla quale Kestutis fu catturato e condannato a morte.\nDel 1385 \u00e8 il trattato di Kreva, con il quale la Polonia e la Lituania si unirono. Jogaila spos\u00f2 Jadwiga (Edvige, figlia di Luigi I d'Ungheria); l'anno successivo venne battezzato Ladislao e divenne re di Polonia. Legata all'Occidente cattolico, la confederazione polacco-lituana divenne il pi\u00f9 potente e vasto Stato cattolico dell\u2019Est europeo. Jogaila lasci\u00f2 il controllo del Granducato al cugino Vitoldo, che condusse numerose guerre contro Moscoviti e Tartari espandendo il territorio posto sotto la giurisdizione lituana.\nLa conversione della Lituania fece venire meno il motivo di ostilit\u00e0 da parte dell'Ordine Teutonico che per\u00f2 si oppose all'unione tra Polonia e Lituania. Nel 1409 inizi\u00f2 pertanto una guerra contro l'unione, che termin\u00f2 con il trattato di Toru\u0144 del 1411 dopo la sconfitta dell'Ordine nella battaglia di Tannenberg del 14 luglio 1410 e l'infruttuoso assedio di Marienburg da parte dei polacco-lituani.\nL'unione con la Polonia.\nTramite l'unione di Lublino del 1569 la Polonia e la Lituania formarono un nuovo stato chiamato Confederazione polacco-lituana (o Repubblica delle due Nazioni; , ).\nL'unione di Lublino aveva le sue radici nella necessita che i Lituani avevano dell'aiuto polacco per resistere alla costante pressione moscovita. Non trascurabili erano gli interessi economici della nobilt\u00e0, sia polacca, sia lituana, e gli interessi dei boiari del Granducato, che grazie all'unione acquisivano gli stessi diritti e privilegi (molto ampi) della nobilt\u00e0 polacca.\nInizi\u00f2 una progressiva \"polonizzazione\" del paese, l'influenza polacca divenne pi\u00f9 forte e nel 1696 la lingua polacca divenne quella ufficiale(sino ad allora la lingua ufficiale del Granducato di Lituania era il ruteno ossia il bielorusso antico).\nEntro la Confederazione, il Granducato di Lituania continu\u00f2 a esistere con esercito e tesoro proprio per oltre due secoli.\nL'ultimo degli Jagelloni fu Sigismondo II Augusto, che mor\u00ec senza eredi. Dopo la morte di Sigismondo i nobili di entrambi i paesi, per la prima volta elessero in un'unica grande assemblea un nuovo re. Cos\u00ec al trono sali, anche se per un brevissimo periodo (1573-1574) Enrico de Valois, gi\u00e0 fratello del re di Francia. Gli successe a sua volta il nobile ungherese, principe di Transilvania Stefan Batory che nel 1576 fu eletto re di Polonia e Granduca di Lituania. A lui si deve la fondazione dell'Accademia di Vilnius, affidata ai gesuiti e la fondazione dell'universit\u00e0.\nDurante il suo regno fu allontanata la minaccia moscovita, le forze polacco-lituane sconfissero le armate di Ivan il Terribile, conquistarono la contesa Livonia.\nDopo la morte di Stefan, fu eletto re di Polonia e Granduca di Lituania Sigismondo Vasa, gi\u00e0 re di Svezia. Durante il suo regno le forze polacco - lituane sconfissero ripetutamente i moscoviti, arrivando ad occupare la stessa Mosca. Nello stesso tempo per\u00f2 lo stato entro in un lungo e sempre pi\u00f9 infelice (nonostante gli iniziali successi derivati da un'ottima tecnologia militare e capacit\u00e0 tattiche dei comandanti militari) conflitto con la Svezia, la quale si ribell\u00f2 all'ultracattolico Sigismondo.\nL'ultimo periodo felice fu il regno di Ladislao IV, figlio di Sigismondo, eletto re nel 1632.Mori nel 1648.\nDurante l'interregno La Rzeczpospolita fu sconvolta dalla grande ribellione dei cosacchi dell'Ucraina alleatisi con i Tartari. Al trono sal\u00ec Giovanni Casimiro, fratello del re defunto. L'esercito si dissangu\u00f2, ci\u00f2 nonostante riusc\u00ec quasi a stroncare la rivolta. A quel punto i cosacchi si dichiararono vassalli dello Zar moscovita. Le armate russe entrarono dentro i confini della Rzeczpospolita. La Lituania fu occupata, Vilna - la sua capitale, bruciata e distrutta, gli abitanti trucidati. Moltissimi contadini furono catturati e deportati nelle zone orientali dello stato russo. L'economia croll\u00f2.\nNel 1655 mentre il grande hetman (comandante supremo) della Lituania Janusz Radziwi\u0142\u0142 preparava una controffensiva contro i russi, il paese fu invaso dall'esercito di Carlo Gustavo re di Svezia. Di fronte ad una tale disgrazia hetman Radziwi\u0142\u0142 non pot\u00e9 che accettare il dominio svedese e cercare di arginare comunque i russi insieme agli svedesi. Tuttavia gli svedesi che inizialmente occuparono gran parte della Rzeczpospolita (il paese era ormai indifeso), dopo averlo depredato, ne furono presto scacciati da una grande rivolta di tutta la popolazione guidata dai nobili. La Svezia firm\u00f2 la pace con la Rzeczpospolita nel 1660, e gli eserciti polacco e lituano effettuarono una serie di campagne negli anni seguenti che portarono alla liberazione della Lituania.\nLa pace di Andruszow che la Rzeczpospolita si decise a firmare a causa di un'ennesima guerra civile scoppiata al suo interno (1667) priv\u00f2 tuttavia il paese delle sue regioni orientali.\nLa repubblica fu in seguito ulteriormente indebolita da una lunga guerra contro l'Impero Ottomano (1672-1699) svoltasi durante i regni di Michele Korybut Wi\u015bniowiecki, Jan Sobieski e Augusto II Wettin (dinastia sassone). Il regno di Augusto port\u00f2 alla completa decadenza dello stato. La grande guerra del Nord (1700 - 1721) caus\u00f2 di nuovo ingenti perdite, il paese fu di nuovo razziato da svariati eserciti che vi passarono, cost\u00f2 la rovina. La Rzeczpospolita, in esito, divenne di fatto un protettorato russo. Nulla cambi\u00f2 sotto il figlio di Augusto a parte che quel periodo di pace permise di risollevare l'economia. Sotto il regno dell'ultimo re e granduca Stanislao Augusto Poniatowski (1764-1795) furono attuate importanti riforme strutturali dello stato, volte a modernizzare il paese, costruire un efficiente esercito e quindi liberarsi dall'ormai fortissima influenza russa. Quando la zarina Caterina s'accorse che non sarebbe stata in grado di controllare una Rzeczpospolita riformata, si accord\u00f2 con l'Austria e la Prussia per il suo smantellamento. Una serie di spartizioni (1772, 1793, 1795), nonostante le rivolte della popolazione polacca, lituana e rutena (insurrezione di Ko\u015bciuszko del 1794), port\u00f2 alla cancellazione di quello stato dalle carte geografiche. La Lituania fu assegnata quasi interamente all'Impero russo, solo alcuni suoi territori furono integrati nel Regno di Prussia. Nel 1831, 1863 e scoppiarono nel paese delle rivolte nazionali condotte insieme ai polacchi del cosiddetto \"regno di Polonia\" contro il governo zarista.\nGovernatorato della Lituania.\nIl governatorato della Lituania era una \"gubernija\" dell'Impero Russo. Fu istituita nel 1780, con Vilnius come capoluogo, unendo i territori dei governatorati di Vil'na e di Slonim, a loro volta istituiti dopo la Terza spartizione della Polonia.\nLa suddivisione dur\u00f2 per 22 anni, poich\u00e9 nel 1802 il territorio riassunse la suddivisione amministrativa precedente, venendo stavolta ripartito nel vecchio governatorato di Vil'na e nel pi\u00f9 giovane governatorato di Grodno, istituito nel 1796 per la prima volta.\nIl governatorato dur\u00f2 in essere fino al 1918.\nOccupazione dell'impero tedesco.\nDal 1914 e il 1918, la Lituania fu conquistata dall\u2019Impero tedesco nella sua avanzata sul fronte orientale a scapito della Russia. I tedeschi allestirono quanto pi\u00f9 in fretta possibile un governo locale, chiamato Ober Ost (letteralmente significa \"nord-est\") e che comprendeva grosso modo l\u2019attuale nord-ovest della Bielorussia e nord-est della Polonia, la Lituania e l\u2019area occidentale della Lettonia.\nIl regime che si venne ad instaurare fu autoritario, in quanto la Germania intese trattare le popolazioni che risiedevano nell\u2019Ober Ost alla stregua di una colonia. La situazione dei locali non era delle migliori: l\u2019impossibilit\u00e0 di passare da un distretto all\u2019altro (ne furono costituiti tre) danneggi\u00f2 l\u2019economia locale, oltre a creare barriere di separazione culturale assai pi\u00f9 nitide rispetto al passato. Non mancarono inoltre carestie, dovute a sequestri effettuati dai tedeschi al fine di rifornire l\u2019esercito situato nell\u2019area, il quale sfrutt\u00f2 tali territori come testa di ponte per attacchi da sferrare ai russi.\nNell\u2019Ober Ost assunse il ruolo di comandante supremo dapprima Paul von Hindenburg (1914-1916) e poi Leopoldo di Baviera (1916-1918), con Erich Ludendorff e successivamente Max Hoffmann come capi di stato maggiore.\nMan mano che la Grande Guerra procedeva, inizi\u00f2 a farsi strada tra i baltici l\u2019idea di costituire degli Stati indipendenti. I teutonici tentarono allora di accaparrarsi le simpatie dei locali incentivando questo sentimento e sperando cos\u00ec che, anche nel caso in cui fosse stata riconosciuta l\u2019autonomia, i nuovi Stati avrebbero avuto legami cos\u00ec stretti con i tedeschi (e non con i russi) da potersi assimilare a Stati cliente o quanto meno cuscinetto. La promozione di tali politiche incontr\u00f2 barriere linguistiche difficili da superare, come ci testimoniano anche fonti del tempo, le quali vennero rotte nei modi pi\u00f9 disparati: si ricorse ad esempio al clero o a interpreti che sapessero tradurre le lingue parlate dai locali (soprattutto lituano, lettone o polacco: fu impedito ufficialmente di adoperare la lingua russa).\nFu dunque con questo spirito che venne autorizzata la Conferenza di Vilnius, la quale elesse il futuro Consiglio della Lituania e inizi\u00f2 a redigere quello che nel febbraio 1918 sar\u00e0 noto come Atto d'indipendenza della Lituania. L\u2019influenza tedesca perdurer\u00e0 fino alla fine della prima guerra mondiale, come testimonia anche la costituzione del seppur effimero nel tempo Regno di Lituania.\nIndipendenza.\nL'Atto d'indipendenza della Lituania (in lituano: \"Lietuvos Nepriklausomybs Aktas\") o Atto del 16 febbraio fu firmato dal Consiglio nazionale il 16 febbraio 1918, affermando l'indipendenza del Paese: questa si proponeva di reggersi su princ\u00ecpi democratici, con Vilnius come capitale. L'atto fu sottoscritto da tutti e venti i rappresentanti, sotto la presidenza di Jonas Basanavi\u010dius.\nL'atto del 16 febbraio fu il risultato finale di una serie di modifiche apportate al testo variamente: venne pubblicata una bozza al congresso di Vilnius l'8 gennaio 1918. Il percorso del giovane Stato si prefigurava lungo e complesso, a causa delle ingenti pressioni che l'Impero tedesco esercitava sul Consiglio per formare un'alleanza. Non potendo semplicemente ignorarne le richieste, il Consiglio dovette trattare oculatamente con i tedeschi, tenendo presente che il loro esercito era ancora presente sul territorio nazionale, in quanto non ancora conclusasi la Prima guerra mondiale.\nRegno di Lituania.\nNel febbraio del 1918, la Lituania dichiar\u00f2 a seguito della Rivoluzione di ottobre che aveva coinvolto qualche mese prima l\u2019Impero russo, la propria indipendenza. L\u2019Impero tedesco inizi\u00f2 cos\u00ec ad esercitare una fortissima influenza sullo Stato, tanto da spingere il Consiglio di Lituania a discutere sulla forma di governo da adottare per far s\u00ec che, di fatto, fossero imposte le politiche teutoniche: fra repubblica e monarchia, a spuntarla fu, a seguito di una votazione formale, la seconda: seguirono dimissioni di alcuni membri del Consiglio, poi dopo rimpiazzati. Il trono fu proposto al Duca Guglielmo di Urach, il quale accett\u00f2 a subentrare col titolo di Mindaugas II. Tuttavia, bench\u00e9 fosse stata anche redatta in Germania la bozza di una carta costituzionale, il Consiglio espresse la volont\u00e0 di optare per la forma repubblicana verso la fine del 1918, in ragione di due fattori: sarebbe stata maggiormente accettata dalla popolazione e non vi sarebbe stata una penetrante influenza dell\u2019Impero tedesco, prossimo tra l\u2019altro alla sconfitta nella Grande Guerra. Fu per questo che Mindaugas II non mise mai piede in Lituania e la monarchia non fu pi\u00f9 oggetto di discussione delle Assemblee costituenti successive.\nPrima occupazione sovietica.\nPrima RSS lituana.\nArchiviata la breve esperienza del Regno di Lituania, vi fu un periodo di effettiva operativit\u00e0 del governo repubblicano. Accadde infatti che la Russia di Lenin, desiderosa di espandere la propria sfera di influenza nell\u2019Europa orientale, fece il suo ingresso con l\u2019Armata Rossa nei confini lituani venendo meno al trattato di Brest-Litovsk con cui si accettava l\u2019indipendenza della Lituania. Fu cos\u00ec che nacque la Repubblica Socialista Sovietica di Lituania il 16 dicembre 1918, guidata dal bolscevico Vincas Mickevi\u010dius-Kapsukas, il quale redasse anche un proclama di sostegno all\u2019annessione della Lituania all\u2019Unione Sovietica: questo recitava alla fine: \"Lunga vita alla Repubblica Socialista Federativa Sovietica Russa e alla sua incorporata Lituania Sovietica!\".\nGi\u00e0 dopo qualche settimana, risultavano per\u00f2 evidenti alcune difficolt\u00e0: la RSS Lituana si reggeva su fragili equilibri: era impreparata ad affrontare le sfide che la nazione proponeva e dovette far affidamento sull'assistenza dei russi. Questi ultimi avviarono anche un\u2019operazione di sostegno economico, donando 100 milioni di rubli per incentivare le politiche socialiste.\nNell\u2019ottica di una migliore gestione della politica e amministrazione lituana, Mosca decise di incorporare la RSS Lituana a quella Bielorussa.\nRSS Lituano-Bielorussa.\nLa Repubblica Socialista Sovietica Lituano-Bielorussa (conosciuta anche come Lituania-Bielorussia) fu una repubblica controllata dai soviet che esistette all'interno dei territori delle moderne Bielorussia e Lituania orientale per circa sette mesi nel 1919, durante la guerra lituano-sovietica, prima che le parti occidentali fossero annesse alla Polonia e la Lituania riconosciuta indipendente col trattato di Mosca.\nLituania Centrale.\nUna porzione di Lituania, identificabile grosso modo con la regione di Vilnius, fu occupata da una Divisione polacca guidata da Lucjan \u017beligowski. La Polonia neg\u00f2 qualsiasi coinvolgimento (sebbene successivamente il politico e generale J\u00f3zef Pi\u0142sudski ammise in un teatro di Vilnius di esserne stato l'artefice).\nLa situazione che si venne a costituire port\u00f2 alla creazione di uno Stato fantoccio, gestito formalmente dai ribelli recatisi a Vilnius e sostanzialmente dalla Polonia da dietro le quinte. La Repubblica lituana non riconobbe mai la Lituania Centrale come nazione, cosa che non fece, in effetti, nessun altro Stato membro della Societ\u00e0 delle Nazioni.\nNonostante qualche degenerazione successiva nel momento in cui la Lituania Centrale, a seguito di elezioni boicottate dai lituani (che costituivano minoranza a Vilnius rispetto a polacchi e bielorussi, chiese formalmente di essere ammessa alla Polonia, lo Stato cess\u00f2 di esistere qualche anno pi\u00f9 tardi. La Lituania e l'URSS raggiunsero un accordo per riprendere Vilnius e le aree circostanti, le quali tornarono a far parte del Paese baltico prima dell'Operazione Barbarossa.\nOccupazione nazista.\nCome accadde per la Lettonia e l'Estonia, anche la Lituania fu invasa dalla Germania nazista dopo che questa dichiar\u00f2 guerra all'Unione Sovietica proprio in concomitanza di una grande sommossa popolare. I tedeschi, dapprima accolti come liberatori al loro arrivo verso la fine del giugno 1941, misero presto in atto rigide repressioni contro gli oppositori politici e inanellarono una serie di crimini contro le numerosissime comunit\u00e0 ebraiche locali (si parlava di Vilnius come la Gerusalemme lituana e si stima la presenza di 220.000/250.000 semiti prima del conflitto: al termine della seconda guerra mondiale se ne contavano circa 40.000). Gli omicidi e la ghettizzazione furono eseguiti anche con la collaborazione di attivisti filo-nazisti (tristemente noto il gruppo di Algirdas Klimaitis che ag\u00ec a Kaunas e nel circondario).\nFu messo in piedi un governo provvisorio che lavor\u00f2 in maniera abbastanza libera inizialmente, mentre fu poi decisamente limitato dopo il 1941, quando fu costituito il Reichskommissariat Ostland.\nLa resistenza dei partigiani indipendentisti, filo-sovietici o ebrei contrast\u00f2 i nazisti per tutti gli anni dell'occupazione, cessata quando l'Unione Sovietica rioccup\u00f2 la Lituania come parte dell'offensiva baltica, un'operazione di duplice importanza sia dal punto di vista politico che militare per sconfiggere le forze tedesche e per \"liberare i popoli baltici sovietici\" nel 1944-1945.\nIl prezzo pagato dalla Lituania fu carissimo a livello demografico oltre che economico e infrastrutturale. Non sono stati eseguiti censimenti da quello lituano del 1923 (quando si contavano 2.028.971 abitanti) a quello sovietico del 1959 (quando la Lituania aveva 2.711.000 residenti). Vari autori, pur fornendo diverse suddivisioni, generalmente concordano sul fatto che la riduzione della popolazione tra il 1940 e il 1953 fu di pi\u00f9 di un milione di persone o un terzo della popolazione prebellica.\nRepubblica Socialista Sovietica.\nI sovietici tornarono ad occupare gli Stati baltici nel 1940, con l\u2019intento di far proliferare la Rivoluzione mondiale. Con lo scoppio della Seconda guerra mondiale e gli scontri sul fronte orientale, i tedeschi presero il controllo degli Stati baltici costituendo il Reichskommissariat Ostland: dur\u00f2 dal 1941 alla met\u00e0 del 1944.\nRespinti i nazisti, l\u2019Armata Rossa torn\u00f2 a riprendere il controllo dei Paesi baltici, con l\u2019intento di rafforzare il proprio predominio nella geopolitica europea. Non mancarono episodi di violenza commessi dai sovietici, perdurati fino agli anni Cinquanta nelle varie missioni poste in essere per sopire le ribellioni locali causate dai Fratelli della foresta.\nAl fine di stroncare definitivamente episodi di sovversione, i russi diedero luogo a deportazioni di massa, anche su vasta scala e in diversi momenti temporali. Si stima un picco massimo raggiunto di 40.000 arresti circa.\nPer quanto riguarda la vita culturale, i russi tentarono di dar luogo alla c.d. \"arte popolare\" in tutte le forme possibili: esibizioni, libri, film, manifestazioni sportive, musei e istruzione venivano intercalate nel contesto ideologico del tempo promuovendo figure care al socialismo.\nL\u2019economia della RSS lituana stent\u00f2 a decollare nel corso dei decenni. Una grave crisi economica coinvolse gli Stati comunisti negli anni Ottanta. Nel 1985, Michail Gorba\u010d\u00ebv fu eletto Capo di Stato e mise in un atto una serie di riforme volte a porre termine alla guerra fredda (in primis perestrojka e glasnost'). Tale politica port\u00f2 a un aumento dei movimenti anti-comunisti in tutta l'URSS, inclusa la RSS Lituana.\nA seguito di grandi manifestazioni tenutesi nelle piazze di molte citt\u00e0 lituane tra il 1988 e il 1989 (soprattutto a Vilnius, si cre\u00f2 un forte sentimento nazionalista che port\u00f2 a delle conseguenze di non poco conto). La RSS Lituana cess\u00f2 di esistere \"de facto\" l'11 marzo 1990, con la ricostituzione del Parlamento nazionale, il Seimas il quale ebbe modo di redigere e pubblicare la dichiarazione d'indipendenza.\nLa Lituania fu il primo Paese baltico a distaccarsi dall\u2019URSS.\nRitorno all'indipendenza.\nL'11 marzo 1990, dopo le elezioni politiche di quell'anno il Soviet Supremo lituano, dichiar\u00f2 l'indipendenza dall'Unione Sovietica con l'Atto di ricostituzione dello Stato di Lituania, divenendo la prima Repubblica Sovietica a fare questo passo. Avendo la Lituania gi\u00e0 dichiarato l'indipendenza dall'Impero russo con l'Atto di indipendenza della Lituania nel 1918, si trattava quindi di ristabilire la propria libert\u00e0 (persa nel 1939 con il Patto Molotov-Ribbentrop) con questo Atto di Restaurazione. Il riconoscimento da parte dell'URSS non fu certo un percorso semplice, dato che il Segretario del Partito Comunista dell'Unione Sovietica Michail Gorba\u010d\u00ebv fece invadere il Paese da parte dell'Armata Rossa che nei giorni dell'11, 12 e 13 gennaio 1991 presero la torre di trasmissione televisiva di Vilnius. Durante lo scontro con i nazionalisti lituani radunatasi per proteggere la torre, 14 persone rimasero uccise e 700 furono i feriti; l'episodio passer\u00e0 alla storia come Eventi di gennaio. Dopo il fallito Colpo di stato di Mosca di agosto 1991, che causa il collasso dell'URSS, la Lituania venne riconosciuta ed entr\u00f2 a far parte dell'ONU il 17 settembre di quello stesso anno.\nIl 14 aprile 2003 a Bruxelles il Consiglio europeo approva l'adesione della Lituania all'Unione europea. Il 16 aprile 2003 ad Atene la Lituania firma il trattato di adesione all'UE, in vigore dal primo maggio 2004.\nLa Lituania del XX secolo.\nUn riepilogo delle varie evoluzioni politiche dello Stato lituano nel XX secolo:"}
{"id": "2366806", "revid": "123113415", "url": "https://it.wikipedia.org/wiki?curid=2366806", "title": "Benetton B197", "text": "La Benetton B197 \u00e8 una monoposto di Formula 1, utilizzata dal team Benetton Formula durante la stagione 1997.\nFu pilotata da Jean Alesi e Gerhard Berger, sostituito per problemi fisici da Alexander Wurz per tre Gran Premi, e progettata Nick Wirth e Rory Byrne, che aveva per\u00f2 lasciato la scuderia nel 1996 a progetto ultimato. Questa fu l'ultima vettura Benetton ad ottenere una vittoria, con Berger al Gran Premio di Germania, ma non pot\u00e9 mai seriamente lottare per la conquista del titolo mondiale, concludendo il campionato costruttori al terzo posto.\nLa vettura.\nCaratteristiche tecniche.\nL'auto era lo sviluppo delle precedenti B195 e B196 e manteneva inalterata la parte anteriore della vettura, che venne per\u00f2 snellita, e le fiancate. Le modifiche riguardarono soprattutto l'abitacolo e la parte posteriore, al fine di migliorare l'aerodinamica del mezzo, ma i tecnici non riuscirono a realizzare al meglio la parte centrale della vettura che risultava molto pi\u00f9 ampia rispetto a quella della rivale Williams. A causa della conformazione del retrotreno venne quindi utilizzato un nuovo tipo di sospensione.\nIl principale difetto della vettura riguardava appunto l'aerodinamica, infatti si aveva un consumo di gomma anomalo con conseguente peggioramento delle prestazioni e difficolt\u00e0 a portare gli pneumatici in temperatura. Inoltre la B197 riusciva a ottenere prestazioni ottimali solo in tracciati che avessero lunghi rettilinei e una parte lenta, mentre negli altri circuiti si trovava spesso in difficolt\u00e0.\nAnche il motore si distingueva dal precedente: anzitutto era pi\u00f9 leggero, di 11 chili, aveva un baricentro abbassato e poteva sprigionare una potenza maggiore.\nIl cambio rimase, invece, quasi inalterato; l'unica differenza riguard\u00f2 il ritorno dalle sette alle sei marce.\nLivrea.\nPer il 1997 la Benetton mantenne i suoi colori tradizionali (azzurro e bianco), ma si registr\u00f2 l'arrivo di molti nuovi sponsor, tra cui Agip, Akai, Korean Air, Gillette e A1, che permisero di implementare il budget a disposizione della scuderia italiana, portandolo a 91 miliardi di lire. Inoltre, per la prima volta, comparse il marchio Benetton sulle vetture del team.\nPresentazione.\nNonostante la B197 fosse scesa in pista agli inizi di gennaio la versione definitiva venne presentata solo il 23 gennaio al Planet Hollywood di Londra. La cerimonia attir\u00f2 moltissimi giornalisti da molti Paesi del mondo. Entrambi i piloti si dichiararono molto soddisfatti e Berger ipotizz\u00f2 anche che il team italiano avrebbe potuto lottare per il mondiale, mentre Flavio Briatore afferm\u00f2 che le favorite erano Ferrari e Williams.\nCarriera agonistica.\nTest invernali.\nLa prima uscita in pista della B197 avvenne, seppur in una versione non ancora definitiva, la seconda settimana di gennaio sul tracciato di Jerez de la Frontera con Berger, che ottenne un tempo migliore di Alesi, alla guida di una B196. Il 17 gennaio, poi, il pilota austriaco fece segnare il nuovo record del circuito. Il team italiano torn\u00f2 in seguito a provare sul tracciato spagnolo ed entrambi i piloti ottennero tempi lusinghieri, ma la vettura fece anche registrare alcuni problemi di affidabilit\u00e0, soprattutto durante le prove svoltasi all'Estoril le settimane successive.\nLa stagione.\nIl primo Gran Premio della stagione vide le vetture della Benetton in difficolt\u00e0 durante le qualifiche a causa di un errore dei tecnici nel valutare correttamente l'altezza da terra della vettura. Sistemato l'errore, durante la gara, i due piloti rimontarono varie posizioni e Alesi sarebbe potuto salire anche sul podio se avesse visto il cartello esposto dai meccanici che lo richiamavano ai box. Risultati migliori vennero invece ottenuti in Brasile con Berger che riusc\u00ec a concludere al secondo posto e il compagno di squadra sesto.\nRisultati rilevanti non vennero poi ottenuti fino al Gran Premio di Spagna che Alesi concluse al terzo posto. Da qui in poi si ebbe un crescendo di prestazioni culminate con la vittoria al Gran Premio di Germania di Berger che nella stessa gara conquist\u00f2 anche la pole position e il giro pi\u00f9 veloce in gara.\nNel finale di stagione Alesi ottenne un'altra pole position a Monza, dove concluse secondo, risultato replicato anche al Gran Premio di Lussemburgo.\nLa vettura nel complesso si dimostr\u00f2 meno veloce della McLaren MP4/12, ma fu la sua maggiore affidabilit\u00e0 che le consent\u00ed di ottenere risultati pi\u00f9 regolari, confermando il terzo posto in classifica finale con 67 punti totali, solo uno in meno dell'anno prima.\nRisultati completi.\nLegenda: (I risultati in grassetto indicano la Pole Position; quelli in \"corsivo\" indicano i giri pi\u00f9 veloci in gara.)"}
{"id": "2366811", "revid": "1858893", "url": "https://it.wikipedia.org/wiki?curid=2366811", "title": "Jaguar XJ13", "text": "La Jaguar XJ13 \u00e8 un'automobile da competizione realizzata dalla casa britannica Jaguar durante gli anni sessanta per competere alla 24 Ore di Le Mans. La vettura non corse mai a causa di un cambio di regolamento.\nStoria.\nLe origini e la mancata storia agonistica.\nDal 1951 al 1957, la Jaguar, prima con la C-Type e poi con la D-Type, domin\u00f2 la 24 Ore di Le Mans vincendo 5 edizioni su 7. Ma nel 1958, un cambio di regolamento, che limitava la cilindrata massima a 3000 cm\u00b3, costrinse queste vetture al ritiro dalle competizioni. Nei primi anni sessanta, un nuovo cambio di regolamento spinse alcuni uomini della Jaguar alla realizzazione di un prototipo per riportare la casa nelle competizioni. Questa vettura, che avrebbe dovuto montare un inedito (per la Jaguar) motore V12, fu progettata e costruita in gran segreto, in quanto l'allora presidente e fondatore dell'azienda sir Williams Lyons aveva espresso parere contrario alla sua realizzazione. Anche per questa ragione la costruzione, iniziata nel 1966, procedette molto lentamente, e la vettura non fu pronta per la 24 Ore di Le Mans del 1967, l'ultima alla quale avrebbe potuto partecipare, in quanto nel 1968 ci fu un ulteriore cambio di regolamento, che limitava nuovamente la cilindrata a 3000 cm\u00b3 per quanto riguarda le vetture prototipo.\nGli incidenti e il restauro.\nDopo la fine di ogni possibilit\u00e0 di impiego sportivo, la XJ13 venne accantonata fino al 1971, quando usc\u00ec la versione della E-Type con motore V12 derivato proprio da quello montato sul prototipo. La XJ13 venne quindi rispolverata e usata in filmati pubblicitari per il lancio della nuova vettura. Poco prima del termine delle riprese sul circuito del MIRA (Motor Industry Research Association) per\u00f2 una delle ormai vecchie ruote in lega cedette di colpo e la vettura usc\u00ec di pista, con conseguenze piuttosto gravi per la robusta Jaguar, cui solo l'abilit\u00e0 del collaudatore Norman Dewis evit\u00f2 danni ancora maggiori. Due anni dopo l'incidente, nel 1973, l'auto venne ricostruita. Il motore, rimasto danneggiato nell'impatto, venne sostituito con l'unico degli altri sei con le specifiche da competizione. L'auto venne impiegata in varie manifestazioni pubblicitarie, e durante una di queste il motore rimase nuovamente danneggiato a causa di un fuorigiri prolungato. Si decise cos\u00ec di rimontare il motore dell'incidente, nel frattempo riparato. Poich\u00e9 la riparazione aveva comportato la saldatura di un pistone, per sicurezza si decise di impiegare la vettura in modo limitato. Nel 2004, a Copenaghen, mentre veniva scaricata da un camion, la vettura urt\u00f2 violentemente contro il marciapiede. I danni furono estesi, soprattutto al basamento del motore. La Jaguar inizi\u00f2 quindi un profondo restauro, con la ricostruzione e la sostituzione della maggior parte delle componenti. La carrozzeria venne riparata e riverniciata con l'originale \"British Racing Green\" e la frizione venne sostituita con una nuova. Il motore venne riparato e riutilizzato a piena potenza dopo aver verificato ai raggi x la perfetta integrit\u00e0 del pistone saldato.\nCaratteristiche Tecniche.\nLa XJ13 venne equipaggiata con un motore V12 da 4994 cm\u00b3, con angolo tra le bancate di 60\u00b0.\nQuesto motore, progettato da Claude Bailey, Wally Hassan, Harry Mundy e deliberato da William \"Bill\" Heynes fu il primo 12 cilindri e il primo motore interamente nuovo realizzato dalla Jaguar dal 6 cilindri serie XK del 1948. La distribuzione era a doppio albero a camme in testa, ma le valvole per cilindro erano solo due. Ogni albero a camme era azionato da quattro ingranaggi, il primo collegato all'albero motore tramite una catena. L'alesaggio era di 87\u00a0mm e la corsa di 70\u00a0mm. L'alimentazione, all'inizio a carburatori, pass\u00f2 presto all'iniezione indiretta Lucas portando la potenza a 502 CV a 7600 giri/min. Il motore, abbinato a un cambio ZF a 5 rapporti, era solidale al differenziale formando cos\u00ec uno schema di tipo Transaxle.\nComplessivamente furono costruiti 7 motori, di cui 2 con specifiche da gara.\nDopo l'abbandono del progetto, il motore venne modificato per l'utilizzo stradale portando l'alesaggio a 90\u00a0mm e lasciando un solo albero a camme per bancata. Questo motore venne montato sulla E-Type e sulla XJ, in sostituzione del 6 cilindri ormai non pi\u00f9 capace di tenere il passo a livello di prestazioni con la concorrenza.\nIl telaio era una monoscocca in alluminio progettata da Derrik White e costruita dagli specialisti di Abbey Panels. Venne scelta la disposizione longitudinale centrale/posteriore per il nuovo motore V12. Le sospensioni erano a ruote indipendenti davanti e dietro.\nLa carrozzeria, disegnata da Malcolm Sayer, era realizzata in fogli di alluminio. L'intera vettura venne montata nel Reparto Esperienze Jaguar da un team diretto da Phil Weaver."}
{"id": "2366812", "revid": "287204", "url": "https://it.wikipedia.org/wiki?curid=2366812", "title": "Matthew Jarvis", "text": "Caratteristiche tecniche.\nEsterno sinistro, pu\u00f2 giocare anche come ala in entrambe le fasce sia in attacco (4-3-3) che a centrocampo (4-4-2 o 4-5-1).\nCarriera.\nClub.\nJarvis \u00e8 un prodotto dell'accademia del Millwall, ma essendo stato svincolato dal team londinese, nel 2003 si \u00e8 accasato al Gillingham, dove ha esordito a 17 anni, il 4 novembre 2003, contro il Sunderland. Ha segnato il primo gol contro la sua futura squadra, i Wanderers, il 30 ottobre 2004. Nel Kent ha passato complessivamente quattro anni con 110 presenze e 12 reti.\nNell'estate del 2007 si \u00e8 trasferito ai Wolverhampton, con cui ha esordito il 20 ottobre dello stesso anno, contro il Charlton Athletic, e segnato per la prima volta a dicembre, contro il Leicester City. Con la maglia dei \"Wolves\" \u00e8 riuscito inoltre a conseguire, nel 2009, la promozione in Premier League, esordendovi contro il West Ham nell'agosto dello stesso anno. Alla sua prima stagione nella massima divisione inglese ha realizzato tre reti, aiutando gli arancio-neri a salvarsi. Nella stagione successiva ha segnato quattro gol.\nA seguito della retrocessione degli \"Wolves\", il 24 agosto 2012 viene acquistato dal West Ham (la squadra contro cui gioc\u00f2 la sua prima partita in Premier League) per circa 15 milioni di euro.\nIl 1\u00ba settembre 2015 passa in prestito al Norwich City. Il 24 dicembre seguente viene riscattato dai \"Canaries\" per circa cinque milioni di euro.\nNazionale.\nIl 21 marzo 2011 viene convocato dal CT della Nazionale Fabio Capello, per la gara di qualificazioni al campionato europeo di calcio 2012 contro il Galles e l'amichevole contro Ghana, nella quale debutta. L'ultimo giocatore del Wolverhampton ad essere stato selezionato per la Nazionale dei tre leoni era stato Steve Bull nel 1990.\nStatistiche.\nPresenze e reti nei club.\n\"statistiche aggiornate al 4 agosto 2020.\""}
{"id": "2366813", "revid": "287204", "url": "https://it.wikipedia.org/wiki?curid=2366813", "title": "Matteo da Prato", "text": "Figlio di un fornaio, ultimo di cinque fratelli, nel catasto del 1427 \u00e8 segnato come \"Matteo di Pagolo da Prato, che fa gli organi\". Non \u00e8 chiaro da chi si form\u00f2, ma in quel periodo vissero diversi organari pratesi di grande rilievo, come Lorenzo di Giacomo da Prato, autore degli organi del Duomo di Siena e di San Petronio a Bologna, pi\u00f9 o meno suo coetaneo. Nel 1419 \u00e8 menzionato come autore dell'organo del battistero di San Giovanni di Firenze, ma forse la sua opera pi\u00f9 antica \u00e8 quello della chiesa dei Servi di Pistoia. \nCostru\u00ec organi in tutta la Toscana, tra cui spiccava quello della cattedrale di Firenze, ordinato nel 1432. Collabor\u00f2 con Donatello e Luca della Robbia nella creazione delle due celebri cantorie, fornendo a Luca anche lo spunto di ispirarsi al salmo 150 e mediando forse nell'ispirazione dei rilievi al pulpito del Duomo di Prato, completato alcuni anni prima da Donatello, Michelozzo e bottega.\nAl 1453 risale l'organo della basilica della Santissima Annunziata, sempre a Firenze.\nCi restano alcune lettere scritte da lui."}
{"id": "2366815", "revid": "767487", "url": "https://it.wikipedia.org/wiki?curid=2366815", "title": "Promise Land", "text": "Promise Land \u00e8 un duo musicale formato dai disc jockey Fabio Ranucci e Nazario Pelusi. Si servono di vari pseudonimi ovvero progetti paralleli a quello dei Promise Land. Questi dj lavorano per l'emittente radiofonica m2o.\nStoria.\nEntrambi provenienti dalla citt\u00e0 laziale di Anzio, in provincia di Roma, Fabio Ranucci e Nazario Pelusi iniziano la loro attivit\u00e0 musicale nel 1995.\nIniziano a farsi sentire nelle radio nazionali all'inizio del millennio, inviando i loro progetti a Radio Deejay per la rubrica \"DoReMix\", spazio pomeridiano curato da Molella e dedicato ai remix degli ascoltatori, e a Radio Italia Network per \"Los Cuarenta\".\nIl loro lancio avviene nel 2001, grazie al loro team manager Andrea Velletri, che fa ascoltare i provini a Rossano Prini (DJ Ross) della Time Records, casa che poi pubblicher\u00e0 alcuni dei loro singoli. Questa collaborazione porter\u00e0 alla produzione di un primo singolo, \"Got To Me\", per\u00f2 sotto il nome di \"Dj Blizzard\".\nNell'estate del 2003 esce la loro prima produzione musicale con il progetto Promise Land, \"Walking All Together\", che segna anche l'inizio della collaborazione con Nicola Peloso (Dj Nick). Il progetto comincia a farsi sentire anche sui network dance Discoradio ed m2o. Tramite quest'ultimo iniziano una corrispondenza di progetti con Provenzano Dj che li porter\u00e0 ad avvicinarsi sempre di pi\u00f9 alla radio; iniziano le prime sequenze mixate come guest star in \"Tribe\", i loro progetti popolano sempre pi\u00f9 numerosi la programmazione della radio, soprattutto in \"Chemical G\", programma del sabato sera curato da Provenzano Dj e Vanni G e dedicato alle novit\u00e0 discografiche e ai progetti dei DJ emergenti.\nIl 2003 sar\u00e0 l'anno della collaborazione con il dj Paolo Mantero, con cui produrranno il singolo: \"Batticuore\" e nel 2004 sempre con la collaborazione di Dj Mantero collabororano in \"Voulez-Vous Danser?\". Nel 2004 con Dj Nick avvieranno anche il progetto \"Paper Boy\", su etichetta Melodica: sotto questo nome usciranno \"Step By Step\", \"Special day\", \"Good Luck\", e \"Yes all night 2005\". Insieme a Provenzano Dj alla fine del 2004 inventano il genere \"Hard.Dance.Style\", a cui \u00e8 affidato uno spazio quotidiano su m2o all'interno di \"Out Of Mind\", il programma condotto da Provenzano Dj dalle 15 alle 17, tra la prima e la seconda ora. In origine riservato a versioni remix di dischi dance e non, l'Hard.Dance.Style sar\u00e0 poi il genere fondante di dischi come \"Live Your Life\" (degli stessi Promise Land) e \"Sound Is Back\" (di Provenzano Dj feat. Lizzy B).\nDa ottobre 2005 i Promise Land sostituiscono \"Chemical G\" con \"Chemical Land\", in cui propongono la loro musica e danno spazio agli ascoltatori passando ogni settimana due progetti inviati loro dai dj emergenti che ascoltano m2o. Per l'estate 2006 m2o ha inoltre affidato loro il programma \"Le canzoni dell'estate\", uno spazio di circa 15 minuti (dalle 15:45 alle 16:00, in pratica sostituisce la cosiddetta \"Hard.Dance.Style Zone\") in cui mixano su richiesta le 3 \"canzoni dell'estate\" degli ascoltatori di m2o.\nQuesto appuntamento \u00e8 tornato nel 2006, seppur con un nome diverso: dal 2 gennaio infatti in \"Song Selecta\" ogni giorno i Promise Land mixano una sequenza di tre canzoni inviata loro dagli ascoltatori attraverso il sito di m2o (durante l'estate 2007 e l'estate 2008, sulla base di \"Song Selecta\" \u00e8 stato affidato loro il programma \"Song Selecta Sun\", in onda tutti i pomeriggi). Parallelamente a questo appuntamento, a partire da aprile 2007 fino a febbraio 2008, i Promiseland si sono occupati del programma \"s2on\", in onda ogni sabato.\nCon il termine del programma s2on, i Promise Land si sono occupati di \"Song Selecta Saturday\", in onda tutti i sabati dalle 18 alle 19 (fino a giugno 2008). Periodicamente sono ospiti in \"Tribe\", in onda dalle 20 alle 21.\nMa nella seconda met\u00e0 del 2010 si distaccano da m2o per condurre un programma chiamato \"Amazing Show\", online sul loro profilo di SoundCloud e occasionalmente il venerd\u00ec su m2o.\nGrazie soprattutto al progetto con Provenzano dj, \"Reder8\", e il singolo \"Amazing\", il duo ha iniziato a farsi molto sentire in tutto il mondo con le loro produzioni a genere club e con le collaborazioni di dj internazionali come Chuckie, Gregory Klosman e altri entrando cos\u00ec anche loro nella top 50 dei dj internazionali pi\u00f9 famosi.\nIn seguito il duo ha pubblicato vari brani su importanti etichette discografiche come la Spinnin' Records, l'Armada Music e la Hexagon Records."}
{"id": "2366818", "revid": "1543377", "url": "https://it.wikipedia.org/wiki?curid=2366818", "title": "Years of Refusal", "text": "Years of Refusal \u00e8 il nono album in studio del cantante inglese Morrissey.\nPubblicato il 16 febbraio del 2009 dalla Decca Records, il disco ha debuttato al numero tre nella classifica degli album nel Regno Unito e alla posizione numero 11 negli Stati Uniti.\nRealizzazione.\nL'album \u00e8 stato registrato, presso i \"Conway Recording Studios\" di Los Angeles, tra novembre e dicembre del 2008 e prodotto da Jerry Finn, gi\u00e0 con Morrissey nel 2004 per You Are the Quarry, al posto del \"sodale\" Tony Visconti.\n\"Tony (Visconti, ndr) non \u00e8 mai stato in linea per il lavoro.\" ha poi chiarito Morrissey in un'intervista del giugno 2008 per la rivista Hot Press \"Aveva iniziato a lavorare con una band, nel Kentucky, ed era occupato con loro. Ho voluto provare di nuovo Jerry Finn, ci trovavamo nell'invidiabile situazione di aver lavorato sia con Tony che con Jerry e di aver apprezzato molto entrambi. Mi piacerebbe fare un altro album con Tony, e mi sento fortunato ad aver finalmente trovato due produttori ideali. Sono entrambi fantastici in egual misura. Mi piacerebbe averli potuti incontrare prima.\"\nIl 9 agosto 2008, a lavoro gi\u00e0 terminato e a seguito di un'emorragia cerebrale, Jerry Finn perse tragicamente la vita e l'etichetta decise quindi di rimandare di sei mesi l'uscita del disco.\nDei dodici brani dell'album, quattro vennero scritti dal chitarrista Boz Boorer e cinque dall'altro chitarrista Alain Whyte, il quale non ha poi partecipato (per la prima volta, dal 1992) alla registrazione del disco. Le altre tre tracce sono state composte da Jesse Tobias.\nIl tastierista Michael Farrell lasci\u00f2 la band prima del completamento dell'album, sostituito da Roger Manning (Air, Beck). \"Ho passato pi\u00f9 di sei settimane a registrare con Morrissey e la sua incredibile band\" ricorda Manning, a proposito di quelle session \"per quello che si spera diventer\u00e0 la sua ultima fatica solista, entro la fine dell'anno. Io (Roger Manning, ndr) e il produttore Jerry Finn abbiamo avuto una lunga storia ricca di divertimento insieme con gruppi pop-punk come Blink-182 e ci siamo trovati entrambi ad essere invitati di nuovo insieme per il nostro secondo album con Morrissey. Penso che i fans saranno piacevolmente sorpresi da questo lavoro solista. \u00c8 stato tutto registrato dal vivo, il che ha aggiunto una grande attitudine DIY punk e garage ai brani. Sono cos\u00ec abituato a registrare tastiere nel modo pi\u00f9 tradizionale che chiedermi di inventare parti \"al volo\" con la band, mentre Morrissey cantava dal vivo, \u00e8 stata un'esperienza molto rinfrescante e stimolante\"\nDa \"Years of Refusal\" sono stati tratti quattro singoli: Something Is Squeezing My Skull, All You Need Is Me, That's How People Grow Up e I'm Throwing My Arms Around Paris la cui uscita, il 9 febbraio 2009, precedette l'album di una sola settimana.\nCopertina e titolo.\nLa foto sulla copertina del disco, che ritrae Morrissey con in braccio un bambino, venne realizzata da Jake Walters. Il bambino nella foto \u00e8 Sebastien Pesel-Browne, figlio di Charlie Browne, assistente e tour manager di Morrissey. La madre di Sebastien ha conosciuto Brown durante un concerto di Morrissey, a Boston.\nIn un'intervista del 2009 al settimanale tedesco Der Spiegel, interrogato sull'artwork del disco, Morrissey ha dichiarato: \"Voglio dimostrare, con quel ritratto, che sono diventato pi\u00f9 morbido. Sebastien, questo \u00e8 il nome del piccolo, rappresenta questo molto bene: l'apertura del mio cuore e la protezione del bambino dal mondo l\u00e0 fuori. Sono diventato pi\u00f9 amabile, pi\u00f9 rilassato. Non ho mai appartenuto a nessuna gang, ho semplicemente rifiutato pi\u00f9 volte nella mia vita, ero sempre in guerra con il mondo. Ora sono molto pi\u00f9 tollerante verso me stesso e verso gli altri rispetto a prima e la cosa era importante per me.\"\nIl titolo probabilmente risale ad un incontro che Morrissey ebbe nel 2004, durante il Meltdown Festival di Londra, con la poetessa e scrittrice statunitense Maya Angelou (autrice di una poesia intitolata proprio \"Refusal\") da cui il cantante riprese dei versi della poema \"No No No No\", utilizzandoli poi nella colonna sonora dei suoi concerti al Millennium di Los Angeles."}
{"id": "2366833", "revid": "36426", "url": "https://it.wikipedia.org/wiki?curid=2366833", "title": "Chiesa dei Servi (Pistoia)", "text": ""}
{"id": "2366834", "revid": "122378741", "url": "https://it.wikipedia.org/wiki?curid=2366834", "title": "Episodi di Camp Lazlo", "text": "Lista di episodi di Camp Lazlo."}
{"id": "2366838", "revid": "125248890", "url": "https://it.wikipedia.org/wiki?curid=2366838", "title": "Governo di Flensburg", "text": "Il Governo di Flensburg \u00e8 la denominazione comunemente attribuita al Governo Schwerin von Krosigk, l'ultimo governo del Terzo Reich, costituito dopo il suicidio di Joseph Goebbels.\nQuesto nuovo governo ebbe vita molto breve, operando solo dal 1\u00ba al 23 maggio 1945. Fino alla capitolazione tedesca dell'8 maggio 1945, a causa dell'occupazione alleata di gran parte del territorio tedesco, la sua effettiva giurisdizione era limitata a un piccolo territorio nel nord del Reich, al confine danese, nei pressi di Flensburg. Dopo la capitolazione tedesca dell'8 maggio e l'occupazione alleata di tutto il territorio tedesco rimase in carica senza un'effettiva giurisdizione fino al 23 maggio, quando gli esponenti del Governo di Flensburg furono arrestati dagli Alleati per essere sottoposti a processo.\nLa morte di Hitler e di Goebbels.\nDopo la morte di Adolf Hitler, secondo le disposizioni del testamento del F\u00fchrer, il grandammiraglio Karl D\u00f6nitz fu nominato \"Reichspr\u00e4sident\" (Presidente del Reich), assumendo la guida politica di ci\u00f2 che rimaneva del Terzo Reich. Sempre secondo le disposizioni di Hitler, Joseph Goebbels fu nominato \"Reichskanzler\" (Cancelliere del Reich), alla guida di un governo di notabili nazisti selezionati dal F\u00fchrer in persona.\nIl Governo Goebbels, tuttavia, rimase in carica solo un giorno, dalla morte di Hitler (30 aprile 1945) al suicidio dello stesso Goebbels (1\u00ba maggio 1945). Il \"Reichspr\u00e4sident\" D\u00f6nitz fu quindi costretto a provvedere alla costituzione di un nuovo esecutivo che gestisse nel miglior modo possibile la resa della Germania e la fine delle ostilit\u00e0 in Europa.\nIl Governo Schwerin von Krosigk.\nAppresa la notizia del suicidio di Goebbels, il 1\u00ba maggio 1945 D\u00f6nitz chiese a Lutz Graf Schwerin von Krosigk (fino ad allora Ministro delle Finanze) di assumere la guida del nuovo governo con la carica di \"Reichskanzler\". Von Krosigk rifiut\u00f2 la nomina a Cancelliere, ma accett\u00f2 di assumere il ruolo di Primo Ministro nel nuovo esecutivo.\nIl Governo Schwerin von Krosigk risultava cos\u00ec composto:\nLa prima riunione del nuovo governo si svolse a M\u00fcrwik il 5 maggio.\nI comandi militari.\nCome da disposizioni testamentarie di Hitler, il comando supremo della Wehrmacht rest\u00f2 in capo al \"Reichspr\u00e4sident\" D\u00f6nitz. La maggior parte degli alti comandi militari vennero confermati nei loro ruoli: il feldmaresciallo Wilhelm Keitel e il colonnello generale Alfred Jodl rimasero rispettivamente Capo dell'Alto Comando della Wehrmacht (OKW) e Capo di stato maggiore dell'OKW, mentre il feldmaresciallo Robert Ritter von Greim rest\u00f2 al comando della Luftwaffe (OKL). L'ammiraglio Hans-Georg von Friedeburg, invece fu nominato successore di D\u00f6nitz al comando della Marina militare tedesca (OKM).\nUna situazione parzialmente pi\u00f9 complicata era quella invece legata alla struttura dell'Alto comando dell'Esercito (OKH): il Comandante in capo dell'Esercito designato nel testamento del F\u00fchrer (feldmaresciallo Ferdinand Sch\u00f6rner) era isolato nella sacca di Praga, mentre il Capo di stato maggiore dell'Esercito (generale Hans Krebs) era morto suicida a Berlino. D\u00f6nitz scelse cos\u00ec di affidare \"ad interim\" la guida dell'Esercito dapprima al feldmaresciallo Keitel, che mantenne questo incarico fino al suo arresto il 13 maggio 1945, e poi al colonnello generale Jodl, che rimase in carica fino allo scioglimento del Governo di Flensburg.\nL'allontanamento di Himmler.\nLa presenza di Heinrich Himmler nel nuovo governo aveva costituito una sorpresa. Gi\u00e0 prima della morte di Hitler, infatti, il \"Reichsf\u00fchrer\" delle SS era stato condannato a morte da una corte marziale (presieduta dal Generale delle Waffen SS Wilhelm Mohnke) per alto tradimento, a causa dei suoi tentativi di avviare una trattativa di pace separata e su iniziativa personale con gli Alleati. Il 1\u00ba maggio 1945, dopo la caduta di Berlino, Himmler si present\u00f2 da D\u00f6nitz per richiedere di partecipare al nuovo governo, assumendo il ruolo di \"numero due\" del nuovo regime.\nIl \"Reichspr\u00e4sident\" neg\u00f2 una simile gratificazione a Himmler, ma lo nomin\u00f2 comunque nel governo con il ruolo di Ministro dell'interno. Tuttavia questa nuova nomina fu di brevissima durata; il 6 maggio, un solo giorno dopo l'insediamento del governo, Himmler e Rosenberg furono destituiti dai loro incarichi. Sui motivi di questo allontanamento le fonti sono discordanti: alcune sostengono che Himmler fosse entrato in contrasto con i vertici del nuovo governo; altre invece sostengono che questa mossa servisse a rendere pi\u00f9 presentabile il Governo di Flesenburg agli occhi degli Alleati. A ogni modo, a causa del suo allontanamento, Himmler cerc\u00f2 di scappare verso il sud della Germania, dove fu arrestato dagli inglesi. Mor\u00ec suicida il 23 maggio 1945, nello stesso giorno in cui il Governo di Flensburg venne formalmente disciolto. Il Ministero dell'interno fu assegnato a Wilhelm Stuckart.\nLa situazione militare.\nAl momento del suo insediamento il Governo di Flensburg non aveva altre ragionevoli alternative ad arrendersi e a porre fine alla guerra: le forze alleate occupavano gran parte del territorio tedesco e non esistevano possibilit\u00e0 concrete di organizzare una resistenza armata che avesse qualche successo.\nDopo la caduta di Berlino il 2 maggio 1945, si susseguirono atti di resa da parte della grande maggioranza delle unit\u00e0 combattenti tedesche ancora operative. Il 4 maggio il feldmaresciallo inglese Bernard Montgomery accett\u00f2 la resa della Wehrmacht nei Paesi Bassi, nel nord-ovest della Germania e in Danimarca. Il giorno seguente D\u00f6nitz ordin\u00f2 agli U-Boot tedeschi di cessare le ostilit\u00e0 e rientrare nelle loro basi.\nSempre il 5 maggio inizi\u00f2 l'offensiva sovietica su Praga, che avrebbe portato all'annientamento dei resti del Gruppo d'armate Centro; lo stesso giorno il resto delle truppe tedesche operanti in Boemia si arrese agli americani.\nLa resa della Germania.\nD\u00f6nitz e von Krosigk avevano intenzione di negoziare una pace separata con gli Alleati, continuando cos\u00ec, per quanto possibile, le ostilit\u00e0 contro l'Unione sovietica. Gi\u00e0 il 5 maggio 1945 l'ammiraglio Hans-Georg von Friedeburg fu inviato al quartier generale di Eisenhower (a Reims, in Francia), per trattare i termini di questa pace separata. Il giorno seguente, anche il colonnello generale Alfred Jodl raggiunse il comando alleato.\nLe indicazioni fornite dal \"Reichspr\u00e4sident\" ai suoi negoziatori erano chiare: innanzitutto verificare la possibilit\u00e0 di una pace separata con gli occidentali e, nell'eventualit\u00e0 di un rifiuto, allungare il pi\u00f9 possibile la durata dei negoziati per la capitolazione. Un simile ritardo avrebbe infatti permesso al residuo delle truppe combattenti tedesche di spingersi il pi\u00f9 possibile verso occidente, allo scopo di consegnarsi agli Alleati ed evitare di finire prigionieri dei reparti sovietici.\nLe richieste tedesche di una pace separata furono seccamente rifiutate dagli Alleati, i quali imposero oltretutto un rapido svolgimento delle trattative per la capitolazione. Dopo aver ottenuto l'autorizzazione di D\u00f6nitz, Jodl firm\u00f2 nelle prime ore del 7 maggio il documento di resa incondizionata del Terzo Reich. Il documento prevedeva la cessazione delle ostilit\u00e0 a partire dalle 23:01 del giorno 8 maggio 1945.\nSu insistenza di Stalin, lo stesso 8 maggio fu organizzata a Berlino, poco prima della mezzanotte, una seconda cerimonia di firma dell'atto di resa incondizionata. A rappresentare il Governo di Flensburg erano delegati tutti i pi\u00f9 alti vertici delle Forze armate tedesche, guidati dal feldmaresciallo Wilhelm Keitel. Contrariamente alle speranze di D\u00f6nitz gli Alleati non riconobbero il governo di Flensburg e non gli concessero alcun ruolo nella costituzione di un governo transitorio post-bellico.\nCon la firma di Keitel era ufficialmente terminata la guerra in Europa.\nLa fine del Governo di Flensburg.\nLa firma dell'atto di resa incondizionata segn\u00f2 la fine del Governo di Flensburg, ormai privato di qualsiasi potere sostanziale dall'occupazione alleata del suolo tedesco; il ministro Albert Speer sugger\u00ec quindi l'auto-scioglimento di questa compagine governativa. D\u00f6nitz e gli altri ministri, per\u00f2, rigettarono questa ipotesi, nella speranza che quello di Flensburg potesse essere considerato come il legittimo governo provvisorio della Germania nel dopo-guerra.\nTuttavia, anche dopo la resa, non arriv\u00f2 alcun riconoscimento formale del Governo di Flensburg da parte delle potenze vincitrici. Le aspirazioni di D\u00f6nitz a candidare il suo esecutivo come il legittimo governo tedesco del dopoguerra vennero cos\u00ec rigettate, anche se ci\u00f2 non comport\u00f2 nell'immediato alcun atto sostanziale di scioglimento di un esecutivo ormai esistente solo sulla carta.\nIl 12 maggio un rappresentante del Comando alleato in Germania incontr\u00f2 D\u00f6nitz per ordinargli di arrestare il feldmaresciallo Keitel come ritorsione per la mancata cessazione delle ostilit\u00e0 da parte di alcune unit\u00e0 tedesche entro i termini posti dall'atto di resa. Il giorno seguente Keitel venne arrestato e consegnato agli Alleati per essere incriminato per crimini di guerra.\nIl 23 maggio 1945 la Commissione alleata di controllo sciolse formalmente il Governo di Flensburg e ordin\u00f2 l'arresto di D\u00f6nitz, di Schwerin von Krosigk e dei suoi ministri."}
{"id": "2366842", "revid": "1005847", "url": "https://it.wikipedia.org/wiki?curid=2366842", "title": "Riccardo Fragassi", "text": "Biografia.\nProfilo personale e professionale.\nNel 1982 consegue il diploma di maturit\u00e0 al liceo scientifico statale \"Antonio Gramsci\" e nello stesso anno si iscrive alla facolt\u00e0 di scienze politiche Cesare Alfieri di Firenze. Nel 1984 partecipa con successo al corso per ufficiale di complemento tenuto presso la Scuola di Applicazione Aeronautica Militare, al termine del quale \u00e8 destinato con il grado di sottotenente, alla base aerea Nato di Ghedi (Brescia). Dopo avere vinto il concorso per la rafferma biennale nell'arma aeronautica, viene trasferito alla Scuola Telecomunicazioni Interforze di Chiavari (Genova), dove nel 1986 conosce Berenice Morelli, che sposer\u00e0 5 anni dopo e dalla quale avr\u00e0 due figli, Tommaso (1995) e Caterina (2002).\nNel 1987, ottenuti i gradi di tenente, espleta le funzioni di comandante della Compagnia Comando nella Scuola Militare. Alla fine del 1988 frequenta con successo presso la Confesercenti di Firenze il corso per agente di commercio, professione che svolger\u00e0 dal 1989 al 1991 nel settore dell'arredamento. Al termine dell'attivit\u00e0 politica dal 1996 al 1998 \u00e8 segretario del Presidente Commissione Difesa alla Camera e dal 1998 al 1999 consulente del Vice Presidente della Camera dei deputati. Dal 1999 collabora con una societ\u00e0 toscana che opera nell'assistenza tecnica alle imprese e nella gestione e commercializzazione di centri commerciali.\nProfilo politico.\nAttivit\u00e0 politica ed incarichi di partito.\nNella primavera del 1985 a Brescia viene a conoscenza del nascente movimento politico autonomista denominato \"Lega Lombarda\" di Umberto Bossi e nello stesso anno partecipa alle prime riunioni del \"Comitato per la Toscana\" fondato dal padre il 14 settembre 1985. Il 19 marzo 1986 il Comitato per la Toscana diffonde il \"Messaggio ai Toscani - Rifondare la Toscana dai Comuni\". Il 28 marzo 1987 si riunisce per l'ultima volta il Comitato per la Toscana con un gruppo di simpatizzanti e si costituisce il \"Movimento per la Toscana\". Tornato a Firenze al termine del triennio di servizio militare, nel 1988 fonda il movimento politico \"Alleanza Toscana\" in cui confluisce il Movimento per la Toscana e nel corso del primo congresso provinciale, viene eletto segretario per la provincia di Firenze.\nNel 1989 \u00e8 tra i soci fondatori del movimento autonomista \"Lega Toscana\", nel quale \u00e8 vicesegretario nazionale. Il 4 dicembre 1989, a Bergamo, sottoscrive per la Toscana, l'atto costitutivo del movimento politico federalista Lega Nord di cui \u00e8 pertanto uno dei dieci \"padri fondatori\" insieme a Umberto Bossi (Lombardia), Franco Rocchetta (Veneto), Franco Castellazzi (Lombardia), Giorgio Conca (Lombardia), Gipo Farassino (Piemonte), Marilena Marin (Veneto), Bruno Ravera (Liguria), Francesco Speroni (Lombardia) e Carla Uccelli (Emilia). Nel 1991 \u00e8 formalmente eletto all'unanimit\u00e0 membro del consiglio federale della Lega Nord, alle cui riunioni gi\u00e0 partecipava dal 1989, per la sezione nazionale Toscana, incarico che conserver\u00e0 fino a tutto il 1994. Nel 1992 \u00e8 designato dal consiglio federale della Lega Nord quale capolista per la Camera dei deputati alle elezioni politiche per la XIV circoscrizione elettorale. Nel 1994 \u00e8 candidato alle elezioni politiche nella lista proporzionale della Lega Nord in Toscana.\nNel febbraio del 1995, stanco e deluso dai continui atteggiamenti personalistici e disgreganti di alcuni dirigenti dell'organizzazione toscana della Lega che stavano vanificando gli sforzi profusi in anni di lavoro improntato esclusivamente a favore della crescita del movimento e ritenendo prematuro l'avvio del nuovo progetto secessionista paventato dal Segretario, con il quale aveva invece condiviso lo strappo nei confronti del primo Governo Berlusconi, presenta agli atti del 3\u00ba Congresso Straordinario della Lega Nord, una lettera motivata in cui comunica la sua decisione di lasciare il partito. Nel 1995 costituisce l'Alleanza Federalista Toscana di cui \u00e8 il primo Presidente lo storico fiorentino Renzo Del Carria e aderisce al Gruppo misto alla Camera dei Deputati. Nel 1996, dopo il termine anticipato della XII Legislatura, si ritira dalla vita politica attiva.\nIncarichi istituzionali e attivit\u00e0 parlamentare.\nNella XI Legislatura fa parte della Commissione Difesa alla Camera dei Deputati dove esercita le funzioni di capo-gruppo per la Lega Nord e presenta il progetto di legge sulla ristrutturazione delle forze armate. \u00c8 inoltre componente della delegazione parlamentare italiana presso la NATO con cui partecipa attivamente alle sessioni di Bruges e Berlino e della commissione bicamerale Stragi e Terrorismo, dove si impegna in particolare nelle inchieste riguardanti i rapporti tra mafia e terrorismo. Nella XII Legislatura, sempre con le funzioni di capo-gruppo Lega Nord in Commissione Difesa, \u00e8 relatore di maggioranza alla Camera dei deputati, sia per il I Governo Berlusconi che per il successivo Governo Dini, del disegno di legge in materia di \"ristrutturazione delle forze armate e riforma del servizio di leva\".\nElezioni politiche 1992.\nEletto Deputato per la prima volta nelle consultazioni politiche del 5 e 6 aprile 1992, per la XI Legislatura, nella lista della Lega Nord, nella XIV circoscrizione Firenze-Prato-Pistoia, con 4.012 voti di preferenza uninominale.\nElezioni politiche 1994.\nEletto nella lista della Lega Nord per il riparto proporzionale dei seggi nella XII circoscrizione elettorale della Toscana."}
{"id": "2366848", "revid": "287204", "url": "https://it.wikipedia.org/wiki?curid=2366848", "title": "Andres Vasquez", "text": ""}
{"id": "2366850", "revid": "110157", "url": "https://it.wikipedia.org/wiki?curid=2366850", "title": "Chiesa di Santa Maria della Vittoria e Santissima Trinit\u00e0 all'Anticaglia", "text": "La chiesa di Santa Maria della Vittoria e Santissima Trinit\u00e0 all'Anticaglia \u00e8 una chiesa di Napoli ubicata nei pressi della chiesa di Santa Maria di Gerusalemme, detta popolarmente delle \"Trentatr\u00e9\", tra via Pisanelli e via San Paolo.\nStoria e descrizione.\nLa sua fondazione \u00e8 pressoch\u00e9 sconosciuta, ma risale probabilmente all'epoca della Controriforma. La chiesa appartenne all'arciconfraternita dei Casadduogli, in italiano gli Oliandoli. Nel corso dei secoli l'edificio \u00e8 stato oggetto di alcuni restauri, che hanno portato al rifacimento del paramento murario in stucco della facciata.\nL'esterno \u00e8 caratterizzato dalla stretta e semplice facciata nella quale \u00e8 incastonato il portale in piperno con timpano spezzato, al centro del quale si apre il finestrone, ancora in piperno, sormontato con cornice arcuata e modanata di dimensioni ridotte.\nL'interno presenta un'aula rettangolare di piccole dimensioni con altare che, attualmente, risulta in pericolo di crollo."}
{"id": "2366854", "revid": "287204", "url": "https://it.wikipedia.org/wiki?curid=2366854", "title": "Emil Hallfredsson", "text": ""}
{"id": "2366858", "revid": "339392", "url": "https://it.wikipedia.org/wiki?curid=2366858", "title": "Sala borsa", "text": ""}
{"id": "2366866", "revid": "1543377", "url": "https://it.wikipedia.org/wiki?curid=2366866", "title": "Mus\u00e9e Galliera", "text": "Il Mus\u00e9e Galliera, anche conosciuto come Mus\u00e9e de la Mode de la Ville de Paris \u00e8 un museo dedicato alla moda, situato al Avenue Pierre-Ier-de-Serbie 10 di Parigi, in Francia. \u00c8 aperto tutti i giorni ad eccezione del luned\u00ec.\nStoria.\nIl museo \u00e8 stato inaugurato nel 1977 all'interno di un palazzo del diciannovesimo secolo di propriet\u00e0 della Duchessa di Galliera, ed al suo interno sono esposte sia esposizioni temporanee che collezioni permanenti di moda e costume francese dal diciottesimo secolo ad oggi. Il museo conta all'incirca 70.000 pezzi, organizzati nel seguente modo:"}
{"id": "2366868", "revid": "709565", "url": "https://it.wikipedia.org/wiki?curid=2366868", "title": "Downtown (serie animata)", "text": "Downtown, anche noto come MTV's Downtown, \u00e8 una serie televisiva animata statunitense del 1999, creata da Chris Prynoski. La serie segue un cast vario e multirazziale che vive a New York e presenta le loro vite quotidiane.\nLa serie \u00e8 stata trasmessa per la prima volta negli Stati Uniti su MTV dal 3 agosto all'8 novembre 1999, per un totale di 13 episodi ripartiti su una stagione. In Italia la serie \u00e8 stata trasmessa su MTV dal 1999.\nNel 2000, \"Downtown\" \u00e8 stato nominato ai Primetime Emmy Awards come miglior programma animato per l'episodio \"Prima e dopo\"."}
{"id": "2366882", "revid": "599", "url": "https://it.wikipedia.org/wiki?curid=2366882", "title": "Dick Feynman", "text": ""}
{"id": "2366886", "revid": "2121638", "url": "https://it.wikipedia.org/wiki?curid=2366886", "title": "Daken", "text": "Daken Akihiro \u00e8 un personaggio immaginario dei fumetti creato da Daniel Way (testi) e Steve Dillon (disegni), pubblicato dalla Marvel Comics. Apparso per la prima volta sulle pagine di \"\" n. 10 (marzo 2007), Daken \u00e8 il figlio di Wolverine e della sua sposa giapponese Itsu.\nBiografia del personaggio.\nOrigini.\nFrutto dell'amore fra Wolverine e Itsu, la gravidanza di Akihiro non venne mai portata a termine a causa del brutale omicidio della donna per mano di Soldato d'Inverno, reo di tale crimine commesso al fine apparente di spingere Logan a tornare sull'isola di Madripoor; in realt\u00e0 fu Romulus a commissionare a Bucky l'omicidio della donna. Durante l'agonia di Itsu e la sua morte, avvenuta nel 1946, un misterioso uomo strapp\u00f2 il piccolo dal ventre materno e lo deposit\u00f2 sulla porta dei coniugi giapponesi Akihira e Natsumi. Si scopr\u00ec in seguito che il neonato riusc\u00ec a sopravvivere a tale traumatica esperienza solo grazie al fattore rigenerante ereditato dal padre. Accettando l'apparizione del piccolo come risposta divina alle loro preghiere, i due gli diedero il nome di \"Akihiro\", anche se i domestici e gli altri membri della famiglia si riferivano a lui chiamandolo \"Daken\", a causa del suo retaggio misto. Durante la crescita, Akihiro svilupp\u00f2 una personalit\u00e0 sempre pi\u00f9 fredda, tanto da venir evitato dagli altri ragazzi del villaggio e dai membri della sua stessa famiglia finch\u00e9, una sera, origliando una conversazione fra i genitori, sent\u00ec la madre affermare di non essere riuscita ad imparare a volergli bene e confidare la sua gravidanza al marito. Ad un anno dalla nascita del tanto desiderato bambino, Akihiro giunse al confronto finale con la coppia e, dopo aver annunciato alla madre di aver ucciso il piccolo, uccide la madre. Ma il padre, incapace di alzare una mano contro il figlio, commette suicidio, lasciando entrare cos\u00ec in scena per la prima volta la misteriosa figura di Romulus. Daken mor\u00ec in \"Wolverine\" a causa di una bomba fatta esplodere da lui stesso, subito dopo aver bruciato il suo fattore rigenerante a causa di una droga chiamata HEAT a Los Angeles ma poi \u00e8 stato resuscitato da Gemelli di Apocalisse.\nEsule.\nAd un certo punto della sua vita, adott\u00f2 il nome in codice di Daken, anche se le sue attivit\u00e0 precedenti allo sventramento di Dum Dum Dugan ed al confronto con il padre, che era rinchiuso in una cella dello S.H.I.E.L.D., rimangono sconosciute. Durante lo scontro con Wolverine, il quale era venuto a conoscenza della sua esistenza grazie ad un sogno fatto da Emma Frost, riusc\u00ec a sconfiggere il canadese ferendolo allo stomaco e lasciandolo sanguinante sul pavimento, cos\u00ec come tanto tempo prima sua madre era morta. Concluso lo scontro, aiut\u00f2 il padre ad evadere di prigione, anche se le ragioni di tale atto non sono da imputarsi ad un improvviso moto d'affetto. Tempo dopo riappare a Berlino, ospite dalla sua amante, con la quale condivide una distorta e crudele relazione sentimentale. Per fare in modo di acquisire un passaporto frequenta un uomo, poi segretamente ucciso, e di ritorno a casa elimina anche la compagna avvelenando il bicchiere di Borgogna che era solita bere prima di andare a dormire.\nChiusa cos\u00ec la relazione, Daken si sent\u00ec libero di riprendere i suoi crimini in giro per l'Europa, sicuro di non aver lasciato tracce che lo collegassero ai due omicidi. Tempo dopo, mentre passeggiava tra le strade di Potsdam, venne affiancato da un misterioso individuo che gli riport\u00f2 lo scontento del padrone per non aver adempiuto al suo compito. Ucciso il messaggero per non lasciare tracce della sua presenza, si diresse alla stazione dove prese un treno per Bruxelles. Durante il viaggio ricevette una telefonata da parte del redivivo Cyber che gli confermava la destinazione di Wolverine, e giunto in citt\u00e0 si rec\u00f2 direttamente alla sede della banca nella quale era custodito il \"Sintetizzatore di Carbonadio\". L\u00ec, ingaggi\u00f2 una lotta con il padre nella quale dimostr\u00f2 tutte le proprie doti di combattente, tanto che riusc\u00ec nuovamente a sconfiggere l'uomo, aiutato dal fatto che Wolverine non intendeva eliminarlo convinto che potesse ancora essere redento. Prima che Daken potesse sferrare il colpo di grazia, il combattimento venne interrotto da Cyber che ne ingaggi\u00f2 uno nuovo col giovane, lasciando il tempo a Wolverine di rigenerarsi. Nel mentre dello scontro, venne rivelato che era stato lo stesso Cyber ad allenare Daken e a farne il grande combattente capace di sconfiggere il padre. Rifiutatosi di condurre l'uomo dal suo padrone fugg\u00ec dal luogo dello scontro, lasciando i due a vedersela fra loro. Incorso nelle ire del suo padrone, Daken venne crudelmente e brutalmente torturato da Wild Child. Trascorsi un paio di mesi nelle mani dell'uomo, gli venne proibito di riavvicinare il padre, pena la morte per mano di Romulus, rivelatosi il fantomatico e misterioso padrone sia di Daken che di Wild Child.\nVenuto a conoscenza della taglia posta sulla testa del padre e trasgredendo agli ordini, Daken ritorn\u00f2 in scena durante uno scontro fra Deadpool e Wolverine. Il ragazzo affront\u00f2 il mercenario fino a quando questi non svenne a causa della massiccia perdita di sangue dovuta alle numerose ferite, dandogli il tempo d'ingaggiare una lotta col padre. Approfittando di un suo momento di distrazione, il canadese gli fece sparare alla nuca uno speciale proiettile composto di carbonadio, progettato dal Riparatore, ed in grado di mettere in crisi il suo fattore rigenerante. Stremato dal combattimento e dalle tossine rilasciate dal carbonadio, Daken apprese che l'intero scenario era stato pianificato dal padre avvalendosi della collaborazione di Bucky che, oltre ad aver sparato il colpo decisivo, aveva assunto Deadpool per fargli uccidere Logan, immaginando che Daken non avrebbe permesso a nessun altro di togliergli la soddisfazione di eliminarlo. Come risultato della ferita da proiettile, le prodigiose capacit\u00e0 curative di Daken, ormai privo di sensi, vennero drasticamente ridotte, ma non completamente soppresse. Prima di uscire di scena, Wolverine raccomand\u00f2 a Deadpool di non avvicinarglisi mai pi\u00f9, o lo avrebbe affettato e poi mangiato.\nPeccato Originale.\nAffetto da amnesia come conseguenza del proiettile di carbonadio ancora nel suo cranio, Daken decide di fidarsi del padre. Wolverine chiede quindi l'aiuto di Xavier, proprio mentre Sinistro e Sebastian Shaw gli rapiscono il figlio e lo portano in una delle loro basi segrete. L\u00ec, la donna cerca d'insinuarsi nella sua mente per trasformarlo in un ubbidiente burattino ma viene bloccata da una pericolosa trappola telepatica nascosta nella mente di Daken presumibilmente da Romulus; a seguito di ci\u00f2 i due sviluppano una superficiale relazione affettiva. A New York City, intanto, Wolverine e Xavier fanno irruzione all'interno del Club infernale e ne affrontano la nuova Cerchia interna, scoprendo che essa non aveva nulla a che fare con il rapimento di Daken. Dopo accurate indagini riescono a trovare il luogo in cui viene tenuto prigioniero e irrompono a liberarlo; durante lo scontro Xavier riesce a superare la trappola mentale e a mostrare la verit\u00e0 sulla morte di Itsu a Daken che, dopo aver allontanato Sinistra ferendole il ventre, si unisce al padre alla ricerca di vendetta contro Romulus.\nIn seguito, Daken tradisce il padre alleandosi con Cyber e seguendo un suo piano volto a raccogliere pi\u00f9 informazioni possibili su Romulus. Appreso ci\u00f2 che gli interessava sapere, tradisce anche quest'ultimo e se ne va per la sua strada.\nDark Reign.\nQuando Norman Osborn decide di mettere assieme un nuovo gruppo di eroi al servizio del Governo degli Stati Uniti, contatta Daken offrendogli non solo il ruolo di \"Wolverine\" ma anche il nome. Indossata la vecchia uniforme del padre, marrone e arancione, viene mostrato al pubblico come uno dei membri dei Vendicatori guidati da Osborn in persona ed al diretto servizio di H.A.M.M.E.R..\nDopo la presentazione pubblica, Ciclope decide di utilizzare la spada Muramasa (unica arma al mondo in grado di uccidere coloro che possiedono un fattore rigenerante e donatagli da Wolverine) per uccidere Daken sapendo che ogni sua azione potrebbe creare seri problemi d'immagine agli X-Men poich\u00e9 viene spacciato per \"Wolverine\" dai media, e teme che l'opinione pubblica possa confonderlo con il vero Wolverine. Ciclope non sa per\u00f2 che Daken intende portarlo allo scoperto per impossessarsi dell'arma. Armatosi di numerosi esplosivi riesce a mettere fuori combattimento il team di X-Men che gli dava la caccia, quando Wolverine viene informato da Bestia di quel che succede e raggiunge gli X-Men salvando la vita a Ciclope poco prima che Daken lo decapitasse. Dopo un cruento combattimento riesce ad impossessarsi di una parte della spada e a fuggire. Contatta poi il Riparatore per fare in modo che gli fonda il metallo della spada in uno degli artigli cosicch\u00e9 possa uccidere Romulus (dotato di fattore rigenerante) senza che possa guarire. Intuito il suo piano, Wolverine cerca di fermarlo dirigendosi verso un treno abbandonato fra i tunnel della Grand Central Station di New York dove avverr\u00e0 l'operazione. In uno scompartimento \u00e8 presente anche Romulus e nonostante Wolverine si trovi finalmente vicino a compiere la sua vendetta decide di lasciarlo andare per fermare il Riparatore; tuttavia non riesce ad arrivare in tempo ed apprende che ora Daken possiede un artiglio capace di uccidere annullando qualsiasi fattore rigenerante. Quando Wolverine gli racconta gli eventi accaduti nella carrozza con Romulus ad un passo ma che nonostante tutto lo abbia poi lasciato andare per riuscire a soccorrerlo, Daken si arrabbia e colpisce Logan al centro del petto, usando i suoi artigli normali, causandogli grande dolore e svenimento ma lasciandolo comunque in vita.\nAssieme ai Vendicatori, intanto, parte per la Latveria in aiuto di Destino che \u00e8 sotto l'attacco di Morgana Le Fay. Sventata la minaccia, il gruppo torna alla base, dove Osborn ordina a lui e Bullseye di vestire i loro vecchi costumi e uccidere l'Uomo Ragno al Festival della Grande Mela. Tuttavia la missione si conclude con un fallimento e Daken viene inviato ad affrontare Punisher supportato da un plotone di soldati H.A.M.M.E.R. Dopo una violenta battaglia, taglia le braccia di Frank Castle e lo decapita per poi gettarne via i resti dilaniati.\nUtopia.\nImpegnato in un allenamento con Bullseye e alcuni droni, Daken passa nel mentre in rassegna la sua vita paragonandosi al padre. Accettando l'invito di Osborn di accompagnarlo all'opera gli viene esposto durante il tragitto il piano per la creazione di un gruppo di X-Men governativi e il suo ruolo nel progetto. Bench\u00e9 in ultimo accetti, Daken precisa a Osborn che a differenza di Wolverine lui \u00e8 sempre padrone della sua volont\u00e0, non si lascia mai sopraffare dall'istinto ed \u00e8 l'unico in grado di decidere delle proprie azioni non lasciandosi condizionare da ricatti o adulazioni. Giunto a San Francisco viene presentato a Emma Frost, leader del gruppo, e subito inviato in missione per sedare una rivolta guidata da Satiro. Di ritorno alla base di Alcatraz, Emma gli impedisce di picchiare uno dei prigionieri dando vita ad una discussione interrotta dall'arrivo di Osborn. Accusato da Bullseye di lavorare in pi\u00f9 squadre e prendersi tutta la fama d\u00e0 inizio ad uno scontro. A seguito del trasferimento degli X-Men sull'isola di Utopia e al tradimento di Emma, Namor, Cloak e Dagger, Osborn ordina ai suoi di assaltarne le coste. Nell'infuriare dello scontro Daken viene sconfitto da X-23, Corazza e Pixie e costretto alla fuga assieme ai Vendicatori e agli X-Men governativi.\nAspetto e personalit\u00e0.\nDaken si distingue dal padre per alcuni tratti. Si presenta con l'aspetto di un uomo sui vent'anni, prestante e atletico fisicamente, con un taglio simile a uno stile moicano. Ha un carattere piuttosto freddo e calcolatore: a differenza del padre persegue soltanto i propri scopi e non ha alcun rimorso ad uccidere. Sembra privo dei principi morali che talvolta suo padre dimostra. Odia e disprezza il padre e diverse scelte che ha compiuto nella vita, definendo le proprie azioni e capacit\u00e0 frutto della propria volont\u00e0 e non del controllo da parte di altri.\nIronicamente tuttavia \u00e8 diventato molto simile al padre. \u00c8 inoltre legato a X-23, il clone femminile di suo padre, ci\u00f2 che pi\u00f9 vicino ha ad una sorella: i due sembrano avere un rapporto simile a quello fra Wolverine (X-23) e Sabretooth (Daken). \u00c8 inoltre bisessuale: lo si e visto usare talvolta i suoi poteri per sedurre personaggi maschili, ma ha anche sedotto pi\u00f9 volte delle donne.\nPoteri e abilit\u00e0.\nCome Wolverine, la principale abilit\u00e0 mutante di Daken consiste in un accelerato fattore rigenerante capace di riparare danni a qualsiasi tipo di tessuto e sostituire le cellule morte. Il fattore rigenerante rallenta l'invecchiamento, facendo s\u00ec che, bench\u00e9 conti pi\u00f9 di sessant'anni non ne dimostri che una ventina. Sembra tuttavia che non sia efficace quanto quello del padre, infatti dopo una massiccia dose di danni pu\u00f2 morire prima di curarsi e pu\u00f2 inoltre morire in condizione di assenza di ossigeno. Possiede anche sensi, riflessi, forza e agilit\u00e0 sovrumana che combinati con il suo pi\u00f9 caratteristico elemento mutageno, vale a dire gli artigli protrattili, ne fanno un individuo estremamente pericoloso e letale. Gli artigli di Daken sono gi\u00e0 formati da una sostanza metallica di colore nero e quindi gi\u00e0 molto resistenti. Come retaggio paterno, sembra che il possesso e la differente locazione degli artigli faccia parte sia del suo genoma che di quello della sorellastra X-23, bench\u00e9 questa conti due artigli fra le nocche ed uno fra le dita dei piedi, mentre Daken, oltre ai due fra le nocche, ne presenta uno all'interno del polso: grazie all'innesto della lega di cui \u00e8 composta la spada Muramasa \u00e8 capace di ferire e uccidere anche chiunque possieda un fattore rigenerante, sebbene nel caso l'artiglio dovesse frantumarsi o rompersi le schegge gli danneggerebbero il corpo; in seguito, Wolverine ha usato la stessa Spada di Muramasa per asportare gli artigli metallici di Daken, e a causa del potere della spada sono ricresciuti pi\u00f9 lentamente del normale. Inoltre, possiede anche l'abilit\u00e0 di secernere particolari feromoni capaci di alterare gli stati d'animo altrui per generare e reprimere emozioni, oppure per alterare le loro percezioni fino al punto di riuscire a mascherare la propria persona. Daken \u00e8 un letale combattente corpo a corpo, addestrato da Cyber e Romulus: \u00e8 riuscito a mettere in difficolt\u00e0 personaggi come Wolverine e battere Punisher. Sebbene non abbia tutta l'esperienza o le capacit\u00e0 di suo padre, si presenta gi\u00e0 come un personaggio molto pericoloso. Come risultato dei condizionamenti subiti da Romulus, la mente di Daken si presenta simile ad una sorta di trappola psichica nella quale anche il pi\u00f9 esperto telepate pu\u00f2 rimanere intrappolato, tuttavia, tale manipolazione sembra essere solo un'accentuazione della sua naturale resistenza alla telepatia ed agli assalti mentali in generale."}
{"id": "2366888", "revid": "599", "url": "https://it.wikipedia.org/wiki?curid=2366888", "title": "Nikolaus Fuss", "text": ""}
{"id": "2366890", "revid": "599", "url": "https://it.wikipedia.org/wiki?curid=2366890", "title": "Nikolai Fuss", "text": ""}
{"id": "2366891", "revid": "1452073", "url": "https://it.wikipedia.org/wiki?curid=2366891", "title": "Pac-Man World 2", "text": " \u00e8 un videogioco creato e pubblicato da Namco per Xbox, GameCube, PlayStation 2, Game Boy Advance e PC. Come nel predecessore \"Pac-Man World\", il giocatore controlla il personaggio di Pac-Man in un ambiente di gioco realizzato in 3D.\nTrama.\nNel profondo della terra dei Pac sorge il piccolo e nascosto villaggio del popolo dei Pac. Nel centro del villaggio si erge un antico albero, da cui pendono cinque frutti d'oro. La leggenda vuole che fintanto che i frutti d'oro resteranno indisturbati, la terra dei Pac rimarr\u00e0 prospera e tutti saranno felici.\nL'avventura comincia in una notte in cui tutto il popolo dei Pac sta dormendo e una luna argentata splende da dietro una coltre di nubi. Molti fantasmi si intrufolano nel Pac-villaggio per causare danni ma inavvertitamente raccolgono i frutti d'oro. Improvvisamente l'albero comincia a tremare e alcuni lampi squarciano il cielo. L'albero si solleva e, dalle tenebre sottostanti, mentre si spalancano degli occhi rossi, una risata malvagia inizia a echeggiare. Spooky \u00e8 stato liberato dalla sua prigione. I fantasmi si inchinano al suo volere e Spooky ordina loro di nascondere i frutti d'oro in giro per la regione. Senza i frutti d'oro, il Pac-Villaggio non \u00e8 in grado di resistere a Spooky e ai suoi fantasmi.\nPac-Man allora partir\u00e0 alla ricerca dei frutti d'oro sconfiggendo i boss ed attraversando valli verdi, fitte foreste, montagne perennemente innevate, vulcani in eruzione, l'oceano per poi concludere la sua avventura sull'Isola dei Fantasmi.\nOggetti da ricercare e potenziamenti.\nEsistono numerosi oggetti che vale la pena cercare perch\u00e9 fanno guadagnare punti, aiutano nel progredire per i vari livelli o aiutano a raggiungere una percentuale del 100%.\nModalit\u00e0 di gioco.\nModalit\u00e0 Prova a tempo.\nLa modalit\u00e0 Prova a tempo \u00e8 una vera e propria contro il cronometro per cercare di guadagnare gettoni bonus alla fine di ciascun livello. Ogni livello del gioco, ad eccezione dei livelli dei boss e del Pac-villaggio, ha la sua modalit\u00e0 Prova a tempo.\nLa modalit\u00e0 Prova a tempo pu\u00f2 essere attivata solo in un livello che sia stato precedentemente completato. All'inizio di un livello completato, un cronometro fluttuante comparir\u00e0 al di sopra del terreno. Se lo si tocca, si far\u00e0 partire la modalit\u00e0 Prova a tempo, ma se lo si oltrepassa si potr\u00e0 giocare nuovamente il livello per ottenere frutti addizionali, vite extra o trovare oggetti nascosti. Nella modalit\u00e0 Prova a tempo, nell'angolo in basso a destra dello schermo comparir\u00e0 un timer.\nBisogna raccogliere i vari orologi bonus per fermare il tempo per un certo periodo (due o quattro secondi). il cronometro pu\u00f2 essere fermato per un massimo di quattro secondi, indipendentemente dal numero di orologi bonus raccolti. Si pu\u00f2 congelare il cronometro divorando (per un massimo di quattro secondi per ciascun fantasma).\nNel corso della modalit\u00e0 Prova a tempo, Pac-Man non pu\u00f2 perdere vite, ma se cade in un burrone o riceve troppi danni dai nemici, ricomincer\u00e0 all'inizio del livello.\nPer ricevere un gettone bisogna superare il record Miglior prova a tempo.\nModalit\u00e0 Labirinto.\nScoprire i Galaxian nella modalit\u00e0 a Livelli permette l'accesso alla modalit\u00e0 Labirinto, dove il compito sar\u00e0 quello di completare il labirinto con il miglior punteggio possibile. Bisogna correre attraverso il labirinto, divorando le varie pillole e cercando di evitare i fantasmi.\nRegole\nGiochi Arcade.\nI gettoni raccolti nella modalit\u00e0 a Livelli sbloccano le macchine arcade del Pac-villaggio. Per giocare uno degli arcade disponibili, si deve entrare nella sala giochi del Pac-villaggio, andare al gioco che si desidera e premere il tasto che rappresenta un triangolo per avviare la schermata del gioco arcade. C'\u00e8 inoltre un jukebox con tutte le musiche del gioco.\nL'obiettivo in molti giochi di \"Pac-Man\" (tra cui questo) \u00e8 quello di mangiare tutte le pillole di ciascun labirinto evitando l'attacco dei fantasmi. Quando tutte le pillole saranno state mangiate si pu\u00f2 passare al livello successivo."}
{"id": "2366897", "revid": "86599", "url": "https://it.wikipedia.org/wiki?curid=2366897", "title": "Galileo Regio", "text": "La Galileo Regio \u00e8 una vasta formazione geologica di colore scuro presente sulla superficie di Ganimede, il pi\u00f9 grande dei satelliti di Giove. Il suo diametro \u00e8 di circa 5000 km. La regione \u00e8 dedicata all'astronomo italiano Galileo Galilei.\nNon si tratta di un cratere da impatto ma di una zona di antichissima formazione che \u00e8 stata frammentata dai movimenti tettonici ed \u00e8 ora circondata da materiale pi\u00f9 giovane e chiaro emerso dagli strati inferiori del satellite. Si ritiene che abbia circa 4 miliardi di anni.\nLa superficie \u00e8 pesantemente craterizzata: tra le formazioni pi\u00f9 interessanti spicca per contrasto cromatico la Memphis Facula.\nLa regione \u00e8 delimitata a sud dall'Uruk Sulcus che la separa dalla Marius Regio."}
{"id": "2366898", "revid": "93436", "url": "https://it.wikipedia.org/wiki?curid=2366898", "title": "Bol\u011far", "text": "Bol\u011far (o Bolgary, in lingua tatara \u0411\u043e\u043b\u0433\u0430\u0440, traslitterato in \"Bol\u011far\"; in lingua ciuvascia: \u041f\u0103\u043b\u0445\u0430\u0440) \u00e8 stata l'antica capitale della Bulgaria del Volga attorno all'VIII secolo.\nGeografia.\nBol\u011far era posta sulla riva del Volga, circa 30 km a valle dalla confluenza dell'affluente Kama e 130\u00a0km dalla moderna Kazan'. I resti di Bol\u011far sono situati nei pressi della moderna cittadina di Bolgar.\nStoria.\nSi suppone che Bol\u011far sia diventata capitale della Bulgaria del Volga nei primi anni dell'VIII secolo. Attorno al X secolo Bol\u011far fu islamizzata dai mercanti arabi. Le ripetute incursioni dei Rus' lungo il Volga costrinsero i Bulgari a trasferire la loro capitale a Bil\u00e4r. Dopo la distruzione di Bil\u00e4r, avvenuta durante l'invasione dei Mongoli, Bol\u011far divenne il capoluogo di una provincia autonoma entro l'Orda d'Oro. Durante la dominazione mongola, Bol\u011far acquist\u00f2 enormi ricchezze: vennero edificati numerosi e imponenti edifici e le sue dimensioni crebbero di circa dieci volte. La sua ricchezza divenne proverbiale presso i viaggiatori arabi; alcune delle mercanzie scambiate con questi ultimi, soprattutto denti di tricheco e ambra, suggeriscono che i mercanti di Bol\u011far si inoltravano in localit\u00e0 lontane, quali la Cina e le estreme regioni nordiche.\nLa lotta fra Toktamish e Tamerlano (1380-1390) comport\u00f2 un rapido declino delle sue fortune. Bol\u011far fu saccheggiata da Bulaq-Temir nel 1361, devastata da Tamerlano, saccheggiata dai pirati di Novgorod (o \"U\u0161kuiniki\") , e infine distrutta da Basilio II di Russia nel 1431. Come centro religioso musulmano Bol\u011far persistette fino alla met\u00e0 del XVI secolo, epoca in cui il Khanato di Kazan fu conquistato da Ivan il Terribile e incorporato nello stato russo.\nDurante il regime zarista il luogo dove sorgeva la citt\u00e0 antica fu abitato da contadini russi. Pietro il Grande emise un ukaz speciale per proteggerne le rovine, probabilmente la prima legge russa volta alla conservazione del patrimonio storico.\nDurante il periodo sovietico, Bol\u011far fu un centro islamico locale conosciuto come \"Piccolo Hajj\": i musulmani del Tatarstan e di altre parti dell'Unione Sovietica che non potevano partecipare allo \"Hajj\", il pellegrinaggio islamico canonico alla Mecca, andavano in pellegrinaggio a Bol\u011far.\nImportanza.\nSebbene la capitale del Tatarstan sia attualmente Kazan', molti Tatari considerano Bol\u011far la loro vera capitale. I Tatari si riferiscono alla capitale medievale della Bulgaria del Volga come \"\u015e\u00e4hri Bol\u011far\" (in lingua tatara: \"\u0428\u04d9\u04bb\u0440\u0438 \u0411\u043e\u043b\u0433\u0430\u0440\", ossia, \"la citt\u00e0 di Bol\u011far\"). La citt\u00e0 di Bol\u011far infatti \u00e8 parte della loro genealogia culturale, perch\u00e9 la Bulgaria del Volga \u00e8 giudicata da numerosi Tatari come lo stato antenato del Khanato di Kazan, antenato a sua volta dell'odierna repubblica del Tatarstan."}
{"id": "2366900", "revid": "599013", "url": "https://it.wikipedia.org/wiki?curid=2366900", "title": "Chris Iwelumo", "text": "Nato a Coatbridge, Iwelumo cominci\u00f2 la sua carriera con il St. Mirren prima di spostarsi al club danese dell'Aarhus Fremad, nelle quali file milit\u00f2 per due stagioni. Nel 2000 venne ceduto allo Stoke City dove riusc\u00ec a giocare solo due stagioni complete, ottenendo per\u00f2 una promozione nella First Division. Durante il suo periodo allo Stoke City venne ceduto in prestito a vari club minori Inglesi (York City, Cheltenham Town e Brighton &amp; Hove Albion) prima di passare al club tedesco dell'Alemannia Achen nel 2004.\nCon il club di Achen Iwelumo esord\u00ec per la prima volta in un campionato di prima divisione, la Bundesliga, e in una coppa europea, la Coppa UEFA. Dopo l'addio alla Bundesliga, Iwelumo si trasfer\u00ec al Colchester United che militava nella Football League One, la terza divisione del campionato inglese, e subito ottenne la promozione in Football League Championship. Nel 2007 venne ceduto al Charlton Athletic Football Club dove rest\u00f2 solo un anno. Dopo l'esperienza nel Wolverhampton e quella brevissima nel Bristol City, si \u00e8 stabilito al Burnley Football Club dove nell'unico anno di permanenza realizza 11 reti. Nell'estate 2011 ha firmato un contratto triennale con il Watford.\nCarriera nei club.\nGli inizi.\nNato da padre Nigeriano e madre Scozzese, Iwelumo comincia la sua carriera da calciatore nella Scottish First Division nell'Agosto del 1996 come apprendista del St. Mirren, quando ha solo 16 anni. Con la maglia del St. Mirren colleziona 40 presenze e 3 gol di cui uno in campionato, uno nella Scottish League Cup contro il Berwick e uno nella Scottish Cup contro il Dundee.\nNonostante la sua giovane et\u00e0 e le poche presenze in campionato, viene notato dalla societ\u00e0 danese dell'Aarhus Fremad e cos\u00ec alla fine del suo terzo anno con la maglie del St. Mirren viene ceduto alla societ\u00e0 di Aarhus. Con i Danesi scende in campo 27 volte segnando 4 reti.\nStoke City.\nDopo due anni in Danimarca, nel 2000, Iwelumo ritorna nel Regno Unito entrando nella terza divisione del campionato inglese con la maglia dello Stoke City. Durante quell'anno viene ceduto in prestito allo York City che lo manda in campo 16 volte tra Campionato e Coppa e si vede ripagato con 3 gol. A fine anno ritorna allo Stoke dove rimane prima di essere ceduto nuovamente in prestito.\nCos\u00ec nel febbraio del 2001 passa al Cheltenham Town. Lui gioca quattro volte per il Cheltenham Town riuscendo a segnare un gol contro il Mansfield prima di essere richiamato allo Stoke City. Qui fa qualche apparizione senza mai ritagliarsi un posto in prima squadra, il suo contributo pi\u00f9 grande probabilmente \u00e8 stato il gol del pareggio nel derby con il Port Vale. A fine anno firma un prolungamento del contratto con lo Stoke fino a marzo 2004.\nNel gennaio 2004 il Barnsley si mostra interessato a fare firmare un contratto a Iwelumo ma la trattativa non va in porto, cos\u00ec, a marzo, viene ceduto in prestito al Brighton &amp; Hove Albion. A fine stagione, dopo aver disputato 84 partite in campionato e 16 in coppa e avendo segnato 14 gol con la maglia dello Stoke, viene svincolato e si trasferisce cos\u00ec in Germania, all'Alemannia Aachen.\nColchester United.\nGiunto a parametro zero in Bundesliga alla corte dell'Alemannia Aachen, dopo avere rifiutato un contratto di due anni da Brighton, va via dopo sei mesi dopo 9 presenze, non avendo mai giocato 90 minuti interi. Dopo il suo breve periodo in Germania, arriva per Iwelumo quello che probabilmente nella sua carriera \u00e8 stato il periodo migliore. Nel giugno 2005 firma un contratto per il Colchester United. Il 28 novembre 2006, mette a segno 4 gol nella partita di Football League Championship contro l'Hull City, stabilendo un record personale di gol segnati in una partita ufficiale.\nIwelumo forma una partnership formidabile con Jamie Cureton, che porter\u00e0 il Colchester a posizionarsi decimo a fine stagione 2006-2007, un risultato record per la storia del club.\nDopo avere aiutato la squadra in maniera decisiva nella promozione in seconda divisione e avere raggiunto uno storico decimo posto in quest'ultima, con 37 gol in 103 presenze, Iwelumo rifiuta il prolungamento del contratto offerto dalla societ\u00e0 il 21 maggio 2007 e va via dal Colchester United.\nCharlton Atlhetic e Wolverhampton.\nLo stesso giorno firma per il Charlton Athletic, il trasferimento avviene a costo zero. Nella stagione 2007-2008 si mette in mostra in campionato segnando 10 gol in 46 presenze. Nel novembre 2007 vince il \"Championship Player of the Month Award\", dopo avere segnato il gol partita all'ultimo minuto in due gare consecutive.\nNel giugno 2008 viene confermato che Iwelumo potrebbe lasciare il Charlton nell'ambito delle misure di riduzione delle spese attuate dalla societ\u00e0. Infine resta in Championship ma cambia schieramento, venendo acquistato dal Wolverhampton Wanderers con un contratto di due anni. Iwelumo segna una tripletta con i Wolves contro il Preston North End, partita che finir\u00e0 cos\u00ec 3-1, ma dopo questo viene espulso per una evidente testata ai danni del difensore avversario Sean St Ledger. Iwelumo prende una squalifica in campionato di tre turni. La societ\u00e0 fa ricorso contro questa decisione, ma questo viene respinto, nonostante St Ledger affermi che l'urto con la testa di Iwelumo sia stato accidentale.\nGrazie alla sua forma di inizio stagione e soprattutto grazie ai suoi gol vince il \"Championship Player of the Month Award\" di novembre. Comunque, dopo la continuit\u00e0 iniziale, entra in un periodo di digiuno dal gol che durer\u00e0 per 16 partite e si concluder\u00e0 con la rete alla sua vecchia squadra, il Charlton Athletic. La sua stagione si conclude prematuramente a seguito di un terribile scontro con Lee Carsley, nel match per la promozione contro il Birminghamo City, che gli procura una lesione del legamento mediale. Durante la sua assenza il team si assicura la promozione in Premier League da campione di seconda divisione. Iwelumo riguadagna forma fisica durante la pausa estiva ma subito viene fermato da un altro infortunio nella partita di pre-campionato contro gli australiani del Perth Glory. Questa volta si tratta di rottura del metatarso.\nNell'ottobre 2009, dopo essersi ripreso, fa il suo debutto in Premier contro l'Aston Villa, in una partita che finir\u00e0 1-1. Ma in questo match subisce una nuova battuta d'arresto per un infortunio che lo rende inutilizzabile per circa un mese. Quando si rimette in sesto non riesce pi\u00f9 a ritagliarsi un posto da titolare in squadra e cos\u00ec viene ceduto in prestito al Bristol City nel febbraio 2010, per avere pi\u00f9 possibilit\u00e0 di giocare. Segna le prime due reti con la maglia del Bristol City in una vittoria per 2 a 1 contro il West Bromwich, il 21 febbraio 2010. Il primo giugno 2010, a fine stagione, Iwelumo viene ceduto a titolo definitivo al Burnley\nBurnley.\nil 1\u00ba giugno 2010 Iwelumo firma un contratto di due anni ad un costo riservato col Burnley. Segna il suo primo gol al debutto con la maglia del Burnley il 7 agosto 2010, e segnando regala la vittoria alla sua squadra contro il Nottingham forest. L'11 settembre 2010 segna una grande tripletta (con due precisi colpi di testa e un tiro al volo) nella vittoria casalinga contro il Preston. Delle voci di mercato hanno collegato l'attaccante Scozzese al Preston, dato che non \u00e8 pi\u00f9 in primo piano nei progetti dell'allenatore Eddie Howes dopo la firma del giovane Charlie Austin.\nWatford.\nIl 19 luglio 2011 firma un contratto triennale con il Watford.\nCarriera in Nazionale.\nIwelumo venne convocato in nazionale per la prima volta per il tour della Scozia in Corea del sud nel 2002, ma dovette rinunciare a partire dato che il suo club, lo Stoke City, stava disputando i Play-off per la First Division. Nel novembre 2007 venne chiamato nella Nazionale B per una partita amichevole contro l'Irlanda B, finita 1 a 1. L'11 ottobre \u00e8 stato convocato nuovamente per la nazionale maggiore per un match di qualificazione al mondiale di calcio 2010 contro la Norvegia. Iwelumo \u00e8 entrato in campo all'ottavo minuto della ripresa, facendo cos\u00ec il suo debutto con la nazionale maggiore, ma la sua performance \u00e8 stata oscurata da un clamoroso gol mancato, in un match che \u00e8 cos\u00ec finito 0-0.\nPer i giorni seguenti alla partita, Iwelumo ha guardato costantemente i replay dell'occasione mancata ma, determinato a non ripetere un errore simile, ha dichiarato \"I'm a proud Scot, I love my country and it's my dream to do well for them\" (\"Sono un fiero scozzese, io amo il mio paese ed \u00e8 il mio sogno di fare bene per lui\"). \u00c8 stato richiamato per un'amichevole contro la nazionale Argentina, nel novembre del 2008. Nell'Ottobre 2010 Iwelumo ha partecipato al match di qualificazione per Euro 2012 contro la Nazionale di calcio della Repubblica Ceca. La partita \u00e8 finita 1 a 0 per i Cechi."}
{"id": "2366903", "revid": "104754920", "url": "https://it.wikipedia.org/wiki?curid=2366903", "title": "Anne-Marie Beretta", "text": "Biografia.\nLa stilista Anne Marie Beretta, di origine italiana, nacque nel 1937 a B\u00e9ziers in Francia, e si trasfer\u00ec a Parigi nel 1957 all'et\u00e0 di venti anni, incoraggiata da Roger Bauer ad intraprendere una carriera nel campo della moda.\nNegli anni cinquanta Anne lavor\u00f2 per Antonio Castillo, disegnando costumi per il teatro nel tempo perso. Lavor\u00f2 anche per Jacques Esterel per un certo periodo, fino al 1965, quando collabor\u00f2 con Pierre d'Alby per il lancio di una collezione moda, che ottenne riscontri positivi. In seguito la stilista disegn\u00f2 i propri abiti per Georges Edelman, Ramosport (con cui negli anni ottanta, rivoluziona il concetto dell'impermeabilit\u00e0 degli indumenti) e per Bercher.\nNel 1974, dopo quasi venti anni di \"pratica\", Anne-Marie Beretta fond\u00f2 il proprio marchio di pr\u00eat-\u00e0-porter. Il suo stile di disegno, serio e oscuro, derivava dalla sua visione degli abiti come \"sculture mobili\". La Beretta dedic\u00f2 la propria creativit\u00e0 anche alla realizzazione di indumenti da sci, e disegn\u00f2 anche una collezione di eleganti abiti su misura per Max Mara e per Marina Rinaldi. Segno distintivo delle creazioni Beretta erano le linee asimmetriche ed il giocare con le proporzioni: si passava da cappotti con colletti ampissimi a pantaloni che terminavano a met\u00e0 polpaccio.\nNel 1986 Anne-Marie Beretta \u00e8 stata insignita del prestigioso titolo onorifico di Chevalier des Arts et des Lettres dal governo francese."}
{"id": "2366913", "revid": "767487", "url": "https://it.wikipedia.org/wiki?curid=2366913", "title": "Mangaldan", "text": "Mangaldan \u00e8 una municipalit\u00e0 di Prima classe delle Filippine, situata nella Provincia di Pangasinan, nella regione di Ilocos.\nMangaldan \u00e8 formata da 30 baranggay:"}
{"id": "2366915", "revid": "461603", "url": "https://it.wikipedia.org/wiki?curid=2366915", "title": "Panserraikos", "text": ""}
{"id": "2366916", "revid": "1782831", "url": "https://it.wikipedia.org/wiki?curid=2366916", "title": "Aeronautica Imperialis", "text": "Aeronautica Imperialis (AI40K) \u00e8 un gioco da tavolo di tipo wargame tridimensionale \"ambientato\" in un lontano futuro (basato variamente su Warhammer 40.000 WH40K) di battaglie aeree con modellini; questo \u00e8 stato distribuito a gennaio del 2007, sviluppato e pubblicato dalla Forge World, che fa capo alla Games Workshop (che lo ha anche messo nella collana Specialist Games).\nSempre nel 2007 gioco ha avuto un'espansione dal titolo Tactica Aeronautica con nuove regole, aeri, armi di difesa a terra e scenari.\nIn quanto alla scala delle battaglie, questo titolo \u00e8 la trasposizione nei cieli di Epic Armageddon (con truppe e \"mecha\" di dimensioni minori), il che vuol dire battaglie in grande scala, dove si controllano squadroni di speciali aeroplani e mazzi di carte per mosse speciali (a differenza delle feroci \"scaramucce\", che si combattono tra le diverse razze, nell'universo di WH40K).\nIl Gioco.\nAeronautica Imperialis, in quanto gioco aereo, ripropone battaglie svolte fra i caccia e i bombardieri degli eserciti di Warhammer 40.000. Tra l'altro, introduce nuove regole come l'utilizzo di carte per manovre speciali.\nOltre agli aerei, \u00e8 possibile schierare anche difese aeree terrestri, come batterie antiaeree\nEserciti e Modelli.\nI modelli degli aerei sono gli stessi di Epic Armageddon, in scala 1:285, pi\u00f9 altri introdotti con una successiva espansione del 2008. Questa dimensione ridotta favorisce l'utilizzo di immense schiere di aerei per simulare le battaglie, quali nuovi bombardieri, caccia, cacciabombardieri, navi da sbarco etc...\nLe basette sono modificate per poter indicare l'altitudine, la velocit\u00e0 e la direzione di fuoco di ogni aereo.\nGli eserciti attualmente disponibili sono:"}
{"id": "2366917", "revid": "7336", "url": "https://it.wikipedia.org/wiki?curid=2366917", "title": "Acquaiola", "text": ""}
{"id": "2366919", "revid": "7336", "url": "https://it.wikipedia.org/wiki?curid=2366919", "title": "Acquaiola comune", "text": ""}
{"id": "2366921", "revid": "7336", "url": "https://it.wikipedia.org/wiki?curid=2366921", "title": "Cinchlus cinchlus", "text": ""}
{"id": "2366923", "revid": "1776051", "url": "https://it.wikipedia.org/wiki?curid=2366923", "title": "IJssel", "text": "IJssel ( in olandese), talvolta chiamato Gelderse IJssel (\"IJssel della Gheldria\") per distinguerlo dall'Hollandse IJssel nell'ovest del paese, \u00e8 un ramo del Reno che attraversa le province olandesi della Gheldria e dell'Overijssel. Il suo corso parte da Westervoort, a est di Arnhem, per gettarsi, attraverso il Ketelmeer, nell'IJsselmeer (\"Lago IJssel\", noto fino al 1932 con la costruzione della Afsluitdijk come Zuiderzee, golfo del Mare del Nord).\nIl fiume \u00e8 uno dei tre rami principali in cui si divide il Reno, dopo aver attraversato la frontiera tra Germania e Paesi Bassi, insieme al Nederrijn e al Waal.\nAnticamente indicato dai Romani con il nome Isala (o Sala), da esso prende il nome l'antica trib\u00f9 dei Franchi Salii."}
{"id": "2366926", "revid": "287204", "url": "https://it.wikipedia.org/wiki?curid=2366926", "title": "Nederrijn", "text": "Il Nederrijn (in olandese \"Reno inferiore\") \u00e8 un ramo del Reno che attraversa i Paesi Bassi. Il suo corso parte come una continuazione del Canale di Pannerden, presso Angeren, poco prima della diramazione dell'IJssel, per poi dividersi presso Wijk bij Duurstede tra il fiume Lek e il corso d'acqua minore del Kromme Rijn."}
{"id": "2366927", "revid": "287204", "url": "https://it.wikipedia.org/wiki?curid=2366927", "title": "Menandro I", "text": "Secondo Alfred A. Foucher, Menandro sarebbe nato a K\u0101pi\u015ba (oggi Bagram in Afghanistan).\nRegno.\nIl suo regno fu lungo e prospero, come attestato da vasti ritrovamenti di monete da lui coniate in un'ampia regione, i maggiori e i pi\u00f9 vasti di tutti i re indo-greci. I suoi territori si estendevano dalle regioni orientali del regno greco di Battria (dal Panjshir e Kapisa) alle moderne province pakistane del Nord Ovest e del Punjab, agli stati indiani del Punjab, dell'Himachal Pradesh e dello Jammu, con diversi vassalli a sud e ad est, probabilmente fino a Mathura. Ebbe come capitale Sagala.\nUna datazione precisa del suo regno \u00e8 per\u00f2 difficile, n\u00e9 si conoscono le sue origini. Alcuni storici ritengono che fosse un nipote o un generale del re greco-battriano Demetrio I, ma ora si sa che i due sovrani sono separati di almeno trent'anni. Il predecessore di Menandro in Punjab sembra essere stato re Apollodoto I, di cui, secondo un recente studio, Menandro doveva essere un alto ufficiale. Una volta asceso al trono, condusse varie campagne sul suolo indiano, giungendo a conquistare la citt\u00e0 di Pataliputra, nella vallata del Gange.\nFu il primo sovrano indo-greco ad introdurre la raffigurazione di Atena \"Alkidemos\" (\"salvatrice del popolo\") sulla propria coniazione, probabilmente in collegamento con una statua simile eretta a Pella, capitale macedone; questa tipologia fu poi utilizzata dalla maggior parte dei sovrani indo-greci successivi.\nMenandro, il buddhismo e il Milinda Panha.\nMenandro si convert\u00ec al buddhismo, come raccontato nel \"Milindapa\u00f1ha\", un testo buddhista di difficile datazione probabilmente del II secolo a.C. e conservato in lingua pali e in cinese (nel \"L\u00f9nj\u00edb\u00f9\" al T.D. 1670), in cui il saggio buddhista N\u0101gasena conversa con il sovrano greco Milinda, che viene descritto come costantemente accompagnato da 500 soldati \"Yona\" (ionici, cio\u00e8 greci) e da due consiglieri di nome Demetrio e Antioco.\nIn un rilievo di una stupa del II secolo a.C. a Bharhut, in Madhya Pradesh e oggi all'Indian Museum di Calcutta, \u00e8 raffigurato un soldato straniero, con i capelli ricci di un greco e la fascia reale a cingere la testa di un sovrano ellenistico, identificato con Menandro. Esso regge con la destra un rametto di edera, simbolo di Dioniso, e indossa un abito con due file di pieghe geometriche tipiche dell'arte ellenistica; allo stesso tempo sulla sua spada \u00e8 inciso il simbolo buddhista dei tre gioielli, il \"Triratana\"."}
{"id": "2366928", "revid": "729019", "url": "https://it.wikipedia.org/wiki?curid=2366928", "title": "Mangatarem", "text": "Mangatarem \u00e8 una municipalit\u00e0 di Seconda classe delle Filippine, situata nella Provincia di Pangasinan, nella regione di Ilocos.\nMangatarem \u00e8 formata da 82 baranggay:"}
{"id": "2366935", "revid": "111189600", "url": "https://it.wikipedia.org/wiki?curid=2366935", "title": "Madonne di Raffaello", "text": "Questa pagina elenca i dipinti raffiguranti le Madonne di Raffaello. In totale le opere presenti in questa pagina sono 45."}
{"id": "2366937", "revid": "110157", "url": "https://it.wikipedia.org/wiki?curid=2366937", "title": "Robert Harbin", "text": "\u00c8 ricordato come inventore di un gran numero di illusioni classiche, inclusa la \"Ragazza a Zig Zag\". Fu anche una personalit\u00e0 di spicco nel campo dell'origami.\nCarriera.\nIl giovane Ned Williams si avvicin\u00f2 all'arte dell'illusionismo dopo lo spettacolo di un mago sconosciuto tenuto nella sua scuola serviceman che lui defin\u00ec \"piuttosto scarso\".\nWilliams and\u00f2 a Londra all'et\u00e0 di 20 anni e cominci\u00f2 a lavorare nel reparto magie del negozio di giocattoli Gamages. Cominci\u00f2 ad esibirsi nei locali col nome di \"Ned Williams, il ragazzo magico dal Sud Africa\". Dal 1932 partecipa allo spettacolo \"Maskelyne's Mysteries\" in diversi teatri di Londra.\nFu il primo illusionista britannico a portare gli spettacoli dal palcoscenico al set televisivo apparendo nello show TV della BBC \"Variety\" nel 1937 e con uno spettacolo a nome suo che cominci\u00f2 nel 1940. \nMise a punto un gran numero di nuovi trucchi, incluso il \"Neon Light\" e l'ormai famoso \"Ragazza a Zig Zag\". \nTra i trucchi meno noti ricordiamo l\"'Aztec Lady\", Il \"Blades of Opah\", e \"Aunt Matilda's Wardrobe\".\nNel 1953, Harbin e il suo amico Gershon Legman (1917\u20131999), scoprirono il comune interesse nell'arte giapponese dell'origami. \nHarbin scrisse molti libri su questo tema, iniziando da \"Paper Magic\" (illustrato dal giovane studente australiano Rolf Harris che contribu\u00ec con molti modelli di sua invenzione) nel 1965, e fu il primo Presidente della British Origami Society. \nHarbin fu il primo occidentale ad usare la parola \"origami\" per indicare quest'arte. \nPresent\u00f2 anche una serie di programmi basati sull'origami per ITV nei suoi spettacoli per bambini \"Look-In\" negli anni '70."}
{"id": "2366938", "revid": "729019", "url": "https://it.wikipedia.org/wiki?curid=2366938", "title": "Mapandan", "text": "Mapandan \u00e8 una municipalit\u00e0 di Quarta classe delle Filippine, situata nella Provincia di Pangasinan, nella regione di Ilocos.\nMapandan \u00e8 formata da 15 baranggay:"}
{"id": "2366951", "revid": "767487", "url": "https://it.wikipedia.org/wiki?curid=2366951", "title": "Natividad", "text": "Natividad \u00e8 una municipalit\u00e0 di Quarta classe delle Filippine, situata nella Provincia di Pangasinan, nella regione di Ilocos.\nNatividad \u00e8 formata da 18 baranggay:"}
{"id": "2366953", "revid": "599013", "url": "https://it.wikipedia.org/wiki?curid=2366953", "title": "Pozorrubio", "text": ""}
{"id": "2366958", "revid": "62004", "url": "https://it.wikipedia.org/wiki?curid=2366958", "title": "David Garc\u00eda Dapena", "text": "Professionista dal 2000 al 2010, si \u00e8 ritirato dopo essere stato sospeso per doping per la positivit\u00e0 alla Vuelta a Espa\u00f1a 2010.\nCarriera.\nBuon passista, pass\u00f2 professionista nel 2000 con la squadra portoghese Cantanhede-Marqu\u00eas de Marialva, distinguendosi per anni in corse minori lusitane.\nI primi successi di un certo rilievo giunsero nel 2008, quando si aggiudic\u00f2 sia la classifica finale del Giro di Turchia che la quindicesima tappa della Vuelta a Espa\u00f1a (da Cudillero a Ponferrada), in solitaria e al termine di una lunga fuga a sedici.\nAnche il 2009 si rivel\u00f2 un anno positivo: oltre ad una tappa al Giro di Turchia, si impose nella classifica finale della Vuelta a La Rioja. Al termine della Vuelta a Espa\u00f1a 2010, conclusa all'undicesimo posto, viene resa nota la sua positivit\u00e0 all'Hes (idrossietilamido), una sostanza che fluidifica il sangue, in seguito a un controllo del 16 settembre. Viene poi resa nota anche la positivit\u00e0 all'EPO, in un controllo del 13 settembre.\nSuccessivamente viene squalificato per due anni dalla federazione spagnola."}
{"id": "2366960", "revid": "31886", "url": "https://it.wikipedia.org/wiki?curid=2366960", "title": "Banco de Espa\u00f1a", "text": "Il Banco de Espa\u00f1a \u00e8 la banca centrale spagnola. Fa parte integrante del sistema europeo delle banche centrali. A partire dal 1999, anno in cui la Spagna adott\u00f2 l'Euro come moneta nazionale, non \u00e8 pi\u00f9 responsabile della politica monetaria nazionale.\nStoria.\nIl \"Banco de Espa\u00f1a\" ha una lunga storia che trae le proprie origini nel XVIII secolo.\nIl \"Banco Nacional de San Carlos\".\nNel 1782 il re Carlo III cre\u00f2 a Madrid una societ\u00e0 per azioni, di cui erano proprietari istituzioni e privati. I principali uomini politici dell'epoca, come il primo segretario di Stato, conte Floridablanca, il \"secretario de Estado de Hacienda\" Miguel M\u00fazquiz, e il \"Fiscal del Consejo de Castilla\" Pedro Rodr\u00edguez de Campomanes, appoggiarono la fondazione di questo istituto bancario. Bench\u00e9 non fosse un \"banco pubblico\", godeva della protezione della Corona e manteneva stretti rapporti finanziari con lo Stato. Questo banco si chiam\u00f2 Banco Nacional de San Carlos.\nIl principale compito del \"Banco Nacional de San Carlos\" era lo sconto dei \"vales reales\" in moneta metallica. I \"vales reales\" erano titoli del debito pubblico i quali oltre che assicurare un reddito determinato al possessore, avevano potere liberatorio nei grossi pagamenti, motivo per cui sono considerati la prima forma di cartamoneta esistita in Spagna. Il \"Banco Nacional de San Carlos\" aveva inoltre il compito di scontare le lettere di cambio e gli effetti di commercio, di concedere prestiti con garanzia e di finanziare lo Stato.\nNell'anno successivo alla fondazione il Banco comunici\u00f2 a emettere i primi biglietti chiamati \"c\u00e9dulas\". Queste cedole garantivano un rimborso immediato in moneta metallica presso il banco emittente. Le cedole venivano pagate a vista al portatore e non producevano interessi, a differenza dei \"vales reales\". La convertibilit\u00e0 dei biglietti di banca dur\u00f2 fino alla Guerra civile spagnola, di conseguenza tutte le banconote recavano la scritta \"Il \"Banco de Espa\u00f1a\" pagher\u00e0 al portatore...\". La frase sopravvisse fino al 1976, ma in realt\u00e0 aveva perduto valore legale a partire dalla legge del 1939.\nTuttavia, le cedole non ebbero successo a causa dell'abbondanza di argento circolante in Spagna alla fine del Settecento e all'inizio dell'Ottocento, nonch\u00e9 a causa dell'esistenza dei \"vales reales\".\nNel 1790 i direttori del Banco furono rimossi a causa di rilevanti perdite.\nFra il 1793 e il 1814 la Spagna fu coinvolta da una serie di guerre che stremarono il Banco e lo misero in serie difficolt\u00e0, soprattutto a causa del pesante debito contratto con il Banco dal Tesoro durante venti anni di conflitti. Finalmente, nel 1829 fu trovata la soluzione al debito: prima ancora di adottare certi strumenti finanziari innovativi, il Banco fu dotato di un fondo di quaranta milioni di reali.\nIl \"Banco Espa\u00f1ol de San Fernando\".\nCon questo aiuto gli azionisti decisero di fondare un nuovo istituto con il nome di Banco Espa\u00f1ol de San Fernando (in onore del re Ferdinando VII). Il nuovo banco ottenne il privilegio di stampare banconote in regime di monopolio a Madrid. Durante quindici anni il Banco mantenne una continua attivit\u00e0 bancaria nella capitale, con particolare attenzione alle necessit\u00e0 finanziarie del Tesoro, negli anni in cui finanziava il nascente regime liberale e specialmente negli anni della prima guerra carlista.\nNel 1844 il Governo autorizz\u00f2 l'apertura di un secondo banco d'emissione a Madrid, il Banco de Isabel II. nello stesso anno fu autorizzato un banco d'emissione anche a Barcellona e nel 1846 a Cadice. Ognuno di questi banchi stampava i propri biglietti e li metteva in circolazione nei propri ambiti locali.\nEntro tre anni, in piena crisi finanziaria internazionale del 1847, il Governo decise di risolvere le difficolt\u00e0 attraversate dalle banche di emissione di Madrid, soprattutto dal \"Banco de Isabel II\", mediante la fusione delle stesse. L'istituto risultante da questo processo conserv\u00f2 il nome die \"Banco Espa\u00f1ol de San Fernando\". Le conseguenze della crisi furono durature e dopo diverse modifiche legislative, fu attuato, fra il 1851 e il 1856, un esemplare risanamento finanziario dell'istituto.\nIl \"Banco de Espa\u00f1a\".\nDopo la Rivoluzione spagnola del 1854, la legislazione bancaria del 1856, di ispirazione nettamente liberale, permise, fra l'altro, che il \"Banco de San Fernando\" cambiasse il nome in Banco de Espa\u00f1a. Nonostante il nome, l'istituto operava solo a Madrid: nel 1858 furono aperte le succursali a Valencia e Alicante. Altre diciannove citt\u00e0 ebbero i propri banchi di emissione e di sconto nel periodo fra il 1856 e il 1874: fra di esse i maggiori centri mercantili e industriali, come Barcellona, Bilbao, Malaga, Siviglia, Saragozza, Valladolid e Santander.\nNel 1874 le necessit\u00e0 finanziarie causate dal contemporaneo impegno nella Terza guerra carlista e nella Guerra dei dieci anni a Cuba, obbligarono il ministro delle finanze (\"Ministro de Hacienda\") della Prima Repubblica spagnola a decretare la fusione delle banche di emissione locali con il \"Banco de Espa\u00f1a\". Alle banche d'emissione locali fu per\u00f2 consentito di scegliere di continuare la propria attivit\u00e0 commerciale e creditizia, rinunciando all'emissione delle banconote, il cui monopolio in tutto il territorio nazionale fu riservato da allora in poi al \"Banco de Espa\u00f1a\". Le banche che scelsero la seconda possibilit\u00e0 furono i Banchi di Barcelona, Bilbao, Reus, Santander e Tarragona. A questi istituti, in cambio della rinuncia al diritto di emissione, il \"Banco de Espa\u00f1a\" concesse un prestito di 150 milioni di pesetas.\nA partire da quel momento il \"Banco de Espa\u00f1a\" stabil\u00ec una fitta rete di agenzie in tutta la nazione, a cominciare dai banchi d'emissione assorbiti. A fine Ottocento c'erano gi\u00e0 pi\u00f9 di cinquanta succursali in tutti i capoluoghi di provincia e in qualche altra citt\u00e0 di importanza commerciale. Il \"Banco de Espa\u00f1a\" continuava ad essere una societ\u00e0 per azioni privata, bench\u00e9 il Governatore fosse nominato dal Governo. Il Banco si occupava dell'emissione delle banconote e della concessione di prestiti al Tesoro, ma svolgeva anche attivit\u00e0 di prestito e sconto di effetti ai privati.\nCon la legge bancaria del 1921 il \"Banco de Espa\u00f1a\" si consacr\u00f2 come prestatore di ultima istanza (o pi\u00f9 popolarmente \"banca delle banche\"), sviluppando d'accordo col Governo nuovi strumenti di politica monetaria.\nAllo scoppio della Guerra civile spagnola con le riserve auree del \"Banco de Espa\u00f1a\" di Madrid il Fronte Popolare pag\u00f2 in contanti le armi ricevute dalla Unione Sovietica e dalla Francia. Mentre i nazionalisti fondarono il proprio \"Banco de Espa\u00f1a\" a Burgos.\nCon l'istaurazione del regime Franchista nel 1939 il \"Banco de Espa\u00f1a\" perse competenze e autonomia a favore del Ministero delle Finanze (\"Ministerio de la Hacienda\"). Nel 1939 fu fondato l\u2019\"Instituto Espa\u00f1ol de Moneda Extranjera\", che ebbe il monopolio del cambio ufficiale della peseta nel territorio nazionale. La legge bancaria del 1946 diede al Governo la competenza in materia di politica monetaria, e quindi la fissazione dei tassi di interesse e sconto , attivi e passivi, che dovevano essere applicati dalle banche spagnole. \nNello stesso anno fu fondato il poligrafico dello stato (\"F\u00e1brica Nacional de Moneda y Timbre\").\nNel 1962 la nuova legge bancaria, emanata nell'ambito della liberalizzazione dell'economia spagnola iniziata nel 1959, decise la nazionalizzazione del \"Banco de Espa\u00f1a\", che cess\u00f2 le attivit\u00e0 di banca privata.\nCon il ritorno alla Democrazia due leggi hanno concesso al Banco libert\u00e0 e flessibilit\u00e0 in politica monetaria: la riforma dello statuto del Banco nel 1980 e nel 1994 la legge di autonomia, emanata in ottemperanza al Trattato di Maastricht.\nA partire dal 1998 il \"Banco de Espa\u00f1a\" \u00e8 integrato nel Sistema europeo delle banche centrali.\nEdificio.\nL'angolo sudoccidentale della piazza \u00e8 presieduto dalla sede centrale del Banco de Espa\u00f1a, inaugurata nel 1891, nove anni dopo che il re Alfonso XII di Spagna collocasse la prima pietra. L'edificio fu progettato da Eduardo Adaro e Severiano Sainz de la Lastra, che contarono su di un budget a disposizione di circa 15.300.000 pesetas. Parteciparono ai lavori anche An\u00edbal \u00c1lvarez Bouquel, Alejandro Herrero e Bernardo Asins, tra gli altri. Quest'ultimo fu l'autore della porte di ferro.\nDurante il XX secolo, vennero effettuati tre ampliamenti. Il primo de essi avvenne tra il 1930 e il 1934 e il secondo tra il 1969 e il 1975. Il pi\u00f9 recente, terminato nell'anno 2006, fu progettato da Rafael Moneo. Tutti questi interventi hanno rispettato i confini originali dell'edificio."}
{"id": "2366964", "revid": "729019", "url": "https://it.wikipedia.org/wiki?curid=2366964", "title": "Guizhou JL-9", "text": "Il Guizhou JL-9 (conosciuto anche come FTC-2000 Mountain Eagle) \u00e8 un addestratore avanzato di quarta generazione e mezza sviluppato dall'azienda aeronautica cinese Guizhou Aircraft Industry Corporation negli anni duemila.\nSviluppato a partire dalla riprogettazione del Chengdu J-7 al fine di dotare i reparti aerei di Zhongguo Renmin Jiefangjun Kongjun, la componente aerea dello Zh\u014dnggu\u00f3 R\u00e9nm\u00edn Ji\u011bf\u00e0ng J\u016bn, l'Esercito di liberazione popolare cinese, e Zhongguo Renmin Jiefangjun Haijun Hangkongbing, componente aerea della Zh\u014dnggu\u00f3 R\u00e9nm\u00edn Ji\u011bf\u00e0ngj\u016bn H\u01ceij\u016bn, la marina militare cinese, di un modello di ultima generazione per la formazione dei nuovi piloti, era nel 2013 ancora in fase di test avanzati."}
{"id": "2366969", "revid": "24443", "url": "https://it.wikipedia.org/wiki?curid=2366969", "title": "Sommet des Rouies", "text": ""}
{"id": "2366970", "revid": "767487", "url": "https://it.wikipedia.org/wiki?curid=2366970", "title": "Pozorrubio (Pangasinan)", "text": "Pozorrubio \u00e8 una municipalit\u00e0 di Seconda classe delle Filippine, situata nella Provincia di Pangasinan, nella regione di Ilocos.\nPozorrubio \u00e8 formata da 34 baranggay:"}
{"id": "2366974", "revid": "729019", "url": "https://it.wikipedia.org/wiki?curid=2366974", "title": "Notrim", "text": "I Notrim (, letteralmente \"guardie\"; singolare, \"Noter\") furono un corpo paramilitare di polizia ebraica creato con il consenso delle autorit\u00e0 britanniche durante il mandato britannico in Palestina.\nIstituito nel 1936, il corpo fu diviso in due sezioni, una delle quali addetta alla sorveglianza negli insediamenti ebraici, e l'altra come unit\u00e0 d'intervento mobile. Nel complesso, negli anni seguenti alla sua costituzione arriv\u00f2 a contare circa 22.000 membri. Molti \"notrim\" provenivano dall'Haganah.\nAl termine della seconda guerra mondiale, il Notrim fece da base per la fondazione del Corpo di polizia militare israeliano."}
{"id": "2366978", "revid": "183114", "url": "https://it.wikipedia.org/wiki?curid=2366978", "title": "Bolgary", "text": ""}
{"id": "2366979", "revid": "107372949", "url": "https://it.wikipedia.org/wiki?curid=2366979", "title": "Francesco Lanza (criminale)", "text": "Anche suo figlio Jimmy Lanza \u00e8 stato in seguito uno dei boss della \"cosca\" mafiosa di San Francisco.\nBiografia.\nFrancesco Lanza nasce a Palermo e prima del 1910 decide di emigrare in America, stabilendosi a San Francisco andando ad abitare nel quartiere di \"North Beach\" dove si era insediata una numerosissima comunit\u00e0 siciliana. In breve tempo diventa una delle figure pi\u00f9 importanti e temute della criminalit\u00e0 organizzata della citt\u00e0.\nAlla met\u00e0 degli anni venti, all'interno della cosca mafiosa di San Francisco si scatenarono alcune faide interne per il controllo dei lucrosi e numerosi racket, e per il controllo della \"famiglia\" stessa. Si crearono tre gruppi contrapposti, uno guidato dal Boss Jerry Feri, l'altro guidato da Alfredo Scariso, il terzo gruppo guidato appunto da Lanza, formato da una trentina di suoi fedelissimi. Il 28 aprile del 1928, Jerry Feri venne assassinato nel suo appartamento, Scariso fu assassinato il 19 dicembre dello stesso anno e un altro rivale Mario Filippi fu assassinato alcuni giorni dopo, il 23 dicembre. Frank Bocca, ultimo rivale di Lanza e braccio destro di Feri, venne ucciso il 30 luglio del 1929.\nCon questo ennesimo omicidio Lanza, all'et\u00e0 di 46 anni, diventa il boss incontrastato della Famiglia mafiosa di San Francisco, all'epoca composta da circa sessanta \"uomini d'onore\" e decine di \"associati\". Nel 1930 aveva aperto l'\"International Fish Company\", una societ\u00e0 all'ingrosso di vendita del pesce, ed era anche il proprietario del \"Fisherman Wharf\", uno dei migliori ristoranti della citt\u00e0.\nLanza ebbe degli ottimi rapporti con i capi delle altre famiglie d'America, soprattutto con Jack Dragna, capo della Mafia di Los Angeles e le cinque famiglie di New York. Suo figlio Jimmy era uno dei pi\u00f9 rispettati capidecina della cosca, e all'inizio del 1960 diventer\u00e0 il boss di San Francisco. Francesco Lanza mor\u00ec di cause naturali il 14 luglio 1937."}
{"id": "2366982", "revid": "486946", "url": "https://it.wikipedia.org/wiki?curid=2366982", "title": "Rocca di San Paolino", "text": ""}
{"id": "2366983", "revid": "1318658", "url": "https://it.wikipedia.org/wiki?curid=2366983", "title": "Egoteismo", "text": "L'egoteismo \u00e8 la deificazione della concezione umana di Dio, o la credenza che essa sia tutto ci\u00f2 che gli uomini possono sapere di Dio. Questa posizione presuppone l'impossibilit\u00e0 della rivelazione divina ed \u00e8 di conseguenza una negazione della validit\u00e0 della fede e della maggior parte delle tradizioni teistiche, fatta eccezione per il deismo.\nIn un contesto New Age, \"egoteismo\" pu\u00f2 riferirsi alla deificazione di s\u00e9 stesso. L'identificazione di s\u00e9 stesso con il divino \u00e8 una dottrina dell'Induismo (vedi \u0100tman) e di alcune versioni della religione cristiana, come nella teologia di Atanasio di Alessandria."}
{"id": "2366990", "revid": "1327519", "url": "https://it.wikipedia.org/wiki?curid=2366990", "title": "Eug\u00e8ne Harcourt", "text": "Biografia.\nFiglio di Bruno Jean Marie d'Harcourt e di Juliette d'Andigne de la Chasse. \nDa giovane ha studiato al Conservatorio di Parigi nel 1880 sotto la guida di Savard, di Durand, di Massenet e di Eug\u00e8ne Gigout.\nComplet\u00f2 il suo servizio militare obbligatorio e su consiglio di Charles Lamoureux and\u00f2 a Berlino, in Germania, dove divenne allievo di Woldemar Bargiel. Torn\u00f2 a Parigi e promosse, fond\u00f2 e diresse numerose societ\u00e0 concertistiche parigine, tra le quali il \"Concerts Eclectiques Populaires\" nel 1892.\nSpos\u00f2 Armande de Pierre de Bernis il 23 luglio 1898 a Marsiglia, in Francia, con la quale ebbe un figlio: Bruno.\nNel 1900 organizz\u00f2 una societ\u00e0 per realizzare oratori nell\"'\u00c9glise Saint-Eustache\", a Parigi, e diresse \"Il Messia\" di Handel, il \"Requiem\" di Berlioz, la \"Passione di San Matteo\" di Bach e, per la prima volta, l'oratorio di Massenet \"La Terre Promise\". \nNel 1904 fu inviato dal governo francese in missione musicale in vari paesi europei per osservare lo stato della musica contemporanea. Pubblic\u00f2 dopo pochi anni le sue relazioni sullo stato musicale in Italia, in Francia, in Germania e in Austria.\nMor\u00ec il 7 marzo 1918 a Locarno, in Svizzera.\nTra le sue opere principali, si ricordano l'opera \"Tasso\", del 1903; tre sinfonie, musiche da camera, cori, balletti.\nTra le sue pubblicazioni, sono da annoverare: \"La Musique actuelle en Italie\" e la \"Musique actuelle en Allemagne et en Autriche-Hongrie\"."}
{"id": "2366992", "revid": "287204", "url": "https://it.wikipedia.org/wiki?curid=2366992", "title": "EuroCup Women 2008-2009", "text": "L'EuroCup Women 2009 \u00e8 stata la settima edizione della competizione organizzata dalla FIBA Europe.\nLa formula ha previsto sette turni eliminatori. Al turno eliminatorio in gara unica ad eliminazione diretta hanno preso parte dieci squadre, che si sono giocate l'accesso al turno preliminare; quest'ultimo era basato su dodici gironi all'italiana di quattro squadre ciascuno, che si incontravano in partite d'andata e ritorno. Le prime due di ogni girone e le migliori terze venivano ammesse ai sedicesimi di finale, con gare di andata e ritorno, cos\u00ec come ottavi, quarti, semifinali e finale.\nLa competizione \u00e8 stata vinta dal Galatasaray, in finale sul Taranto Cras Basket."}
{"id": "2366994", "revid": "287204", "url": "https://it.wikipedia.org/wiki?curid=2366994", "title": "Corno d\u2019Africa", "text": ""}
{"id": "2366995", "revid": "123317704", "url": "https://it.wikipedia.org/wiki?curid=2366995", "title": "Rosales (disambigua)", "text": ""}
{"id": "2366999", "revid": "599013", "url": "https://it.wikipedia.org/wiki?curid=2366999", "title": "Switch duodenale", "text": "Lo switch duodenale \u00e8 una tecnica chirurgica contro l'obesit\u00e0 che prevede la rimozione di parte dello stomaco.\nStoria.\nLa prima volta che venne eseguito fu nel 1988 da Douglas Hess \nVantaggi.\nFra i vantaggi:\nSvantaggi.\nFra gli svantaggi:\nComplicanze.\nFra le possibili complicanze:"}
{"id": "2367003", "revid": "83531", "url": "https://it.wikipedia.org/wiki?curid=2367003", "title": "Andreas Hammerschmidt", "text": "Biografia.\n\u00c8 stato uno dei compositori di musica sacra pi\u00f9 popolari ed apprezzati in Germania nella met\u00e0 del XVII secolo. \nNacque all'interno di una piccola comunit\u00e0 protestante situata in Boemia, in una famiglia di origine tedesca da parte del padre, sellaio, e boema da parte della madre. La sua famiglia si convert\u00ec al Cattolicesimo e nel 1626 dovette fuggire dalla Boemia, durante la Guerra dei trent'anni, e si trasfer\u00ec a Freiberg nell'elettorato di Sassonia, dove Andreas ricevette una buona educazione musicale approfittando del fatto che molti quotati musicisti appartenenti al primo barocco soggiornarono a Friburgo.\nProbabilmente studi\u00f2 musica sotto la guida dell'organista Balthasar Springer (1608-1654), del compositore e poeta Christoph Demantius, dell'organista Christoph Schreiber (+ 1634) e del cantore Stephan Otto.\nNel 1634 Hammerschmidt succedette a Christoph Schreiber come organista della chiesa di San Pietro a Freiberg, e tre anni dopo spos\u00f2 Ursula Teufel, figlia di un uomo d'affari di Praga. La coppia ebbe sei figli, di cui sono sopravvissute solo tre figlie.\nNel 1639 lasci\u00f2 di nuovo Freiberg, trasferendosi a Zittau, dove trascorse tutto il resto della sua vita. La vita musicale fu ostacolata dalla guerra e solamente alla fine delle ostilit\u00e0 le attivit\u00e0 musicali rifiorirono. \nSi dedic\u00f2 sia alla diffusione dello stile concertante che proveniva dall'Italia, sia all'approfondimento del \"lied\" monodico. \nUna delle sue prime opere, intitolata \"Erster Fleiss\", del 1636, includeva padovane, correnti, gagliarde a cinque voci con l'accompagnamento delle viole.\nUna delle opere successive, il \"Musikalische\", divisa in cinque parti, conteneva elementi di musica sacra e spirituale.\nSono da ricordare anche i \"Dialoghi oder Gespr\u00e4che zwischen Gott und ein glaubigen Seele\" e le \"Weltlische Oden\".\nSono sopravvissuti oltre 400 lavori dell'autore, tra i quali i mottetti rappresentano il genere preminente, oltre ai brani a sfondo\nreligioso ed i concerti scritti per vari strumenti."}
{"id": "2367004", "revid": "1543377", "url": "https://it.wikipedia.org/wiki?curid=2367004", "title": "Angelo Monteverdi", "text": "Biografia.\nMilit\u00f2 nella prima guerra mondiale in qualit\u00e0 di ufficiale, dapprima presso il distaccamento di milizia territoriale di Porretta, poi al fronte (inizialmente nel 227\u00ba reggimento di fanteria quindi con il 6\u00ba). Durante il conflitto redasse un diario. Nel biennio 1918-1919 fu addetto militare aggiunto presso la legazione italiana di Berna.\nAllievo di Francesco Novati, fu docente di filologia romanza nell'universit\u00e0 svizzera di Friburgo (1922-1932), poi alla Statale di Milano (1932-1942), e infine alla Sapienza di Roma, dove successe a Giulio Bertoni nella direzione dell'istituto di filologia romanza. Fu anche preside della facolt\u00e0 di Lettere e filosofia. Alla sua scuola si formarono alcuni importanti filologi romanzi.\nGi\u00e0 socio nazionale, dal 21 febbraio 1965 fu anche presidente dell'Accademia dei Lincei.\nCondirettore delle riviste \"Studi medievali\" e \"Studj romanzi\", direttore di \"Cultura neolatina\", si occup\u00f2 soprattutto dei rapporti tra lingua e cultura nel periodo delle origini delle letterature romanze.\nFu vicepresidente della Soci\u00e9t\u00e9 de Linguistique Romane dal 1965 alla morte. Fu inoltre membro dell'Accademia dell'Arcadia.\nGli \u00e8 stata intitolata la biblioteca della Facolt\u00e0 di Lettere e Filosofia dell'Universit\u00e0 di Roma \"La Sapienza\", in cui si conserva un ricco fondo di opere (circa 3.000) a lui appartenute."}
{"id": "2367012", "revid": "767487", "url": "https://it.wikipedia.org/wiki?curid=2367012", "title": "Rosales (Pangasinan)", "text": "Rosales \u00e8 una municipalit\u00e0 di Prima classe delle Filippine, situata nella Provincia di Pangasinan, nella regione di Ilocos.\nRosales \u00e8 formata da 37 baranggay:"}
{"id": "2367014", "revid": "767487", "url": "https://it.wikipedia.org/wiki?curid=2367014", "title": "Valgaudemar", "text": "La Valgaudemar (scritto anche \"Val Gaudemar\") \u00e8 una valle francese delle Alpi del Delfinato e, pi\u00f9 precisamente, del Massiccio des \u00c9crins.\nCaratteristiche.\nLa valle \u00e8 di origine glaciale, stretta ed incassata. Ha un generale percorso verso ovest.\n\u00c8 percorsa dal torrente S\u00e9veraisse, tributario della Drac.\nI comuni che interessano la valle sono: La Chapelle-en-Valgaud\u00e9mar, Villar-Loubi\u00e8re, Saint-Maurice-en-Valgodemard, Saint-Jacques-en-Valgodemard, Saint-Firmin.\nLa valle \u00e8 inserita nel Parco nazionale des \u00c9crins.\nNel suo percorso verso ovest separa la Catena Olan-Rouies (a nord ed inserita nel Massiccio des \u00c9crins) dal Massiccio del Champsaur (a sud della valle).\nMontagne.\nLe montagne principali che contornano la valle sono:\nRifugi.\nPer facilitare la salita alle vette e l'escursionismo la valle \u00e8 dotata di diversi rifugi:"}
{"id": "2367016", "revid": "729019", "url": "https://it.wikipedia.org/wiki?curid=2367016", "title": "Mediastino superiore", "text": "Il mediastino superiore \u00e8 un compartimento anatomico del torace compreso tra il limite superiore del torace e un piano orizzontale passante attraverso l'angolo di Louis (articolazione tra il manubrio e il corpo dello sterno) e la quarta vertebra toracica.\nLimiti anatomici.\n\"Superiormente\", il mediastino superiore \u00e8 in diretta continuazione con il collo, con il quale condivide diverse strutture anatomiche. Un piano passante attraverso la prima vertebra toracica e giacente sul margine superiore della prima costa delimita il collo dal mediastino. \"Anteriormente\" il limite \u00e8 rappresentato dal periostio della superficie interna del manubrio dello sterno e dalla porzione tendina terminale dei muscoli sterno-tiroidei e muscoli sterno-joidei. \"Posteriormente\" \u00e8 delimitato dalle guaine connettivali che rivestono il periostio delle vertebre toraciche prima, seconda, terza e quarta. \"Lateralmente\" il limite coincide con il foglietto parietale della pleura mediastinica che riveste gli apici polmonari. Il limite \"inferiore\" coincide con il precedentemente citato piano orizzontale passante attraverso l'angolo di Louis e la quarta vertebra toracica.\nOrgani del mediastino superiore.\nIl mediastino superiore rappresenta una zona di transizione tra il compartimento cervicale e quello toracico; conseguentemente, in tale comparto alloggiano le strutture vascolari che dal cuore portano sangue arterioso agli organi del cranio e degli arti superiori e le vene che drenano il sangue refluo da questi distretti. Tali strutture comprendono l'arco dell'aorta, l'arteria anonima, la carotide comune di sinistra, la succlavia sinistra, la vena cava superiore e la vena brachiocefalica di sinistra e di destra. Le strutture nervose comprendono le porzioni superiori dei nervi vaghi e dei nervi frenici e il nervo ricorrente laringeo. Organi del mediastino superiore sono la trachea, la porzione superiore dell'esofago, la porzione superiore del timo (se ancora presente) e molte stazioni linfonodali importanti del torace. L'intricata trama connettivale presente rappresenta la diretta continuazione del connettivo e delle fasce cervicali; in questo contesto \u00e8 contenuta una variabile quantit\u00e0 di tessuto adiposo.\nPatologia.\nIl mediastino superiore assume un ruolo estremamente importante nella patologia tumorale del polmone; tumori infiltranti questa struttura posso dar luogo a una serie di entit\u00e0 sindromiche che vengono definite come sindromi mediastiniche; in tali entit\u00e0 si inquadra la sindrome della vena cava superiore, il cui substrato patogenetico deve essere ricercato nella compressione o nell'infiltrazione della vena cava superiore. Una precipua malattia \u00e8 rappresentato dal gozzo sommerso, condizione non rara che rappresenta un possibile quadro di presentazione di gozzo. Una mediastinite derivante dalla diffusione di processi infiammatori del collo e del torace rappresenta un'ulteriore possibile entit\u00e0 patologica."}
{"id": "2367017", "revid": "21880", "url": "https://it.wikipedia.org/wiki?curid=2367017", "title": "Vallisneria spiralis", "text": "Vallisneria spiralis \u00e8 una pianta acquatica della famiglia Hydrocharitaceae.\nDescrizione.\nLa pianta \u00e8 acquatica, erbacea perenne, sommersa, d'acqua dolce; \u00e8 costituita da un cespo basale, dal quale si diparte un fascio di foglie a colore verde chiaro o rossiccio, a forma di nastro rettilineo, lunghe da 600 a 900\u00a0mm, larghe da 15 a 18\u00a0mm, la foglia \u00e8 dotata di evidenti nervature longitudinali parallele (da tre a nove), l'estremit\u00e0 delle foglie \u00e8 spesso dotata di ciglia, e di margini dentellati.\nData la preferenza di habitat in canali limpidi poco profondi e lentamente fluenti, la vegetazione a \"Vallisneria\" ha spesso l'aspetto di uno strato tappezzante di nastri verdi allineati nel senso della corrente.\nLa specie \u00e8 una vera pianta a fiore, ed \u00e8 dioica, cio\u00e8 i fiori maschili e femminili sono alloggiati su piante diverse.\nL'epiteto specifico della pianta (\"spiralis\") deriva dal fatto che la pianta femminile produce un lungo stelo (fino ad un metro ed oltre) filiforme con forma a spirale, all'estremit\u00e0 del quale \u00e8 alloggiato, racchiuso in una teca, il fiore femminile.\nTrascinato dalla corrente il fiore, fissato allo stelo, galleggia, la teca si apre ed espone all'aria gli stigmi.\nDalla pianta maschile si staccano, dalla base del cespo, racchiusi in una teca galleggiante , i fiori maturi maschili; giunti in superficie la teca galleggiante si apre ed espone gli stami.\nIl fiore maschile si sposta con la corrente, o \u00e8 portato dal vento, e va ad urtare i fiori femminili che sono invece trattenuti dal filamento, cos\u00ec il fiore femminile \u00e8 impollinato.\nDato il meccanismo di impollinazione legato al movimento dell'acqua e del vento, i fiori sono piccoli ed assolutamente irrilevanti come vistosit\u00e0 e bellezza.\nDal fiore fecondato si sviluppa il frutto, il filamento della pianta femminile che ora trattiene il frutto stringe la spirale sempre di pi\u00f9 e lo richiama verso il fondo, dove matura e libera i numerosi piccoli semi contenuti. La riproduzione sessuale in acquario \u00e8 piuttosto difficile\nLa pianta si moltiplica intensamenteanche mediante stoloni.\nEsistono forme a foglia ritorta \"V. spiralis\" f. \u201ctortifolia\u201d.\nDistribuzione e habitat.\nLa pianta \u00e8 originaria di corsi d'acqua poco profondi, molto bene illuminati, a fondo sabbioso o scarsamente limoso, con acqua limpida della fascia tropicale e subtropicale, nei due emisferi del pianeta.\nSi \u00e8 ampiamente naturalizzata in aree limitrofe, \u00e8 diffusa anche in Italia, dove \u00e8 soprattutto presente nella pianura padana e nei bacini del basso Veneto, sempre in zone non contaminate.\nLa presenza della Vallisneria \u00e8 sintomo di acque pulite, la sua presenza in natura si sta riducendo nelle aree territoriali degradate ed inquinate.\nAcquariofilia.\n\u00c8 pianta da acquario, per cui \u00e8 necessario:"}
{"id": "2367020", "revid": "729019", "url": "https://it.wikipedia.org/wiki?curid=2367020", "title": "San Jacinto (Pangasinan)", "text": "San Jacinto \u00e8 una municipalit\u00e0 di Quarta classe delle Filippine, situata nella Provincia di Pangasinan, nella regione di Ilocos.\nSan Jacinto \u00e8 formata da 19 baranggay:"}
{"id": "2367023", "revid": "287204", "url": "https://it.wikipedia.org/wiki?curid=2367023", "title": "Mudbidri", "text": " \nMudbidri (o Mudabidri, Mudbidri) \u00e8 una citt\u00e0 dell'India di 25.710 abitanti, situata nel distretto del Kannada Meridionale, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 4' 60 N e 74\u00b0 58' 60 E e ha un'altitudine di 146 .\nSociet\u00e0.\nEvoluzione demografica.\nAl censimento del 2001 la popolazione di Mudbidri assommava a 25.710 persone, delle quali 12.353 maschi e 13.357 femmine. I bambini di et\u00e0 inferiore o uguale ai sei anni assommavano a 2.534, dei quali 1.328 maschi e 1.206 femmine. Infine, coloro che erano in grado di saper almeno leggere e scrivere erano 20.360, dei quali 10.181 maschi e 10.179 femmine."}
{"id": "2367026", "revid": "767487", "url": "https://it.wikipedia.org/wiki?curid=2367026", "title": "Michael Haller", "text": "Biografia.\nDal 1852 Haller ha ricevuto la sua prima educazione musicale come studente monastico nell'abbazia benedettina di Metten.\nNel 1860 inizi\u00f2 il suo studio di teologia nel seminario di Ratisbona.\nDopo la sua ordinazione al sacerdozio nel 1864 assunse l'incarico di prefetto della scuola di coro (\"Dompr\u00e4bende\") a Ratisbona. Questa posizione gli ha permesso lo scambio di idee con i sostenitori del Cecilianismo, come Joseph Schrems, con il quale ha studiato musica sacra, Franz Xaver Haberl e Carl Proske.\nDopo aver fondato la Scuola di musica della chiesa a Ratisbona Haller insegn\u00f2 dal 1874 composizione e contrappunto, e inoltre esercit\u00f2 il ruolo di maestro di cori.\nNel 1882 ricopr\u00ec brevemente l'incarico di direttore nella Cattedrale di Ratisbona e fu quindi a capo del \"Regensburger Domspatzen\".\nNel suo ruolo di sacerdote, oltrech\u00e9 di compositore si mise in evidenza con una rimarchevole quantit\u00e0 di musica sacra, messe, salmi e fu uno dei rappresentanti pi\u00f9 autorevoli del movimento musicale riformatore ceciliano, impegnato nella creazione di uno stile di musica sacra raffinato e armonioso.\nFu uno stretto collaboratore del \"Kirchenmusik Jahrbuch\" assieme a Haberl.\nPapa Leone XIII. gli ha conferito l'Ordine \"Pro Ecclesia et Pontifice\".\nTra le sue pubblicazioni, si ricorda il \"Trattato di composizione per il canto sacro polifonico\", del 1891, oltre ad un buon numero di lavori didattici ed un'antologia di \"Exempla polyphoniae ecclesiasticae\"."}
{"id": "2367027", "revid": "1543377", "url": "https://it.wikipedia.org/wiki?curid=2367027", "title": "Acquedotto romano del Serino", "text": "L'acquedotto romano del Serino ( - chiamato anche \"acquedotto augusteo\") \u00e8 un'importante opera idrica di et\u00e0 augustea, costruito fra il 33 ed il 12 a.C. per risolvere il problema dell'approvvigionamento idrico del porto di Puteoli e della flotta stanziata a Miseno, rifornendo lungo il suo tragitto le citt\u00e0 di Neapolis e Cumae.\nStoria e caratteristiche.\nL'acquedotto del Serino \u00e8 una delle pi\u00f9 grandi opere architettoniche dell'intero Impero Romano. Il percorso della grandiosa opera partiva dalla sorgente del Serino, la \"Fontis Augustei\" a 376 sull'altopiano carsico irpino nei pressi del monte Terminio, per giungere fino alla \"Piscina mirabilis\", a Miseno, dopo 96 chilometri. Era una vera e propria rete regionale, che riforniva otto citt\u00e0 e svariate \"villae\": su dieci diramazioni, sette rifornivano i nuclei urbani importanti (Nola, Pompeii, Acerra, Herculaneum, Atella, Pausillipon, Nisida, Puteoli, Cumae e Baiae) e tre portavano l'acqua alle \"villae\". Comprese le diramazioni, la lunghezza totale dell'acquedotto era di circa 145\u00a0km, il che lo rende il pi\u00f9 lungo acquedotto romano costruito fino al V secolo d.C.\nLa realizzazione \u00e8 dovuta a Marco Vipsanio Agrippa, quando era \"curator aquarum\" a Roma. Lo scopo originario dell'opera idraulica era di rifornire la flotta imperiale a Miseno. Diramazioni vennero costruite per rifornire in acqua potabile anche altri centri abitati come Ercolano e Pompei. Quest'ultima venne rifornita col nuovo acquedotto nel 27 a.C., anche se la data del 35 a.C. \u00e8 stata proposta, ma reputata dalla maggior parte degli studiosi troppo precoce. La datazione dell'acquedotto non \u00e8 stata sempre certa; fino al 1938 era stato erroneamente attribuito a Claudio, infatti, dato che veniva generalmente considerato come un'opera realizzata fra il 54 e il 41 d.C. per via del ritrovamento di fistule in piombo col nome di Claudio. Fu lo studio successivo delle soluzioni architettoniche e delle tecniche costruttive a piazzare correttamente il periodo di costruzione dell'opera al regno di Augusto.\nUn'opera cos\u00ec imponente richiedeva una costante manutenzione, per cui importanti interventi si ebbero in et\u00e0 flavia (I secolo d.C.), con la sostituzione di tratti con altri paralleli. \nAll'imperatore Costantino si deve un imponente restauro agli inizi del IV sec. d.C. documentato in una nota iscrizione rinvenuta a Serino (Av) e datata al 324 d.C. ( ). In essa sono indicate le localit\u00e0 servite dall'acquedotto:\nIn realt\u00e0, anche le citt\u00e0 di Pompei ed Ercolano erano rifornite dall'acquedotto augusteo ma essendo state distrutte e coperte dall'eruzione del Vesuvio del 79 d.C. non possono comparire, ovviamente, in questo elenco.\nPer gran parte del percorso l'acquedotto correva fuori dai centri abitati, nelle campagne, e quindi all'aperto attraverso arcate in laterizio, delle quali resta traccia a Napoli nella zona dei Ponti Rossi, che dalle stesse arcate prende il nome. Tale struttura costituiva l'accesso settentrionale della condotta alla citt\u00e0. Le gallerie si ritrovano invece nelle aree di montagna e nelle aree \"intra moenia\".\nEra chiamato anche col nome di \"Fontis Augustei Aquaeductum\".\nArchitettura.\nLe dimensioni dell'opera idraulica fa s\u00ec che non vi sia una sola tecnica o un materiale prevalente utilizzato lungo tutto il suo percorso. Vari siti notevoli hanno richiesto l'uso di tecniche e materiali adattati al tipo di roccia incontrato.\nAllorquando poi tra la citt\u00e0 ed il capo della fonte vi erano monti intermedi, si doveva scavare uno speco () sotterraneo e livellarlo con una pendenza fissa. Se si trovava tufo o roccia calcarea, la tecnica prevedeva di scavare lo speco direttamente nella pietra, ma se il suolo era incoerente, arenoso o vulcanico, allora lo speco veniva costruito con pareti rivestite da uno spesso strato di cocciopesto, con paramento in \"opus incertum\" e con volte a botte. Nell'acquedotto augusteo del Serino si trovano quindi degli spechi a forma rettangolare, con un rivestimento in \"opus signimum\" e la presenza, a seconda del terreno, di un rivestimento in muratura. Lo speco \u00e8 largo in media .\nLe gallerie scavate nel tufo o nella trachite, ed in particolare la Crypta Neapolitana, hanno una piastra di fondazione ricoperta da pezzame e uno strato di \"opus signimum\", a suo volta sotto uno strato di concrezione di vario spessore. Il cocciopesto si pu\u00f2 anche trovare sul rivestimento parietale, fino all'altezza dell'imposta della volta. A La Pietra, a Pozzuoli, si ritrova l\"'opus signimum\" poggiato direttamente sulla roccia.\nLe volte delle gallerie sono costruite anch'esse a seconda della roccia circostante. Si trovano volte quasi orizzontali, dette anche \"ribassate\", laddove la roccia nella quale \u00e8 scavata la galleria permette una struttura coerente e liscia, tanto da non necessitare di rivestimento parietale o di una struttura murale. Lungo l'opera, sono presenti saltuariamente anche volte a doppio spiovente, senza tegole usate per la costruzione. \u00c8 per\u00f2 pi\u00f9 comune la volta a pieno centro, presente sia nelle rocce tufacee che nelle opere in muratura.\nPonti-canali in laterizi e blocchetti di tufo erano usati per i tratti \"extra moenia\" dell'acquedotto, come a Palma Campania, dove in localit\u00e0 Tirone, un ponte-canale in \"opus arcuatum\" lungo portava a Pomigliano D'Arco e ad Arcora, l\u2019attuale Casalnuovo. I ponti canali della zona Vergini-Sanit\u00e0 a Napoli sono realizzati alternando filari di mattoni di laterizio con blocchetti di tufo, con una parte interna in \"opus c\u00e6menticium\" fatto da pezzetti di tufo.\nPercorso.\nLe acque dell'acquedotto sono captate all\u2019estremit\u00e0 settentrionale dell\u2019altopiano di Serino. La sorgente bassa, a 320 di nome \"Urciuoli\", riforniva anche la citt\u00e0 di Beneventum, mentre un altro ramo dell'acquedotto era collegato all'insieme delle sorgenti alte, \"Acquaro\" e \"Pelosi\", a 370 Questi due rami corrono inizialmente in direzioni opposte. Il primo costeggia il fiume Sabato per circa , passando dai comuni di Prata Sannita, Altavilla Irpina e Ceppaloni, fino al ponte-canale di Rocca dei Rettori a Benevento. L\u2019altro ramo percorre la valle di un affluente del Sabato e passa poi dalla piana di Forino, dal valico della Laura a Mercato San Severino. Da l\u00ec, lo speco ipogeo attraversa il costone fra Castel San Giorgio e Nocera Inferiore, fino a Sarno, per poi sboccare nella pianura nolana presso Palma Campania.\nDa Palma, per un tratto lungo 11\u00a0km, una diramazione secondaria costruita nel 27 a.C., portava le acque fino al \"castellum aqu\u00e6\" di Porta Vesuvio, a Pompei.\nIl percorso verso Miseno riprende da Palma, passando per un lungo ponte in \"opus arcuatum\", fino a Casalnuovo di Napoli. Da l\u00ec, una diramazione portava le acque ad Acerra, mentre il tratto principale, con un altro ponte-canale, prosegue nella zona detta \"i Cantarelli\" di San Pietro a Patierno. Un percorso ipogeo passa sotto la collina di Capodichino, per dividersi per un'altra diramazione secondaria per Atella. Il tratto sbucava poi nel vallone di Miano, dove il tratto dei Ponti Rossi \u00e8 ancora visibile ai piedi della collina di Capodimonte. Il percorso urbano dell'acquedotto costeggia le falde di Capodimonte, per poi dividersi nuovamente. Una sezione riforniva la citt\u00e0 di Neapolis, passando dalla zona dei Vergini dove esistono tuttora le strutture di due ponti canali, fino a raggiungere una struttura termale nei pressi di piazza Bellini e una torre di distribuzione situata nel luogo occupato dal vicino monastero di San Pietro a Majella. Il secondo tratto dell'acquedotto, sempre correndo lungo la collina di Capodimonte, passando dal Cavone e raggiungendo l'attuale corso Vittorio Emanuele, dove l'antica torre di distribuzione venne distrutta durante la costruzione delle mura cinquecentesche. Lo speco segue il profilo della collina del Vomero, passa per la parte settentrionale della Crypta Neapolitana per alimentare l'isola di Nisida, passando da una diramazione che faceva uso di un ponte-canale sul mare.\nDa Posillipo, l'acquedotto si dirige verso l'antico porto di Puteoli, alimentando sul suo passaggio le terme di via Terracina, per poi passando per Monte Spina fino alle terme di Agnano e avvicinandosi al mare al Monte Olibano e varie piscine di Puteoli. Infine, passando fra il lago d'Averno ed il Lucrino, riforniva Cuma, e poi Baia, per infine alimentare la grande cisterna della Piscina Mirabilis, i realizzata per soddisfare le necessit\u00e0 della flotta romana stanziata a Miseno.\nCitazioni letterarie.\nL'acquedotto ha un ruolo di primo piano nel romanzo \"Pompeii\" di Robert Harris, il cui protagonista \u00e8 un ingegnere inviato da Roma come responsabile dell'acquedotto nel 79 d.C., proprio nei giorni che precedono l'eruzione del Vesuvio."}
{"id": "2367029", "revid": "62004", "url": "https://it.wikipedia.org/wiki?curid=2367029", "title": "David Garcia Da Pena", "text": ""}
{"id": "2367032", "revid": "180559", "url": "https://it.wikipedia.org/wiki?curid=2367032", "title": "Episodi di Quella scimmia del mio amico", "text": "Lista di episodi di Quella scimmia del mio amico."}
{"id": "2367034", "revid": "729019", "url": "https://it.wikipedia.org/wiki?curid=2367034", "title": "San Manuel (Pangasinan)", "text": "San Manuel \u00e8 una municipalit\u00e0 di Prima classe delle Filippine, situata nella Provincia di Pangasinan, nella regione di Ilocos.\nSan Manuel \u00e8 formata da 14 baranggay:"}
{"id": "2367035", "revid": "287204", "url": "https://it.wikipedia.org/wiki?curid=2367035", "title": "Mulgund", "text": " \nMulgund \u00e8 una suddivisione dell'India, classificata come \"town panchayat\", di 18.077 abitanti, situata nel distretto di Gadag, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 15' 0 N e 75\u00b0 31' 60 E e ha un'altitudine di 674 .\nSociet\u00e0.\nEvoluzione demografica.\nAl censimento del 2001 la popolazione di Mulgund assommava a 18.077 persone, delle quali 9.257 maschi e 8.820 femmine. I bambini di et\u00e0 inferiore o uguale ai sei anni assommavano a 2.625, dei quali 1.370 maschi e 1.255 femmine. Infine, coloro che erano in grado di saper almeno leggere e scrivere erano 9.531, dei quali 5.832 maschi e 3.699 femmine."}
{"id": "2367036", "revid": "1428919", "url": "https://it.wikipedia.org/wiki?curid=2367036", "title": "Franz Xaver Haberl", "text": "Fu uno studioso ed esperto della musica polifonica sacra del Quattrocento, del Cinquecento e del Seicento.\nBiografia.\nHaberl era il figlio di un insegnante di Oberellenbach (Bassa Baviera). \nStudi\u00f2 a Passau al seminario episcopale e nel 1862 fu ordinato sacerdote a Monaco di Baviera; durante questo periodo Haberl complet\u00f2 anche la pubblicazione del 4 \u00b0 volume della Musica Divina del suo defunto insegnante Carl Proske.\nNel 1867 divenne organista della chiesa di S. Maria dell'Anima a Roma. Inizi\u00f2 in quel periodo l'attivit\u00e0 di ricerca musicologica, e gli studi sulla musica vocale, soprattutto corale. Sempre a Roma, conobbe Franz Liszt, Lorenzo Perosi ed entr\u00f2 in contatto con il movimento per la musica sacra guidato dal cardinale Domenico Bartolini.\nNel 1871 fu nominato maestro di cappella del duomo di Ratisbona, dove fond\u00f2 la Scuola di Musica Sacra. Nel 1876 pubblic\u00f2 il \"C\u00e4cilien-Kalender\", di cui mut\u00f2 il nome in \"Kirchenmusikalischen Jahrbuch\" nel 1886. Nel 1879 fond\u00f2 la \"Societ\u00e0 Palestrina\" e nel 1899 ricevette l'incarico di presidente dell'\"Allgemeine C\u00e4cilienverein\". Per la societ\u00e0 Palestrina cur\u00f2, sino al decimo volume, la monumentale edizione delle opere complete di Giovanni Pierluigi da Palestrina, giunta sino al tomo 33 nel 1894. Cur\u00f2 anche una parte dell'edizione delle opere di Orlando di Lasso. \nFu nominato canonico onorario della Cattedrale di Palestrina nel 1879 ed eletto nel 1899 presidente dell'Associazione Generale Ceciliana tedesca. L'Universit\u00e0 di W\u00fcrzburg gli confer\u00ec nel 1889 il dottorato teologico onorario.\nBibliografia.\nDieter Haberl, \u00abFranz Xaver Haberl\u00bb in \"New Grove Dictionary\"."}
{"id": "2367037", "revid": "212348", "url": "https://it.wikipedia.org/wiki?curid=2367037", "title": "Buddy Bear", "text": ""}
{"id": "2367046", "revid": "114849170", "url": "https://it.wikipedia.org/wiki?curid=2367046", "title": "Charles Hall\u00e9", "text": "Biografia.\nNato Karl Halle, era figlio di Christian Friedrich Andreas Halle (1790-1848) e di Karoline Brenschedt (1796-1884); le prime lezioni di musica le ricevette dal padre, un organista. \nNel 1831 frequent\u00f2 per un breve periodo un corso di studio alla scuola di tecnologia di Hagen, dopodich\u00e9 studi\u00f2 musica nel 1835 sotto la guida di Christian Heinrich Rinck a Darmstadt. \nAll'et\u00e0 di diciassette anni si trasfer\u00ec a Parigi, dove strinse amicizia con gli autori Alfred de Musset e George Sand, conobbe Luigi Cherubini, Fryderyk Chopin, Franz Liszt e riscosse un buon successo grazie ad una serie di concerti effettuati assieme a Jean Delphin Alard e ad Auguste Franchomme, per\u00f2 a causa della rivoluzione del 1848 attravers\u00f2 la Manica per stabilirsi a Manchester.\nFu un instancabile promotore di attivit\u00e0 musicale sia come musicista sia come direttore d'orchestra.\nFu uno dei primi musicisti a diffondere in Inghilterra le sonate al pianoforte di Beethoven.\nPartecip\u00f2 ai concerti dati dalla \"Musical Union\", fondata da John Ella, a quelli del \"Gentlemen\u2019s Concerts\" di Manchester e dal 1852 diresse la \"Societ\u00e0 Santa Cecilia\".\nHall\u00e9 ha insistito sul fatto che i suoi concerti fossero accessibili a un pubblico pi\u00f9 ampio, non solo ai membri della comunit\u00e0 musicale e si distinse come educatore musicale.\nNel 1857 ha istituito una orchestra ed un coro denominati \"Hall\u00e9\".\nDopo trent'anni la sua orchestra era composta da centouno musicisti e ogni strumento era rappresentato. Tra i musicisti dell'orchestra annoveriamo il violinista Bernhard Molique, il violoncellista Carlo Alfredo Piatti, il violinista Philippe Prosper Sainton, John Tiplady Carrodus, Heinrich Wilhelm Ernst, il pianista Eduard Steingraber, Charles Lucas, il violinista Henri Vieuxtemps, il violinista William Washington Waud e il flautista Edward De Jong. \nA Edimburgo, ha lavorato dal 1869 come direttore d'orchestra e pianista al \"Reid-Fest\", chiamato cos\u00ec in onore del generale John Reid, il fondatore del Dipartimento di Musica dell'Universit\u00e0 di Edimburgo, che si tenne ogni anno il 13 febbraio. \nNel 1876 diresse la seconda grande triennale del \"Bristol Music Festival\". Nel 1880, esegu\u00ec a Londra il Faust di Hector Berlioz. Dal 1882 al 1885 condusse a Londra i concerti di \"Sacred Harmonie Society\".\nNel 1883 succedette a Max Bruch come direttore della \"Royal Philharmonic\" a Liverpool.\nNel 1888 spos\u00f2, in seconde nozze, la violinista ceca Wilma Neruda.\nNel dicembre 1891 Hall\u00e9 sostenne la fondazione di un college per la musica a Manchester e ai primi di marzo del 1893, fu nominato direttore. La regina concesse il titolo di \"Royal\" alla scuola che fu inaugurata il 3 ottobre 1893. Molti dei suoi amici musicisti insegnarono al college.\nNel 1895 Hall\u00e9 rilev\u00f2 la presidenza della \"Beethoven Society\".\nIl suo stile inconfondibile si caratterizz\u00f2 per un suono cristallino e nello stesso tempo penetrante, preciso ma profondo.\nHa pubblicato una edizione dei lavori per pianoforte di Beethoven."}
{"id": "2367049", "revid": "287204", "url": "https://it.wikipedia.org/wiki?curid=2367049", "title": "Mudhol", "text": " \nMudhol \u00e8 una citt\u00e0 dell'India di 42.443 abitanti, situata nel distretto di Bagalkot, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 19' 60 N e 75\u00b0 17' 12 E.\nSociet\u00e0.\nEvoluzione demografica.\nAl censimento del 2001 la popolazione di Mudhol assommava a 42.443 persone, delle quali 21.536 maschi e 20.907 femmine. I bambini di et\u00e0 inferiore o uguale ai sei anni assommavano a 6.337, dei quali 3.358 maschi e 2.979 femmine. Infine, coloro che erano in grado di saper almeno leggere e scrivere erano 24.911, dei quali 14.352 maschi e 10.559 femmine."}
{"id": "2367051", "revid": "767487", "url": "https://it.wikipedia.org/wiki?curid=2367051", "title": "Liberty Professionals Football Club", "text": "Il Liberty Professionals Football Club \u00e8 una societ\u00e0 calcistica con sede ad Accra, in Ghana.\nFondato nel 1997, milita nella massima serie del campionato ghanese di calcio e disputa le partite casalinghe a Dansoman Park, che ha posti a sedere."}
{"id": "2367057", "revid": "363629", "url": "https://it.wikipedia.org/wiki?curid=2367057", "title": "Ipertonico", "text": ""}
{"id": "2367059", "revid": "110157", "url": "https://it.wikipedia.org/wiki?curid=2367059", "title": "Flip Your Wig", "text": "Flip Your Wig \u00e8 il quarto album di studio, senza contare l'EP Metal Circus del 1983, del gruppo alternative rock statunitense H\u00fcsker D\u00fc, registrato tra marzo 1985 e giugno 1985 presso lo studio di registrazione Nicollet Studios di Minneapolis e pubblicato nel settembre 1985 da SST Records.\nL'album \u00e8 notevolmente pi\u00f9 melodico rispetto ai precedenti, in parte per la produzione pi\u00f9 accurata, in parte per la crescente passione del complesso per il pop degli anni sessanta.\nTracce.\nLato A\nLato B"}
{"id": "2367060", "revid": "287204", "url": "https://it.wikipedia.org/wiki?curid=2367060", "title": "Molakalmuru", "text": " \nMolakalmuru \u00e8 una suddivisione dell'India, classificata come \"town panchayat\", di 14.131 abitanti, situata nel distretto di Chitradurga, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 14\u00b0 43' 17 N e 76\u00b0 45' 41 E.\nSociet\u00e0.\nEvoluzione demografica.\nAl censimento del 2001 la popolazione di Molakalmuru assommava a 14.131 persone, delle quali 7.350 maschi e 6.781 femmine. I bambini di et\u00e0 inferiore o uguale ai sei anni assommavano a 1.800, dei quali 895 maschi e 905 femmine. Infine, coloro che erano in grado di saper almeno leggere e scrivere erano 9.326, dei quali 5.476 maschi e 3.850 femmine."}
{"id": "2367064", "revid": "149485", "url": "https://it.wikipedia.org/wiki?curid=2367064", "title": "Mondo formicaio", "text": ""}
{"id": "2367066", "revid": "986213", "url": "https://it.wikipedia.org/wiki?curid=2367066", "title": "Giorgio Agnelli", "text": "Biografia.\nEra figlio di Edoardo Agnelli e di Virginia Bourbon del Monte e quindi fratello di Clara, Susanna, Gianni, Maria Sole, Cristiana e Umberto Agnelli. \nStudi\u00f2 all'Universit\u00e0 di Harvard negli USA, ma non pot\u00e9 partecipare alle attivit\u00e0 industriali e finanziarie degli altri membri della famiglia a causa di una grave malattia.\nMor\u00ec all'et\u00e0 di soli 35 anni in una clinica svizzera sul lago di Ginevra, ove era da tempo ricoverato. Secondo la poetessa Marta Vio, che per circa dieci anni fu sua compagna, Giorgio soffriva da tempo di schizofrenia. I due si erano conosciuti nel 1946 sulla spiaggia di Forte dei Marmi, il luogo di villeggiatura della famiglia Agnelli.\nSecondo il giornalista Antonio Parisi le circostanze della sua morte furono assai misteriose e non vennero mai chiarite."}
{"id": "2367067", "revid": "767487", "url": "https://it.wikipedia.org/wiki?curid=2367067", "title": "Luigi Bugiardini", "text": "Carriera.\nIn carriera ha totalizzato complessivamente 5 presenze in Serie A (stagione 1989-1990) e 31 in Serie B, tutte con la maglia dell'."}
{"id": "2367070", "revid": "363629", "url": "https://it.wikipedia.org/wiki?curid=2367070", "title": "Guido Guerrini", "text": "Biografia.\nFiglio di Pietro e di Antonietta Santucci, si avvicin\u00f2 alla musica grazie agli insegnamenti del padre.\nStudi\u00f2 dapprima al ginnasio e successivamente al Liceo Musicale bolognese sotto la guida di Busoni e di Torchi per la composizione. \nEsord\u00ec come violinista e maestro nei teatri bolognesi. \nNel primo dopoguerra intraprese l'insegnamento, dal 1920 al 1924 a Bologna al liceo musicale, dal 1925 al Conservatorio di Parma per la composizione, invece dal 1929 si trasfer\u00ec a Firenze per lo stesso incarico al Conservatorio e dal 1948 a Bologna condusse nuovamente il Liceo Musicale; dal 1950, invece si spost\u00f2 a Roma sempre nel ruolo di direttore del Conservatorio.\nNel 1922 si spos\u00f2 con Emilia Putti, nipote dello scrittore Enrico Panzacchi, e dalla loro unione nacque Vittoria Guerrini (1923-1977), poetessa, traduttrice e saggista, nota con lo pseudonimo di Cristina Campo.\nDal 1931 al 1933 organizz\u00f2 il Maggio Musicale Fiorentino e nel 1942 ricevette il premio dell'Accademia d'Italia per la \"Missa pro defunctis\" composta in memoria di Guglielmo Marconi. \nNegli anni successivi fu arrestato e recluso nel campo di concentramento in provincia di Terni, dove prosegu\u00ec la sua attivit\u00e0 compositiva.\nNel 1951 fond\u00f2 il Collegio di musica al Foro italico, promosse l'Associazione giovanile musicale (AGIMUS) e dall'anno seguente diresse l'Orchestra da camera di Roma. \nNel 1955 fu premiato con la medaglia d'argento al merito dell'arte e della scuola. Fu membro di numerose accademie e del Consiglio superiore delle belle arti (1952-1958).\nCome compositore si caratterizz\u00f2 per una brillante vena melodica e per un'orchestrazione raffinata che evidenzi\u00f2 in tutti i generi musicali, dalla musica da camera alle colonne sonore cinematografiche, dalle sinfonie alla musica sacra.\nHa composto opere teatrali (\"Zalebi\" del 1913, \"L'Arcangelo\" del 1949 al Teatro Comunale di Bologna diretta da Oliviero De Fabritiis con Gino Penno, Piero Guelfi e Tancredi Pasero), musiche orchestrali e da camera (\"Visioni dell'antico Egitto\"), poemi sinfonici, Suite, danze, sonate, Messa a due voci, Trio, Quartetti e Quintetti. \nCollabor\u00f2, nel ruolo di critico, con importanti riviste musicali, tra le quali menzioniamo la \"Rassegna musicale\" e si distinse come saggista.\nTra le sue pubblicazioni, annoveriamo: \"Trattato di armonia\", \"Appunti di Strumentazione\", \"Storia degli strumenti musicali\"."}
{"id": "2367071", "revid": "63459417", "url": "https://it.wikipedia.org/wiki?curid=2367071", "title": "Puntius nigrofasciatus", "text": ""}
{"id": "2367072", "revid": "196390", "url": "https://it.wikipedia.org/wiki?curid=2367072", "title": "Barbus nigrofasciatus", "text": ""}
{"id": "2367074", "revid": "599013", "url": "https://it.wikipedia.org/wiki?curid=2367074", "title": "Abdul Shamsid-Deen", "text": ""}
{"id": "2367075", "revid": "196390", "url": "https://it.wikipedia.org/wiki?curid=2367075", "title": "Barbo nigro", "text": ""}
{"id": "2367079", "revid": "287204", "url": "https://it.wikipedia.org/wiki?curid=2367079", "title": "Maddur", "text": " \nMaddur \u00e8 una citt\u00e0 dell'India di 26.456 abitanti, situata nel distretto di Mandya, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 35' 35 N e 77\u00b0 02' 58 E.\nSociet\u00e0.\nEvoluzione demografica.\nAl censimento del 2001 la popolazione di Maddur assommava a 26.456 persone, delle quali 13.387 maschi e 13.069 femmine. I bambini di et\u00e0 inferiore o uguale ai sei anni assommavano a 3.104, dei quali 1.594 maschi e 1.510 femmine. Infine, coloro che erano in grado di saper almeno leggere e scrivere erano 18.036, dei quali 9.739 maschi e 8.297 femmine."}
{"id": "2367080", "revid": "120299085", "url": "https://it.wikipedia.org/wiki?curid=2367080", "title": "Vieux Chaillol", "text": "Il Vieux Chaillol (3.163 ) \u00e8 la montagna pi\u00f9 alta del Massiccio del Champsaur nelle Alpi del Delfinato. Si trova nel dipartimento francese delle Alte Alpi.\nLa via di salita pi\u00f9 facile alla vetta della montagna si snoda lungo il versante sud."}
{"id": "2367082", "revid": "1543377", "url": "https://it.wikipedia.org/wiki?curid=2367082", "title": "Zuppa di pinne di squalo", "text": "La zuppa di pinne di squalo detta zuppa di pinne di pescecane \u00e8 una specialit\u00e0 della cucina cinese, popolare sin dai tempi della dinastia Ming. Viene in genere servita in occasioni speciali come banchetti e feste nuziali. Inteso come alimento di lusso, questo piatto \u00e8 considerato simbolo di salute e prestigio nella cultura cinese.\nLa pratica nota come \"finning\" degli squali \u00e8 necessaria alla preparazione della zuppa ed \u00e8 stata oggetto di controversie negli ultimi anni, mentre in alcuni settori della societ\u00e0 cinese il consumo dell'alimento continua a crescere drammaticamente. Animalisti ed ambientalisti hanno denunciato la pratica come brutale, e l'hanno dichiarata uno dei fattori principali che stanno contribuendo al declino globale di molte specie di squalo.\nLa costante crescita dell'economia cinese sta tuttavia producendo un considerevole aumento nella domanda di pinne di squalo, mentre l'importanza di questo predatore nell'ecosistema marino rende la continuazione di questa pratica ancora pi\u00f9 grave.\nPreparazione.\nUna zuppa o uno stufato di squalo possono essere ottenuti da pinne di squalo ricavate da una grande variet\u00e0 di specie. Il trattamento delle pinne prevede la rimozione della pelle, il taglio in una forma pi\u00f9 definita ed un'accurata essiccatura. L'acqua ossigenata pu\u00f2 essere utilizzata prima dell'essiccatura per rendere il colore pi\u00f9 invitante.\nLe pinne in questione sono in particolare le cartilaginee pinne pettorali e dorsali. Vengono vendute in due forme: essiccate o surgelate. In entrambi i casi la cottura prevede una fase preliminare di ammorbidimento. Nel caso del prodotto surgelato, esso \u00e8 generalmente pretrattato e richiede soltanto un'ora di ammollo.\nEsistono due tipi di pinna essiccata: quella \"intera\", che richiede lavoro supplementare, e quella \"affettata\". Il valore nutrizionale della carne \u00e8 dibattuto: alcuni dichiarano che sia ricca di calcio e ferro, e che contengano proteine di alta qualit\u00e0, altri le assegnano un basso valore nutrizionale.\nLe pinne di squalo, come del resto succede per altre specialit\u00e0 delle cucine asiatiche come la zuppa di nido d'uccello o i cetrioli di mare, non hanno un sapore particolare di per s\u00e9; la loro fama nasce piuttosto da come sono presentate e da come riescono ad assorbire il sapore degli altri ingredienti, oltre che per il fatto che sono considerate rarit\u00e0 e beni di lusso.\nImitazione.\nEsiste anche un'imitazione dell'originale che in genere \u00e8 venduta in barattoli di latta e che viene etichettata come zuppa di squalo. Il prezzo di vendita \u00e8 di circa 1,50 dollari al pezzo e non contiene pinne di squalo, ma vermicelli cinesi (spaghetti di grano tenero) tagliati in modo da sembrare pezzi di pinna. Questa zuppa differisce dall'originale per aspetto e colore, ed \u00e8 spesso preparata in brodo di pollo ed accompagnata a funghi e carne di maiale per aumentare il gusto e migliorare l'aspetto del piatto.\nMercato.\nIl piatto \u00e8 molto famoso in Cina ed \u00e8 venduto nei ristoranti cinesi di tutto il mondo. Una ricerca condotta in Cina nel 2006 da \"WildAid\" e dall\"'Associazione cinese per la conservazione della natura\" ha evidenziato che il 35% degli intervistati dichiara di aver consumato zuppa di pinne di squalo nell'ultimo anno. Inoltre l'83% dei partecipanti ad un'indagine online condotta dal WWF ha dichiarato di averne mangiata una porzione nell'arco della sua vita.\nNei ristoranti di Hong Kong, dove la domanda \u00e8 sempre stata alta, negli ultimi anni sono calati i consumi da parte degli abitanti autoctoni, ma sono aumentati in modo complementare quelli da parte di Cinesi dell'entroterra, a mano a mano che la crescita economica pone questa costosa raffinatezza alla portata della sempre pi\u00f9 grande classe media cinese..\nIn base a statistiche calcolate sul commercio di pinne ad Hong Kong, il mercato sta crescendo del 5% all'anno. L'alto prezzo della pietanza fa s\u00ec che essa sia spesso usata per impressionare gli ospiti o per celebrare occasioni speciali. Il 58% degli intervistati dal WWF ha infatti dichiarato di aver assaggiato la zuppa durante una festa o un ricevimento.\nAnche se le specie macellate per le pinne sono molte, attraverso i secoli le pinne di alcune sono state identificate come particolarmente saporite e succulente. Le razze pi\u00f9 simili agli squali, come i pesci chitarra ed i pesci sega, sono state indicate come fornitrici di migliore qualit\u00e0 e le loro pinne sono a volte chiamate \"il caviale tra le pinne di squalo\". In particolare sono molto apprezzate le pinne del \"Rhinobatos albomaculatus\". Le specie di squalo pi\u00f9 interessate dalla macellazione sono invece lo squalo tigre (\"Galeocerdo cuvier\"), lo squalo mako (\"Isurus oxyrinchus\"), lo squalo grigio (\"Carcharhinus plumbeus\"), lo squalo dello Zambesi (\"Carcharhinus leucas\"), gli squali toro (\"Carcharias taurus\"), lo squalo orlato (\"Carcharhinus limbatus\"), lo smeriglio (\"Lamna nasus\"), la verdesca (\"Prionace glauca\") e gli alopidi.\nLe pinne dei pesci sega, che sono in grave pericolo di estinzione, sono \nLa famiglia fortunatamente \u00e8 stata inserita tra quelle protette con pi\u00f9 impegno dalla Convenzione internazionale sul commercio di specie a rischio (Convention on International Trade in Endangered Species, CITES) nell'Appendice I, ma a causa delle dimensioni attuali del commercio di pinne di squalo e del fatto che esse sono difficili da identificare tra le altre merci, \u00e8 poco probabile che il CITES riuscir\u00e0 ad impedire che questo ingrediente cos\u00ec pregiato venga ancora venduto.\nAddirittura un terzo delle pinne importate ad Hong Kong arrivano dall'Europa. La Spagna \u00e8 di gran lunga il fornitore pi\u00f9 importante, e vende tra le 2000 e le 5000 tonnellate di questa merce ogni anno. Anche la Norvegia ne fornisce 39 tonnellate, e Regno Unito, Francia, Portogallo ed Italia ne producono una quantit\u00e0 non trascurabile ogni anno. Hong Kong controlla almeno il 50%, e forse fino all'80% del commercio mondiale di pinne di squalo, mentre i maggiori consumatori sono Europa, Taiwan, Indonesia, Singapore, Emirati Arabi Uniti, Stati Uniti d'America, Yemen, India, Giappone e Messico.\nControversie.\nIn base a quanto dichiarano le associazioni animaliste, la maggior parte del mercato deriva da pinne mozzate a squali ancora vivi, nel processo chiamato \"finning\".. Visto che il resto del corpo dello squalo \u00e8 valutato molto meno, l'animale mutilato e spesso ancora vivo \u00e8 gettato in mare per fare posto a bordo alle ben pi\u00f9 pregiate pinne. Una volta nell'oceano, lo squalo immobilizzato \u00e8 lasciato in balia di altri squali o muore per soffocamento.\nL'acclamato documentario del 2007 \"Sharkwater\" mette a nudo gli abusi della pesca di squalo ed i danni che essa causa agli ecosistemi degli oceani. Ha inoltre scoperto corruzione all'interno di alcuni governi che sostengono le industrie legate alla macellazione degli squali.\nControindicazioni.\nUn consumo eccessivo della zuppa pu\u00f2 causare sterilit\u00e0 negli uomini per via del contenuto di mercurio della carne di squalo."}
{"id": "2367087", "revid": "830939", "url": "https://it.wikipedia.org/wiki?curid=2367087", "title": "Oleksandr \u010cernin", "text": "Biografia.\nNel 1979 si classific\u00f2 secondo dietro a Yasser Seirawan al Campionato del mondo juniores di Skien in Norvegia. In gennaio dell'anno successivo vinse a Groninga il campionato europeo juniores (under 20).\nNel 1985 ha vinto, alla pari con Viktor Gavrikov e Michail Gurevi\u010d, il 52\u00ba Campionato sovietico. Nello stesso anno ha partecipato al torneo interzonale di Tunisi, qualificandosi per il torneo dei candidati di Montpellier, nel quale arriv\u00f2 a met\u00e0 classifica. Sempre nel 1985 ha vinto con la squadra sovietica la medaglia d'oro individuale e di squadra nel primo campionato del mondo a squadre di Lucerna.\nHa vinto numerosi tornei, tra cui Irkutsk 1980, Copenaghen e Star\u00fd Smokovec 1984, Copenaghen 1986 (alla pari con Vasilij Smyslov), Polanica-Zdr\u00f3j 1988, Praga 1989, Dortmund e Marsiglia 1990, Buenos Aires 1992.\nNel 1988 si classific\u00f2 pari terzo con Kiril Georgiev nel campionato del mondo lampo di Saint John in Canada, dietro al vincitore Michail Tal' e a Rafayel Vahanyan (al torneo parteciparono anche Anatolij Karpov e Garri Kasparov).\nNel 2001 si \u00e8 classificato pari primo con Viswanathan Anand nel torneo \"Corsica Masters\", ma Anand ha prevalso nel match di spareggio.\nNel 1992 si trasfer\u00ec a Budapest, acquisendo un anno dopo la nazionalit\u00e0 ungherese. Rappresent\u00f2 l'Ungheria alle olimpiadi degli scacchi del 1994 e 1996 e in tre campionati europei a squadre, vincendo la medaglia d'argento nel 1999.\nRecentemente si \u00e8 dedicato quasi esclusivamente all'attivit\u00e0 di istruttore di scacchi. Tra i suoi pi\u00f9 noti allievi vi \u00e8 stato anche Fabiano Caruana.\n\u010cernin \u00e8 un esperto della teoria delle aperture e ha scritto articoli per varie riviste, tra cui \"New in Chess\". \u00c8 un grande conoscitore della difesa Pirc, sulla quale nel 2001 ha scritto un libro con Lev Al'burt dal titolo \"Pirc Alert!\"."}
{"id": "2367088", "revid": "767487", "url": "https://it.wikipedia.org/wiki?curid=2367088", "title": "AaRON", "text": "AaRON (Artificial Animals Riding On Neverland) \u00e8 un duo francese di musica pop-melanconica francese, composto da Simon Buret e Olivier Coursier. AaRON \u00e8 diventato famoso grazie al film \"Je vais bien, ne t'en fais pas\" di Philippe Lioret, la cui canzone \"U-turn (Lili)\" \u00e8 stata usata come elemento portante della colonna sonora del film (insieme a \"Mister K\").\nStoria.\nLa storia di AaRON inizia nel 2004 quando Simon \u00e8 invitato da un conoscente a passare da Olivier, che lavora su diversi progetti musicali. Simon, americano da parte di padre, porta dei testi in inglese e torna a casa con un primo titolo: \"Endless Song\".\nIl lavoro viene ripagato molto presto, poich\u00e9 in due mesi nascono otto canzoni. I rispettivi percorsi professionali, tuttavia, separano i Simon e Olivier. Simon, attore, parte per girare dei film; Olivier, chitarrista di Mass Hysteria, inizia un tour di concerti fino a gennaio 2007. Per questi motivi i loro incontri diminuiscono. Ma nonostante ci\u00f2, un anno dopo, nell\"'home studio\" di Olivier vengono scritte una ventina di canzoni.\nNel 2005, la canzone \"Little love\" entra nella colonna sonora del film \"Dans tes r\u00eaves\".\nSimon confessa che le sue canzoni sono tutte autobiografiche.\nNel momento in cui Simon invia delle bozze di canzoni a Philippe Lioret per il film \"Je vais bien, ne t'en fais pas\", Olivier e Simon hanno appena terminato \"U-turn (Lili)\", che inviano al regista. Philippe Lioret decide non solo d'inserire questa canzone nel suo film personificandola nella protagonista (tema dell'assenza del fratello), ma decide anche di chiamare la protagonista (interpretata da M\u00e9lanie Laurent) Lili. In questo film Simon recita nel ruolo dell'amico del fratello scomparso di Lili, facendole ascoltare \"U-Turn (Lili)\" registrata per lei dal fratello. La canzone ottiene un enorme successo grazie al film uscito nel settembre 2006.\nLe immagini del video \"U-Turn (Lili)\" mostrano Olivier e Simon che interpretano il brano e alcune sequenze del film.\nNel gennaio 2007 esce il primo album del gruppo, intitolato \"Artificial Animals Riding On Neverland\" (AaRON ne \u00e8 l'acronimo).\nLo stesso mese, AaRON fa la sua prima apparizione in televisione con l'interpretazione di \"U-Turn (Lili)\" in live su France3 alla trasmissione \"Ce soir (ou jamais !!!)\".\nNon appena uscito l'album, il gruppo si esibisce in diversi show-case (mini concerti gratuiti) in diversi negozi di una catena che vende prodotti culturali in tutta la Francia. Poi, nel mese di marzo, parte una tourn\u00e9e che durer\u00e0 fino a maggio 2008."}
{"id": "2367093", "revid": "61051", "url": "https://it.wikipedia.org/wiki?curid=2367093", "title": "Wright-Hispano E", "text": ""}
{"id": "2367096", "revid": "287204", "url": "https://it.wikipedia.org/wiki?curid=2367096", "title": "Malur", "text": " \nMalur \u00e8 una citt\u00e0 dell'India di 27.791 abitanti, situata nel distretto di Kolar, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 00' 09 N e 77\u00b0 56' 26 E.\nSociet\u00e0.\nEvoluzione demografica.\nAl censimento del 2001 la popolazione di Malur assommava a 27.791 persone, delle quali 14.214 maschi e 13.577 femmine. I bambini di et\u00e0 inferiore o uguale ai sei anni assommavano a 3.530, dei quali 1.820 maschi e 1.710 femmine. Infine, coloro che erano in grado di saper almeno leggere e scrivere erano 18.733, dei quali 10.419 maschi e 8.314 femmine."}
{"id": "2367097", "revid": "486946", "url": "https://it.wikipedia.org/wiki?curid=2367097", "title": "E tu vivrai nel terrore! L'aldil\u00e0", "text": ""}
{"id": "2367100", "revid": "287204", "url": "https://it.wikipedia.org/wiki?curid=2367100", "title": "L'Apocalisse secondo Marie", "text": "L'Apocalisse secondo Marie (\"L'Apocalypse selon Marie\") \u00e8 il 2\u00ba romanzo thriller scritto da Patrick Graham, pubblicato in Francia nel 2008 dalla casa editrice \"\u00c9ditions Anne Carri\u00e8re\" e in Italia l'11 giugno 2009 dalla casa editrice \"Nord\".\nIl romanzo \u00e8 il seguito de \"Il Vangelo secondo Satana\", pubblicato nel 2007, dove \u00e8 presente la stessa protagonista Marie Parks.\nTrama.\nLa storia narra le peripezie, che l'agente FBI Marie Parks deve affrontare per salvare una bambina di undici anni, portatrice di un potere assoluto che viene da millenni trasferito dalle discendenti di un'antica trib\u00f9 di origine extraterrestre, le Reverende le quali protette dai Guardiani,tra essi l'archeologo Gordon Walls, combattono il male assoluto che cerca di distruggere il potere che portano. Il potere di Gea."}
{"id": "2367101", "revid": "767487", "url": "https://it.wikipedia.org/wiki?curid=2367101", "title": "Isaac Hanson", "text": "Biografia.\nCarriera musicale.\nComponente, insieme ai fratelli minori Taylor e Zac, del gruppo musicale pop rock Hanson (ricoprendo egli ruoli come cantante, oltre a suonare chitarra elettrica e acustica, cos\u00ec come pianoforte, basso e sintetizzatore), \u00e8 conosciuto anche come \"Isaac Hanson\" o semplicemente con il soprannome di \"Ike\".\nVita privata.\nPrimo di 7 figli, seguito rispettivamente da Taylor (nato il 14 marzo 1983), Zachary (nato il 22 ottobre 1985), \"Jessica Grace\" (31 luglio 1988), \"Avery Laurel\" (4 novembre 1990), \"Joshua Mackenzie\" (7 gennaio 1994) e \"Zo\u00eb Genevieve\" (14 gennaio 1998), Isaac ha sposato \"Nicole Dufresne\" (nata il 25 novembre 1983) di Panama City (Florida), il 30 settembre 2006 a Tulsa, in una cerimonia di fronte a 300 invitati.\nIl primo figlio di Isaac e Nikki, \"Clarke Everett Hanson\", \u00e8 nato il 3 aprile 2007.\nLa coppia ha accolto il secondo figlio, \"James Monroe Hanson\", nato il 1\u00ba luglio 2008.L'11 marzo 2014 \u00e8 arrivata una bambina: Nina Odette.\nIke \u00e8 diventato anche zio di 10 nipoti: \"Jordan Ezra\" (31 ottobre 2002), \"Penelope Anne\" (19 aprile 2005), \"River Samuel\" (4 settembre 2006), \"Viggo Moriah\" (9 dicembre 2008), \"Wilhelmina Jane\" (2 ottobre 2012) e Claude Indiana (26 dicembre 2018) figli del fratello Taylor e \"John Ira Shepherd\" (27 maggio 2008), \"Junia Rosa Ruth\" (15 dicembre 2010), George Abraham Walker (17 ottobre 2013) e Mary Lucille Diana (6 agosto 2016) \n, figli del fratello Zachary."}
{"id": "2367102", "revid": "599013", "url": "https://it.wikipedia.org/wiki?curid=2367102", "title": "Giovanni Sorce", "text": "Carriera.\nHa giocato in Serie A con la maglia del , e in Serie B con e ."}
{"id": "2367108", "revid": "2519", "url": "https://it.wikipedia.org/wiki?curid=2367108", "title": "Lucena (Quezon)", "text": "Lucena \u00e8 una citt\u00e0 indipendente altamente urbanizzata (HUC) delle Filippine, geograficamente ubicata nella Provincia di Quezon, nella Regione di Calabarzon.\nPur essendo solitamente inserita nelle statistiche della Provincia di Quezon, di cui \u00e8 anche il capoluogo, la citt\u00e0 \u00e8 amministrativamente indipendente da essa.\nLucena \u00e8 formata da 33 barangay:"}
{"id": "2367110", "revid": "287204", "url": "https://it.wikipedia.org/wiki?curid=2367110", "title": "Cardarelli", "text": ""}
{"id": "2367112", "revid": "392652", "url": "https://it.wikipedia.org/wiki?curid=2367112", "title": "Laverne Hooks", "text": "Laverne Hooks \u00e8 un personaggio immaginario della serie cinematografica di \"Scuola di polizia\", interpretata da Marion Ramsey, e dell'omonima serie animata, dov'\u00e8 doppiata da Graziella Porta.\nNel primo film \u00e8 cadetto, nel secondo agente e dal terzo al sesto film diventa poi sergente, ma nel cartone animato ritorna ad essere agente.\nCaratteristiche.\n\u00c8 una dei cadetti, \u00e8 la pi\u00f9 bassa e timida del gruppo ed \u00e8 caratterizzata dal timbro di voce da bambina. Nonostante il carattere dolce in pi\u00f9 di un'occasione ha mostrato grinta e determinazione fuori dal comune. Nella serie animata \u00e8 la collega di Moses Hightower."}
{"id": "2367113", "revid": "339392", "url": "https://it.wikipedia.org/wiki?curid=2367113", "title": "Stadio de la Mosson", "text": ""}
{"id": "2367118", "revid": "1305887", "url": "https://it.wikipedia.org/wiki?curid=2367118", "title": "Casa (personaggio)", "text": "Thomas Conklin, noto anche come Casa (\"House\" in lingua originale e dell'edizione italiana della serie animata), \u00e8 un personaggio immaginario della serie cinematografica \"Scuola di polizia\", interpretato da Tab Thacker, e dell'omonima serie animata, dov'\u00e8 doppiato da Tony Fuochi.\nCaratteristiche.\n\u00c8 uno dei cadetti, nonch\u00e9 il pi\u00f9 grasso e pasticcione del gruppo. \nNel quarto film, entra a far parte del gruppo del programma C.O.P., ed \u00e8 amico d'infanzia di Moses Hightower, ma nella serie animata, successivamente, diventa collega di Sweetchuck e Zed, dopo essersi arruolato nel quinto film.\nNella serie animata, ha i tre amici di nome Big Boss, Cool e Mark (che parodiano il gruppo musicale dei Fat Boys)."}
{"id": "2367121", "revid": "118863626", "url": "https://it.wikipedia.org/wiki?curid=2367121", "title": "Moses Hightower", "text": "Moses Hightower \u00e8 un personaggio immaginario della serie cinematografica di \"Scuola di polizia\", interpretato da Bubba Smith, e dell'omonima serie animata, dov'\u00e8 doppiato da Paolo Marchese.\nNel primo film \u00e8 cadetto, nel secondo agente, dal terzo al quinto diventa sergente e nel sesto diventa tenente, ma nel cartone animato ritorna ad essere agente.\nCaratteristiche.\n\u00c8 uno dei cadetti della scuola, nonch\u00e9 il pi\u00f9 forzuto ed elevato di statura del gruppo.\nNonostante la sua indole pacifica e tranquilla, quando serve ricorre alla sua forza sovrumana per far stare al posto loro ladri e criminali; \u00e8 infatti capace di capovolgere un'automobile, rimuovere una finestra dal muro, piegare sbarre di ferro o sollevare e lanciare persone a mani nude. Nel corso della serie lo vediamo di rado far ricorso ad armi e congegni, preferendo usare le mani.\nNel primo film appare come un fioraio, e in seguito si aggregher\u00e0 all'Accademia di Polizia.\nNella serie animata \u00e8 compagno di pattuglia di Laverne Hooks, una timida e buffa poliziotta.\nCome tutti i suoi compagni, anche Hightower \u00e8 inspiegabilmente detestato dal Capitano Thaddeus Harris; quando il suo superiore o qualche altro poliziotto razzista osi fargli un torto, anche il \"gigante buono\" non perde occasione per punire (sfruttando la sua impressionante forza fisica) il responsabile della sua ira, raddrizzando i torti in maniera sempre manesca ma mai eccessivamente violenta."}
{"id": "2367122", "revid": "121653397", "url": "https://it.wikipedia.org/wiki?curid=2367122", "title": "Stadio de La Romareda", "text": "Lo Stadio della Romareda (sp. \"Estadio de La Romareda\") \u00e8 uno stadio di calcio della citt\u00e0 di Saragozza, in Spagna.\nInaugurato l'8 settembre 1957 in occasione di Real Zaragoza - Osasuna 4-2, lo stadio \u00e8 stato soggetto a due ristrutturazioni: la prima nel 1977; la seconda cinque anni pi\u00f9 tardi quando fu utilizzato come uno degli impianti del .\nHa una capienza di 34.596 posti, tutti a sedere. Dal 1994 ospita le partite casalinghe del Real Zaragoza. \nIl 24 settembre 1996 in questo stadio si \u00e8 tenuto il concerto di Michael Jackson per il suo HIStory World Tour.\nFu proposto come stadio olimpico in occasione della candidatura della citt\u00e0 di Jaca ai giochi olimpici invernali del 2014, la cui organizzazione \u00e8 stata assegnata alla citt\u00e0 russa di So\u010di."}
{"id": "2367123", "revid": "118795955", "url": "https://it.wikipedia.org/wiki?curid=2367123", "title": "Debbie Callahan", "text": "Debbie Callahan \u00e8 un personaggio immaginario della serie cinematografica di \"Scuola di polizia\", interpretata da Leslie Easterbrook, e dell'omonima serie animata, dov'\u00e8 doppiata da Jasmine Laurenti.\nCaratteristiche.\n\u00c8 una degli ufficiali responsabili dell'addestramento dei cadetti e la pi\u00f9 affascinante agente della squadra di polizia.\nConosciuta soprattutto per i suoi capelli biondi, la sua bellezza, il suo sex appeal e il suo seno da maggiorata, Debbie Callahan \u00e8 una specie di versione femminile pi\u00f9 seria di Eugene Tackleberry. A differenza del capitano Thaddeus Harris, Debbie non si mostra mai ostile verso i cadetti che addestra.\nNonostante abbia l'apparenza di una tipica ragazza facile da sottomettere, Debbie Callahan vanta grandi doti atletiche e una volont\u00e0 indomabile, oltre a dimostrare spesso di essere un'esperta di combattimento corpo a corpo.\nNel primo film ha una relazione sentimentale col cadetto George Martin; nel terzo e quarto film, ha invece una relazione con il cadetto giapponese Nagata. Nel quarto e quinto film e nella serie animata diventa collega di Eugene Tackleberry.\nNel primo film \u00e8 in contatto con Harris, ma successivamente, soprattutto nella serie animata, diventa collega degli agenti."}
{"id": "2367128", "revid": "339392", "url": "https://it.wikipedia.org/wiki?curid=2367128", "title": "Estadio Manuel Ruiz de Lopera", "text": ""}
{"id": "2367129", "revid": "1008732", "url": "https://it.wikipedia.org/wiki?curid=2367129", "title": "Metrica di Reissner-Nordstr\u00f6m", "text": "In fisica e astronomia, la metrica di Reissner-Nordstr\u00f6m \u00e8 una soluzione statica alle equazioni di campo di Einstein nello spazio vuoto, che corrisponde al campo gravitazionale di un corpo sfericamente simmetrico, carico, non-rotante e di massa \"M\".\nLa metrica.\nScoperta da Hans Reissner e Gunnar Nordstr\u00f6m, la metrica pu\u00f2 essere scritta come\ndove \nNel limite in cui la carica \"Q\" (o in modo equivalente, la lunghezza scala \"r\"\"Q\") vada a zero, si recupera la metrica di Schwarzschild. La classica teoria newtoniana della gravit\u00e0 pu\u00f2 allora essere riottenuta quando il rapporto \"r\"\"s\"/\"r\" va a zero. In questo limite, la metrica ritorna alla metrica di Minkowski per la relativit\u00e0 speciale\nIn pratica, il rapporto \"r\"\"s\"/\"r\" \u00e8 quasi sempre molto piccolo. Per esempio, il raggio di Schwarzschild \"r\"\"s\" della Terra \u00e8 approssimativamente 9\u00a0mm (\u00b3\u20448\u00a0pollici); siccome un satellite in un'orbita geosincrona ha a raggio \"r\" che \u00e8 approssimativamente quattro miliardi di volte pi\u00f9 grande, a 42,164\u00a0km (26,200\u00a0miglia). Anche sulla superficie della Terra le correzioni alla gravit\u00e0 newtoniana sono solo una parte su un miliardo. Il rapporto diventa grande solo vicino ai buchi neri ed altri oggetti molto compatti come le stelle di neutroni.\nBuchi neri carichi.\nSebbene i buchi neri carichi con formula_5 sono simili al buco nero di Schwarzschild, essi hanno due orizzonti: l'orizzonte degli eventi e un orizzonte di Cauchy interno. Come al solito, l'orizzonte degli eventi per lo spaziotempo pu\u00f2 essere trovato analizzando l'equazione\nQuesta equazione quadratica per \"r\" ha soluzioni\nQuesti orizzonti degli eventi concentrici diventano degeneri per formula_8 alla quale corrisponde un buco nero estremale. Si pensa che i buchi neri con formula_9 non possano esistere in natura a causa della presenza di una singolarit\u00e0 nuda; a tale proposito si veda la ipotesi di censura cosmica di Roger Penrose. Le teorie di supersimmetria di solito garantiscono che tali buchi neri \"superestremali\" non possano esistere.\nIl potenziale elettromagnetico \u00e8\nSe vengono inclusi anche i monopoli magnetici, allora si pu\u00f2 generalizzare il risultato includendo la carica magnetica formula_11, ovvero sostituendo formula_12 con formula_13 nella metrica e includendo il termine formula_14 nel potenziale elettromagnetico."}
{"id": "2367130", "revid": "404449", "url": "https://it.wikipedia.org/wiki?curid=2367130", "title": "Pietro Giovanni Guarneri", "text": "Biografia.\nFiglio primogenito di Andrea Guarneri (1623-1698), costruttore di strumenti musicali, e di Anna Maria Orcelli, fratello di Giuseppe, di altri due fratelli e di quattro sorelle.\nGli strumenti realizzati dal padre Andrea risultarono influenzati nello stile sia dal suo maestro Nicola Amati sia da Antonio Stradivari e soprattutto le viole e i violoncelli raggiunsero una buona qualit\u00e0. \nGuarneri si avvicin\u00f2 all'artigianato seguendo gli insegnamenti del padre con cui lavor\u00f2 dal 1670 al 1680. Anche se in questo periodo, a differenza del fratello minore Giuseppe, non us\u00f2 mai la sua etichetta per firmare le sue opere, alcuni strumenti prodotti dalla bottega del padre si caratterizzarono per la sua personalit\u00e0 e per le sue idee artigianali.\nNel 1677 Guarneri spos\u00f2 Caterina Sassagni, con cui ebbe un figlio l'anno successivo, che dovrebbe essere morto infante. Abbandon\u00f2 Cremona per spostarsi a Mantova dove risulta residente con certezza nel 1685 quando present\u00f2 al Duca la supplica per essere aggregato ai musicisti di corte come suonatore di viola e di violino, che fu accolta.\nDa Caterina, Pietro ebbe a Mantova almeno altri tre figli, l'ultimo nel 1693, quando la moglie mor\u00ec dopo il parto e fu sepolta il 14 settembre nella basilica di S. Andrea. Il 25 novembre 1693 si rispos\u00f2 nella cattedrale di Mantova con Lucia Guidi-Burani, nativa di Guastalla. Dalle due mogli Pietro ebbe complessivamente almeno 21 figli, molti dei quali morti prematuramente. Nel 1718 risiedevano ancora in casa soltanto due figlie, Anna Caterina e Isabella Clara. Alcune figlie si erano fatte religiose e anche i due figli maschi superstiti entrarono nella congregazione dei frati minimi di S. Francesco di Paola (Paolotti) e risiedevano nel convento di Mantova, nella cui chiesa Pietro fu sepolto dopo la sua morte giunta il 26 marzo 1720.\nDal 1685 Pietro produsse i primi violini firmati con il suo nome con l'etichetta \"Petrus Guarneri filius Andrea cremonese fecit Mantuae sub tit. Sancta Theresia\".\nSi stacc\u00f2 dalle forme del padre e i suoi strumenti si caratterizzarono per la larghezza dei piani armonici, per la personalizzazione della voluta, per la qualit\u00e0 della vernice, per la variabilit\u00e0 dei colori, per la bellezza del legno e del suono, in linea con lo stile di Stradivari. Nel 1692 ottenne per decreto ducale il monopolio della vendita delle corde armoniche in tutto il ducato.\nOltre ad essere un valente liutaio, si dimostr\u00f2 anche valido musicista. Nel 1690 fu nominato dal Duca \"maestro di violini\" dell'orchestra della corte mantovana, riconfermato nel 1692.\nI suoi strumenti sono molto apprezzati, anche se abbastanza rari, e non si ritiene che esistano pi\u00f9 di cinquanta dei suoi violini. \nI suoi violini sono stati suonati nel XX secolo da musicisti come Joseph Szigeti."}
{"id": "2367132", "revid": "106990", "url": "https://it.wikipedia.org/wiki?curid=2367132", "title": "Corona d'Italia", "text": "Nel Regno d'Italia non \u00e8 mai esistita la cerimonia dell'incoronazione e, quindi, non si \u00e8 mai resa necessaria la costruzione di una corona di Stato. Tuttavia viene considerata corona d'Italia la corona ferrea, utilizzata per\u00f2 soltanto come emblema e mai indossata dai re d'Italia di Casa Savoia.\nStoria.\nRegno di Sardegna.\nNel Ducato di Savoia (1416-1713) e poi nel Regno di Sardegna (1720-1861) non \u00e8 mai esistita la cerimonia dell'incoronazione e il regno di un nuovo sovrano iniziava con una cerimonia di giuramento, in quanto gli antichi stati italiani erano nominalmente feudi imperiali e non potevano adottare i solenni rituali delle grandi monarchie dell'Europa centrale. Solo durante la breve esperienza come re di Sicilia (1713-1718) Vittorio Amedeo II ebbe un'incoronazione, ma la corona venne poi smantellata, come generalmente accadeva, poco dopo la cerimonia. L'assenza dell'incoronazione derivava anche dalla natura stessa degli Stati sabaudi, che non erano una monarchia centralizzata (come la Francia), ma una monarchia composita (come la Spagna, nella quale infatti non esiste l'incoronazione).\nTuttavia, una corona sabauda comunque esisteva, ma scomparve alla fine del Settecento a seguito del conflitto contro la Francia rivoluzionaria. Secondo la maggior parte degli storici la corona fu data in pegno dagli stessi Savoia ad Anversa o a Rotterdam a garanzia di un finanziamento, richiesto per la guerra di difesa contro l'invasione napoleonica, e and\u00f2 poi perduta. Secondo altri, invece, non lasci\u00f2 mai Torino e venne rubata dai soldati francesi a seguito della stessa invasione. L'oro e le sue gemme, in ogni caso, furono vendute o riutilizzate. Esistevano inoltre altre corone reali e ducali, che vennero esposte durante funerali o durante varie cerimonie sabaude fin dal XVI secolo, ma si trattava di corone puramente cerimoniali non pensate per essere indossate, realizzate in legno dorato o in altri materiali non preziosi. \nUnit\u00e0 d'Italia.\nNel 1861, alla proclamazione dell'unit\u00e0 d'Italia, Vittorio Emanuele II decise che la corona nazionale avrebbe dovuto essere la storica corona ferrea, che era stata per secoli la corona dei re d'Italia. Tuttavia, alcuni ritennero la corona ferrea poco patriottica e non adatta a essere la corona della nuova Italia Unita in quanto era stata utilizzata per molto tempo da sovrani stranieri e perch\u00e9 era considerata una reliquia (a causa della presenza, al suo interno, di un presunto chiodo della croce di Cristo). Specialmente quest'ultimo particolare ne sconsigliava l'uso, essendo in corso forti dissidi fra Casa Savoia e la Chiesa in merito al problema di riunire Roma all'Italia. \nComunque tale corona, che era stata usata da ultimi per l'incoronazione di Napoleone Bonaparte nel 1805 come re d'Italia e di Ferdinando d'Asburgo nel 1838 come re del Lombardo-Veneto, nel 1861 non era materialmente in possesso di Vittorio Emanuele II ma si trovava a Vienna, e sarebbe stata restituita all'Italia soltanto nel 1866, con la cessione delle province venete e la definitiva rinuncia degli Asburgo al Regno Lombardo-Veneto. \nNel 1861 il capitano viterbese Angelo Angelucci pubblic\u00f2 allora il progetto di una nuova corona, che incontr\u00f2 il favore di molti. Nello stesso anno, poi, le citt\u00e0 di Torino e di Napoli donarono a Vittorio Emanuele II due corone trionfali, realizzate con fronde di alloro in oro. Tali corone furono trafugate, insieme ad altri gioielli, dal Palazzo Reale di Torino nella notte fra il 16 e il 17 agosto 1885, e successivamente furono realizzate delle repliche in bronzo.\nFra il 1861 e 1862 il quotidiano fiorentino \"Lo Zenzero\" apr\u00ec una sottoscrizione per raccogliere fondi per la realizzazione di una nuova corona. Nel 1862, tuttavia, lo stesso giornale dovette rinunciare al proposito, commentando che: \u00abIl Gonfaloniere di Firenze, presidente di una Commissione Promotrice, deliberava l'anno passato una Corona al Re d'Italia, facendo appello a tutti i municipii italiani onde concorressero con i suoi amministrati, per mezzo di volontarie offerte, ad accumulare la somma necessaria per adempiere a questo dovere\u00bb. Nonostante una discreta somma raccolta, il quotidiano inform\u00f2 che la corona non era stata realizzata, pare \u00abper vergognose gelosie municipali, e per incuria di coloro che tutto pospongono allo interesse e all'ambizione personale\u00bb. Nel frattempo, la citt\u00e0 di Perugia fece realizzare uno stipo per custodire la corona, ancora oggi visibile a Palazzo Pitti a Firenze.\nDietro al fallimento di tali progetti, comunque, c'era la convinzione di Vittorio Emanuele II che la vera corona d'Italia avrebbe dovuto essere quella ferrea. Anche se il sovrano dovette rinunciare a farsi incoronare con essa, volle che la corona ferrea fosse presente nei suoi ritratti ufficiali, come in quello realizzato da Paolo Emilio Morgari nel 1874 e oggi conservato a Villa della Regina. Alla sua morte, nel 1878, la corona ferrea fu portata a Roma ed esposta al Pantheon. La lapide sepolcrale del re \u00e8 decorata da una sua rappresentazione.\nAnche Umberto I, figlio di Vittorio Emanuele II, avrebbe voluto essere incoronato con la storica corona ferrea. Tuttavia il clima politico italiano nel 1878, quando ascese al trono, era tutt'altro che favorevole: non si erano sopiti, infatti, i forti contrasti fra Casa Savoia e la Chiesa, e in generale con i cattolici in Italia, a seguito della presa di Roma, e si ritenne quindi che la scelta migliore sarebbe stata non utilizzare una reliquia per un'eventuale incoronazione, che infatti non ci fu. Umberto I, per\u00f2, inser\u00ec la corona ferrea nello stemma reale e nel 1896 don\u00f2 al duomo di Monza, citt\u00e0 in cui amava risiedere, la teca in vetro blindato dove \u00e8 tuttora custodita. Alle sue esequie, nel 1900, venne esposta la corona ferrea e la sua tomba al Pantheon ne reca, davanti, una copia bronzea. Vittorio Emanuele III e Umberto II non vollero alcuna cerimonia di incoronazione.\nXXI secolo.\nNel dicembre 2017, in occasione della cerimonia funebre per la tumulazione delle spoglie del re Vittorio Emanuele III e della regina Elena al santuario di Vicoforte, venne realizzata una corona reale di Savoia. Si tratta della prima corona mai forgiata in Italia a norma di quanto stabilito nel regio decreto del 1\u00ba gennaio 1890, prima del 2017 solamente raffigurata su disegni e documenti. La corona venne poi utilizzata per la tumulazione di Amedeo di Savoia-Aosta presso la cripta reale della basilica di Superga il 1\u00b0 luglio 2021. A fine 2021 anche Emanuele Filiberto di Savoia fece realizzare una riproduzione della corona reale di Savoia.\nRegolamentazione.\nLa regolamentazione della corona d'Italia \u00e8 presente nel regio decreto del 1\u00ba gennaio 1890, il quale stabilisce che:\nLe Corone della Reale Famiglia hanno tutte la stessa base d'un cerchio d'oro coi margini cordonati, fregiato con otto grossi zaffiri (cinque visibili) attorniati ciascuno da dodici gemme, cio\u00e8: quattro diamanti alternati con altrettanti rubini ed altrettanti smeraldi: i zaffiri sono divisi da otto nodi di Savoia (quattro visibili) d'oro a sbalzo. Il cerchio \u00e8 sormontato da quattro foglie d'acanto d'oro (tre visibili) caricate, in cuore, d'una perla; separate da quattro crocette di Savoia (due visibili) smaltate di rosa e ripiene di bianco, pomate con quattro perle ed accostate, ciascuna, da due perle collocate sopra una piccola punta; il tutto movente dal margine superiore del cerchio.\nIl Re usa due corone; quella \"Reale di Savoia\" e quella \"Reale d'Italia\".\nLa \"Corona Reale di Savoia\" \u00e8 chiusa da otto vette d'oro (cinque visibili) moventi dalle foglie e dalle crocette, riunite, con doppia curvatura, sulla sommit\u00e0, fregiate all'esterno da grosse perle decrescenti dal centro e sostenenti un globo d'oro cerchiato, cimato come Capo e Generale Gran Maestro dell'Ordine dei SS. Maurizio e Lazzaro da una crocetta d'oro, trifogliata, movente dalla sommit\u00e0 del globo.\nLe corone del Re, della Regina e del Principe Reale ereditario sono foderate di un tocco di velluto chermisino.\nLa \"Corona Reale d'Italia\" \u00e8 quella detta Corona di Ferro che si conserva nel Real Tesoro della Cattedrale di Monza."}
{"id": "2367134", "revid": "599013", "url": "https://it.wikipedia.org/wiki?curid=2367134", "title": "Milo\u0161 Babi\u0107", "text": ""}
{"id": "2367137", "revid": "212348", "url": "https://it.wikipedia.org/wiki?curid=2367137", "title": "Giuseppe Giovanni Battista Guarnieri", "text": ""}
{"id": "2367139", "revid": "486946", "url": "https://it.wikipedia.org/wiki?curid=2367139", "title": "Stadio da Luz (1954-2003)", "text": ""}
{"id": "2367140", "revid": "767487", "url": "https://it.wikipedia.org/wiki?curid=2367140", "title": "Louis Trichardt", "text": "Louis Trichardt, conosciuta anche come Makhado, \u00e8 una citt\u00e0 del nord del Sudafrica nella provincia del Limpopo.\nSi trova a circa 44\u00a0km a nord del Tropico del Capricorno, sul versante sud dei monti Soutpansberg a circa 1000\u00a0m di altitudine s.l.m..\n\u00c8 attraversata dalla Strada nazionale N1 che la collega con Musina a nord e Polokwane a sud.\n\u00c8 una cittadina piuttosto tranquilla, e si trova ai piedi della catena montuosa dei Soutpansberg."}
{"id": "2367146", "revid": "767487", "url": "https://it.wikipedia.org/wiki?curid=2367146", "title": "Tayabas", "text": "Tayabas \u00e8 una municipalit\u00e0 di Seconda classe delle Filippine, situata nella Provincia di Quezon, nella regione di Calabarzon.\nIl \"Republic Act\" N. 9398 del 14 luglio 2007 aveva concesso a Tayabas lo \"status\" di citt\u00e0; il 18 novembre 2008 la Corte Suprema delle Filippine ha per\u00f2 accolto un ricorso della \"Lega delle Citt\u00e0 delle Filippine\" annullando la trasformazione in citt\u00e0 di 16 municipalit\u00e0, tra cui Tayabas.\nTayabas \u00e8 formata da 66 barangay:"}
{"id": "2367149", "revid": "125863814", "url": "https://it.wikipedia.org/wiki?curid=2367149", "title": "Festivalbar 1975", "text": "Il dodicesimo Festivalbar fu vinto da Drupi con \"Due\" e da Gloria Gaynor con \"Reach Out (I'll Be There)\". Dato il crescente successo, la manifestazione fu spostata dall'altopiano di Asiago all'Arena di Verona, che diventer\u00e0 sede fissa della finale."}
{"id": "2367151", "revid": "162719", "url": "https://it.wikipedia.org/wiki?curid=2367151", "title": "Repubblica Socialista Rumena", "text": ""}
{"id": "2367153", "revid": "1793900", "url": "https://it.wikipedia.org/wiki?curid=2367153", "title": "Refuge des Aiguilles d'Arves", "text": "Il refuge des Aiguilles d'Arves (in italiano \"2rifugio delle Aiguilles d'Arves\") \u00e8 un rifugio francese situato nelle Alpi delle Grandes Rousses e delle Aiguilles d'Arves (Alpi del Delfinato) a 2.264\u00a0.\nAccesso.\nSi pu\u00f2 salire al rifugio partendo dalla localit\u00e0 Bonnenuit (1.670\u00a0m) sopra Valloire. Il rifugio si raggiunge in circa due ore di cammino."}
{"id": "2367155", "revid": "237161", "url": "https://it.wikipedia.org/wiki?curid=2367155", "title": "Santuario della Madonna delle lacrime (Treviglio)", "text": ""}
{"id": "2367156", "revid": "539155", "url": "https://it.wikipedia.org/wiki?curid=2367156", "title": "Gabriel Grovlez", "text": "Biografia.\nSi avvicin\u00f3 alla musica quando era bambino grazie alle lezioni di sua madre, sorella di un allievo di Chopin. Successivamente studi\u00f2 musica al Conservatorio di Parigi sotto la guida di Di\u00e9mer per il pianoforte, di Lavignac e di Gabriel Faur\u00e9 per quanto riguarda la composizione. Fu compagno di scuola di Maurice Ravel.\nAlla \"Schola cantorum\" parigina Charles Bordes lo introdusse al canto gregoriano e alla musica rinascimentale. \nOrganizz\u00f2 in seguito una tourn\u00e9e europea assieme al violinista Henri Marteau. Agli inizi del Novecento intraprese l'attivit\u00e0 di insegnante di pianoforte alla \"Schola cantorum\" parigina (1899-1909); dal 1905 al 1908 assunse la direzione dell'orchestra, del coro e dell'Op\u00e9ra Comique.\nFu direttore musicale al \"Th\u00e9\u00e2tre des Arts\" (1911-1913), dove fece eseguire le prime esibizioni di \"Le Festin de l'araign\u00e9e\" di Albert Roussel, di \"Ma M\u00e8re l'Oye\" di Maurice Ravel e di una serie di opere barocche. Dal 1914 \u00e8 stato per vent'anni il direttore dell'Op\u00e9ra de Paris, dove, tra le altre produzioni, ha anche diretto una stagione dei Balletti russi di Diaghilev. \nCome direttore teatrale si contraddistinse anche per i revivals delle composizioni di Jean-Baptiste Lully e di Jean-Philippe Rameau. Come direttore d'orchestra ha lavorato nei teatri d'opera di Monte Carlo, Il Cairo, Lisbona, New York e Chicago.\nNegli anni venti si trasfer\u00ec in America all'Opera di Chicago.\nHa composto tre poemi sinfonici, musica per pianoforte, sonate per violino e pianoforte, canzoni (\"Chansons enfantines\"), opere, balletti (\"Maimouna\"); gran parte del suo lavoro evidenzi\u00f2 forti influenze neoclassiche. \nHa anche scritto recensioni per riviste musicali di Parigi tra cui l'\"Excelsior\" (1916-1917) e l\"'Art musical\" (1937-1939)."}
{"id": "2367160", "revid": "767487", "url": "https://it.wikipedia.org/wiki?curid=2367160", "title": "Un solo grande amore (film 1972)", "text": "Un solo grande amore (\"La casa de las palomas\") \u00e8 un film erotico del 1972 del regista spagnolo Claudio Guer\u00edn, ed \u00e8 il primo film girato in Spagna da Ornella Muti, all'et\u00e0 di diciassette anni.\nTrama.\nSandra Ruvio \u00e8 una studentessa diciassettenne che frequenta un collegio di suore e vive nella villa della madre Alessandra.\nLa madre \u00e8 vedova ma ancora bella, ed \u00e8 corteggiata da Fabrizio, che si presenta come un playboy, ma la donna non si fida molto di lui.\nL'uomo infatti nasconde molte cose sulla propria vita privata, ed inizia a fare il doppio gioco fino ad intrecciare segretamente una relazione sessuale con la minorenne Sandra. Gli incontri si ripetono in una casa per appuntamenti, fino a quando i segreti crollano e la madre ha una terribile reazione."}
{"id": "2367165", "revid": "110157", "url": "https://it.wikipedia.org/wiki?curid=2367165", "title": "Il viaggio (Aldo Tagliapietra)", "text": "Il Viaggio \u00e8 un album inciso nel maggio del 2008 da Aldo Tagliapietra. Ne esistono solamente 1074 copie, di cui 999 numerate in numeri arabi e 75 numerate in numeri romani ma fuori commercio: sono stati infatti destinati alla critica, ai collaboratori e agli amici del cantautore.\nIn questo album vi \u00e8 scritta la biografia di Aldo Tagliapietra, le canzoni sono ispirate agli avvenimenti e ad i ricordi che egli ha vissuto in India e con Le Orme.\nL'album \u00e8 dedicato a suo padre."}
{"id": "2367166", "revid": "767487", "url": "https://it.wikipedia.org/wiki?curid=2367166", "title": "Louis Gruenberg", "text": "Biografia.\nFiglio di Abe Gruenberg e di Klara Kantarovitch, che emigrarono negli Stati Uniti d'America quando aveva pochi mesi.\nSuo padre ha lavorato come violinista a New York.\nIl giovane Gruenberg dimostr\u00f2 di avere talento per il pianoforte e all'et\u00e0 di otto anni prese lezioni di piano con Adele Margulies al Conservatorio nazionale di New York, successivamente diretto da Anton\u00edn Dvo\u0159\u00e1k.\nPoco pi\u00f9 che ventenne si trasfer\u00ec in Europa per studiare con Ferruccio Busoni al Conservatorio di Vienna.\nQualche anno prima della prima guerra mondiale, Gruenberg intraprese la carriera di insegnante e contemporaneamente suonava, sia come accompagnatore sia come solista.\nNel 1919, Gruenberg scrisse \"The Hill of Dreams\", per orchestra, che gli procur\u00f2 l'acclamato Flagler Prize e gli permise di dedicarsi completamente alla composizione.\nSempre nello stesso anno scrisse una delle sue prime opere che riscosse un certo successo, intitolata \"The Dumb Wife\"; negli anni seguenti fu influenzato dalla musicalit\u00e0 jazz e ragtime e compose \"Daniel Jazz\" per tenore e otto strumenti. Dello stesso genere furono le opere successive, quali \"Jazz Suite\" e \"Jazzettes\".\nIl 4 febbraio 1923 Gruenberg diresse la prima americana di \"Pierrot Lunaire\" di Arnold Sch\u00f6nberg, come membro dell'\"International Composers' Guild\" fondata da Edgard Var\u00e8se e da Carlos Salzedo nel 1921.\nPoco dopo questa esibizione, lui e altri membri si allontanarono dalla \"Guild\" per formare la \"League of Composers\".\nNegli anni successivi compose musiche molto affini alla musicalit\u00e0 spiritual, che si concretizzarono in un \"Concerto\" per violino e orchestra; inoltre ha realizzato le opere \"The Bridge of the Goods\" nel 1932, \"Queen Helena\" nel 1936 oltre a sinfonie e concerti per pianoforte e orchestra.\nNel 1931 scrisse \"The Emperor Jones\" (op. 36, opera in 1 prologo, due atti, 1 interludio e 6 scene), su libretto del compositore e di Kathleen de Jaffa tratta dal dramma omonimo di Eugene O'Neill, la cui premi\u00e8re fu data nel 1933 al Metropolitan Opera House di New York diretta da Tullio Serafin con il baritono Lawrence Tibbett e da allora rappresentata molto raramente. In Italia \u00e8 stata rappresentata al Teatro delle Muse nel gennaio del 2009.\nTra il 1933 e il 1936, Gruenberg diresse il dipartimento di composizione del \"Chicago Musical College\" (ora parte della Roosevelt University).\nNel 1937 si trasfer\u00ec con la sua famiglia a Beverly Hills, in California, dove lavor\u00f2 per il cinema, componendo colonne sonore per i film di Hollywood.\nDurante gli ultimi vent'anni della sua vita, Gruenberg conserv\u00f2 una stretta amicizia con Arnold Sch\u00f6nberg, residente a Los Angeles e professore di musica alla UCLA."}
{"id": "2367167", "revid": "287204", "url": "https://it.wikipedia.org/wiki?curid=2367167", "title": "Munnur", "text": " \nMunnur \u00e8 una suddivisione dell'India, classificata come \"census town\", di 8.035 abitanti, situata nel distretto del Kannada Meridionale, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 50' 24 N e 74\u00b0 52' 52 E.\nSociet\u00e0.\nEvoluzione demografica.\nAl censimento del 2001 la popolazione di Munnur assommava a 8.035 persone, delle quali 3.887 maschi e 4.148 femmine. I bambini di et\u00e0 inferiore o uguale ai sei anni assommavano a 951, dei quali 481 maschi e 470 femmine. Infine, coloro che erano in grado di saper almeno leggere e scrivere erano 6.219, dei quali 3.199 maschi e 3.020 femmine."}
{"id": "2367168", "revid": "729019", "url": "https://it.wikipedia.org/wiki?curid=2367168", "title": "Agdangan", "text": "Agdangan \u00e8 una municipalit\u00e0 di Quinta classe delle Filippine, situata nella Provincia di Quezon, nella regione di CALABARZON.\nAgdangan \u00e8 formata da 12 baranggay:"}
{"id": "2367170", "revid": "1605525", "url": "https://it.wikipedia.org/wiki?curid=2367170", "title": "Albert Grisar", "text": "Biografia.\nStudi\u00f2 a Parigi sotto la guida di Anton\u00edn Reicha. La sua opera di esordio fu \"Le mariage impossible\", rappresentata nel 1833 a Bruxelles, seguita da \"Sarah\" nel 1836, \"L'an mil\" nel 1837, \"La Suisse \u00e0 Trianon\" nel 1838, \"Les travestissements\" nel 1839; alcune opere le realizz\u00f2 in collaborazione con Fran\u00e7ois-Adrien Boieldieu.\nL'anno seguente si trasfer\u00ec a Napoli per un corso di aggiornamento sotto la guida di Saverio Mercadante; al suo rientro parigino riprese la sua attivit\u00e0 di compositore teatrale con i lavori \"Gilles ravisseur\" del 1848, \"Bon soir, Mensieur Pantalon\" del 1851, \"Le carilloneur de Bruges\" del 1852. Collabor\u00f2 con Friedrich von Flotow per \"L'eau merveilleuse\" (1839) e con Fran\u00e7ois-Adrien Boieldieu per \"L'op\u00e9ra \u00e0 la cour\" (1840).\n\"Le Carillonneur de Bruges\".\nGrisar si contraddistinse con questa opera storica-politico-drammatica, ambientata a Bruges durante la dominazione spagnola. I protagonisti sono il patriota belga Math\u00e9us con il suo vecchio carillon, sua figlia B\u00e9atrix innamorata di Wilhem. Math\u00e9us concede a Wilhem la mano di sua figlia, ma il nipote di Math\u00e9us Van Bruck e suo cugino M\u00e9sang\u00e8re insinuano che un amante misterioso abbia baciato B\u00e9atrix e questo fatto crea confusione. La vicenda si conclude con la chiamata alla rivolta contro gli spagnoli e il salvataggio di B\u00e9atrix dai suoi intenti suicidi.\nIl \"Carillonneur de Bruges\" debutt\u00f2 all'Op\u00e9ra-Comique di Parigi il 20 febbraio 1852 e ricevette molti consensi di pubblico e di critica. "}
{"id": "2367171", "revid": "599013", "url": "https://it.wikipedia.org/wiki?curid=2367171", "title": "\u00c1lvaro Teher\u00e1n", "text": ""}
{"id": "2367172", "revid": "287204", "url": "https://it.wikipedia.org/wiki?curid=2367172", "title": "Mulur", "text": " \nMulur \u00e8 una suddivisione dell'India, classificata come \"census town\", di 5.057 abitanti, situata nel distretto del Kannada Meridionale, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 56' 54 N e 74\u00b0 55' 34 E.\nSociet\u00e0.\nEvoluzione demografica.\nAl censimento del 2001 la popolazione di Mulur assommava a 5.057 persone, delle quali 2.328 maschi e 2.729 femmine. I bambini di et\u00e0 inferiore o uguale ai sei anni assommavano a 526, dei quali 276 maschi e 250 femmine. Infine, coloro che erano in grado di saper almeno leggere e scrivere erano 3.826, dei quali 1.838 maschi e 1.988 femmine."}
{"id": "2367173", "revid": "599013", "url": "https://it.wikipedia.org/wiki?curid=2367173", "title": "By-pass ileale parziale", "text": "Il by-pass ileale parziale \u00e8 una tecnica chirurgica.\nStoria.\nLa prima volta che venne eseguito fu nel 1962 dal professore Henry Buchwald dell'universit\u00e0 del Minnesota.\nIndicazioni.\nL'intervento viene eseguito in caso di iperlipidemia.\nEffetti collaterali.\nFra le possibili complicanze:"}
{"id": "2367174", "revid": "124519642", "url": "https://it.wikipedia.org/wiki?curid=2367174", "title": "Tutenstein", "text": "Tutenstein \u00e8 una serie animata prodotta da PorchLight Entertainment, Telegael Teoranta, DQ Entertainment e Discovery Kids. Negli Stati Uniti \u00e8 stata trasmessa dal network Discovery Kids a partire da 1\u00ba novembre 2003, in Italia \u00e8 stata trasmessa per la prima volta da Fox Kids dal 2 novembre 2004 e su Rai 2 dall'8 novembre 2004 fino al 20 gennaio 2008.\nTrama.\nMigliaia di anni fa, la successione al trono dell'Antico Egitto ricadde sul giovane ed inesperto Faraone Tut-ankh-en-set-amun. Egli ebbe subito lo Scettro di Uas (o Was), simbolo dei faraoni oltre che magico, ma avendo solo 10 anni lo us\u00f2 come un gioco, fin quando per errore un raggio non lo scaravent\u00f2 gi\u00f9 in una rupe; venne mummificato con delle bende. Moltissimi anni dopo, ai tempi moderni, il suo sarcofago viene ritrovato e portato in un museo, esponendolo accanto allo Scettro di Uas. \nCleo, una ragazzina molto intelligente, inseguendo il suo gatto, si trova davanti al sarcofago; incuriosita dallo scettro, lo prende in mano per guardarlo, ma un fulmine lo colpisce e, deviato da esso, arriva fino al sarcofago, e facendo quindi risvegliare il Faraone Tut-ank-hen-set-amun, che in un primo momento appare cattivo e terribile, ma poi si scoprir\u00e0 molto simpatico e pasticcione ed insieme a Cleo (che gli dar\u00e0 il soprannome \"Tutenstein\") e Luxor, il gatto di Cleo, vivr\u00e0 molte avventure all'interno del museo, a volte mettendosi nei guai con demoni e divinit\u00e0, e inoltre i tre amici dovranno proteggere a tutti i costi lo Scettro di Uas dal malvagio dio del caos Seth, che vuole impossessarsene per dominare il mondo. I suoi malefici piani, per\u00f2, verranno sempre sventati dal coraggioso Tutenstein."}
{"id": "2367175", "revid": "370245", "url": "https://it.wikipedia.org/wiki?curid=2367175", "title": "Cellule staminali amniotiche", "text": ""}
{"id": "2367176", "revid": "287204", "url": "https://it.wikipedia.org/wiki?curid=2367176", "title": "Mudushedde", "text": " \nMudushedde \u00e8 una suddivisione dell'India, classificata come \"census town\", di 7.426 abitanti, situata nel distretto del Kannada Meridionale, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 55' 55 N e 74\u00b0 53' 36 E.\nSociet\u00e0.\nEvoluzione demografica.\nAl censimento del 2001 la popolazione di Mudushedde assommava a 7.426 persone, delle quali 3.597 maschi e 3.829 femmine. I bambini di et\u00e0 inferiore o uguale ai sei anni assommavano a 860, dei quali 443 maschi e 417 femmine. Infine, coloro che erano in grado di saper almeno leggere e scrivere erano 5.393, dei quali 2.801 maschi e 2.592 femmine."}
{"id": "2367180", "revid": "599013", "url": "https://it.wikipedia.org/wiki?curid=2367180", "title": "Steve Hood", "text": ""}
{"id": "2367181", "revid": "2171879", "url": "https://it.wikipedia.org/wiki?curid=2367181", "title": "Per Abbat", "text": " \nIl nome \"Per(o) Ab(b)at\" era molto diffuso all'epoca, quindi \u00e8 difficile identificarlo con sicurezza. Inoltre ancora oggi per la mancanza di prove non si ha alcun tipo di informazione sul suo aspetto fisico. La copia, posteriore alla redazione originale, \u00e8 datata 1207 o 1307. A seconda della data, Abbat passerebbe dall'essere un mero copista all'autore dell'opera.\nPer sostenere la seconda teoria, solitamente si ricorre all'interpretazione letterale dell\"'explicit\" con cui finisce il manoscritto:\nBasandosi su un documento del 1220 ritrovato nella cattedrale di Osma, Timoteo Ria\u00f1o ha creduto di identificarlo con un abate con lo stesso nome (Pedro, abate) che visse all'inizio del XIII secolo a Fresno de Caracena, vicino a Gormaz. Da parte sua, Colin Smith ha proposto un'elaborata teoria secondo la quale Pedro Abate sarebbe un avvocato di ceto borghese che nel 1223 fece causa contro il monastero di Aguilar de Campo sostenendo quello di Santa Eugenia in una lite riguardo ad alcuni possedimenti. Per sostenere la sua parte, Pedro avrebbe usato materiali che potrebbero essere stati usati anni prima (nel 1207) per comporre il poema."}
{"id": "2367182", "revid": "287204", "url": "https://it.wikipedia.org/wiki?curid=2367182", "title": "Mallar", "text": " \nMallar \u00e8 una suddivisione dell'India, classificata come \"census town\", di 6.052 abitanti, situata nel distretto di Udupi, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 13\u00b0 11' 35 N e 74\u00b0 45' 33 E.\nSociet\u00e0.\nEvoluzione demografica.\nAl censimento del 2001 la popolazione di Mallar assommava a 6.052 persone, delle quali 2.845 maschi e 3.207 femmine. I bambini di et\u00e0 inferiore o uguale ai sei anni assommavano a 615, dei quali 307 maschi e 308 femmine. Infine, coloro che erano in grado di saper almeno leggere e scrivere erano 4.540, dei quali 2.268 maschi e 2.272 femmine."}
{"id": "2367184", "revid": "767487", "url": "https://it.wikipedia.org/wiki?curid=2367184", "title": "Edouard Gregoir", "text": "Biografia.\nSuo fratello Jacques Mathieu Joseph Gregoir \u00e8 stato anche lui un musicista e un compositore.\nCon suo fratello, studi\u00f2 pianoforte in Germania a Biberich fino al 1837 con Christian Rummel, che ha diretto l'orchestra del \"Duke of Nassau\u2019s\". \nSuccessivamente soggiorn\u00f2 a Londra nel 1841, dove effettu\u00f2 concerti con successo, e l'anno seguente intraprese un tour con le sorelle Milanollo; nel 1847 e nel 1849 molte sue composizioni furono prodotte ad Amsterdam e a Parigi, e dopo un breve periodo di insegnamento alla \"Normal School\" di Lier, si stabil\u00ec ad Anversa, dove da allora esercit\u00f2 una forte influenza in materia musicale. \nDopo aver trascorso qualche anno come concertista di pianoforte, si \u00e8 dedicato alla composizione e alla letteratura musicale, alle opere di scrittura, alle scene liriche, agli oratori, alla sinfonia \"Les croisades\", a due concerti, a brani per pianoforte, organo e violino, cori e lieder, ecc. \u00c8 stato autore di un metodo di organo e di una teoria generale della musica. \nSi contraddistinse anche per musiche patriottiche e temi tratti dal folclore. \nHa scritto numerosi trattati riguardanti la storia della musica, tra i quali: \"Galerie biographique des artistes-musiciens belges du XVIII et XIX si\u00e8cle\", (1862); \"Les artistes-musiciens n\u00e9erlaindais\", (1864); \"Panth\u00e9on musical populaire\", (1877)."}
{"id": "2367187", "revid": "2075211", "url": "https://it.wikipedia.org/wiki?curid=2367187", "title": "Erik Huseklepp", "text": "Biografia.\n\u00c8 figlio d'arte: suo padre Ingvald \u00e8 stato infatti un calciatore del Brann negli anni settanta. Nato a B\u00e6rum, \u00e8 cresciuto per\u00f2 a Bergen: ha frequentato prima una scuola chiamata \"Aurdalslia\" e successivamente una chiamata \"Ytrebygda\".\nCaratteristiche tecniche.\nHuseklepp \u00e8 un attaccante molto veloce e dotato di buona tecnica.\nDotato anche di un'ottima improvvisazione con il pallone tra i piedi che gli permette di saltare quasi sempre il suo avversario. Poco preciso e attento nelle fasi conclusive offensive della squadra. Ottimi ripiegamenti offensivi e buone capacit\u00e0 di lettura dell'azione. Discreto anche nell'effettuare cross dal limite con buona precisione.\nCarriera.\nClub.\nFyllingen.\nHuseklepp ha cominciato la carriera nelle giovanili del Bjarg. \u00c8 poi entrato a far parte delle squadre juniores del Fyllingen e del Vadmyra. Nel 2004, \u00e8 tornato al Fyllingen, con cui ha poi debuttato in prima squadra ed ha cos\u00ec attirato l'interesse di Brann e Odd Grenland.\nBrann.\nHa scelto di passare al Brann, con cui si \u00e8 imposto subito dopo l'acquisto. Nella partita d'esordio da titolare, contro il Fredrikstad, ha segnato dopo 19 secondi. Si \u00e8 cos\u00ec guadagnato il posto fisso in squadra, diventando la prima scelta per la fascia destra del Brann.\nNel campionato 2006, ha trovato meno spazio in squadra, partendo da titolare 6 volte in tutto e venendo sempre sostituito. Anche la stagione successiva \u00e8 stata simile, con l'allora tecnico Mons Ivar Mjelde che ha preferito usare Huseklepp come giocatore d'impatto nei minuti finali delle partite. Cos\u00ec, il calciatore ha rifiutato di rinnovare il contratto con il Brann e diversi club si sono interessati al suo acquisto. Nel mese di novembre 2007, ha rinnovato l'accordo contrattuale con il Brann per altri tre anni.\nBari.\nIl 31 gennaio 2011 viene acquistato dal . Il trasferimento \u00e8 stato consigliato anche dal commissario tecnico della sua Nazionale Egil Olsen. Il debutto \u00e8 arrivato tre giorni dopo nella partita in casa contro l'Inter (sconfitta casalinga per 3-0), subentrando a Gergely Rudolf al 70'. Nella successiva giornata, in Brescia-Bari (2-0), ha giocato la sua prima partita in Italia da titolare, venendo sostituito nella ripresa. Il 1\u00ba maggio 2011 segna il suo primo goal con la maglia del Bari contro la Roma: su cross di Jaime Romero G\u00f3mez, il norvegese colpisce il pallone di testa in torsione, battendo Doni. Ha segnato l'altro suo gol stagionale nell'ultima giornata di campionato nel match finito 4-0 contro il Bologna.\nPortsmouth e Birmingham City.\nIl 16 agosto 2011, il Bari ha reso noto il trasferimento del calciatore agli inglesi del Portsmouth, militanti nella Football League Championship, la seconda divisione del campionato inglese. Si lega ai \"Pompeys\" con un contratto triennale. Ha esordito il 20 agosto, sostituendo Liam Lawrence nel pareggio a reti inviolate in casa del Bristol City.\nIl 23 febbraio 2012 viene ufficializzato il suo trasferimento in prestito al Birmingham City fino al termine della stagione. Ha scelto la maglia numero 10.\nRitorno al Brann.\nA partire dal 1\u00ba agosto 2012, \u00e8 tornato a giocare per il Brann, legandosi al club con un contratto dalla durata di quattro anni e mezzo. Ha scelto la maglia numero 13. Il 21 ottobre 2015, in virt\u00f9 della vittoria del Sogndal sul Kristiansund nel recupero della 27\u00aa giornata di campionato, il Brann ha matematicamente conquistato la promozione in Eliteserien con due giornate d'anticipo sulla fine della stagione.\nHaugesund.\nIl 16 novembre 2016, l'Haugesund ha reso noto sul proprio sito internet d'aver ingaggiato Huseklepp con un contratto biennale, valido a partire dal 1\u00ba gennaio 2017. Ha esordito in squadra il 2 aprile, schierato titolare nella sconfitta per 3-1 arrivata in casa dello Str\u00f8msgodset. Il 30 aprile ha trovato la prima rete, contribuendo al successo per 0-3 in casa dello Stab\u00e6k.\n\u00c5sane.\nIl 29 luglio 2017, l'\u00c5sane ha reso noto d'aver ingaggiato Huseklepp con la formula del prestito. Ha scelto la maglia numero 18. Ha esordito in squadra il 6 agosto, schierato titolare nella sconfitta per 1-3 subita in casa contro il Ranheim. Il 16 agosto ha trovato la prima rete, nella sconfitta per 2-3 contro il Kongsvinger. Ha chiuso questa porzione di stagione in squadra con 6 reti in 12 partite.\nIl 22 novembre 2017 \u00e8 stato reso noto che Huseklepp avrebbe giocato per l'\u00c5sane anche nel campionato 2018.\nNazionale.\nHa debuttato per la il 7 ottobre 2005, nella sconfitta casalinga per due a uno contro la . Il 16 agosto 2006, \u00e8 andato in rete nella sfida contro l', con gli scandinavi che si sono imposti per cinque a zero.\nIl 19 novembre 2008, ha esordito per la selezione maggiore della , nella sconfitta per uno a zero in casa dell', in una gara valida per le qualificazioni al . Il 12 agosto 2009 \u00e8 andato a segno nel successo per quattro a zero sulla , realizzando cos\u00ec la prima rete della sua carriera nella Nazionale maggiore. L'11 ottobre 2011, venendo schierato nella partita contro , ha raggiunto la 25\u00aa presenza in Nazionale, che gli valse il Gullklokka.\nStatistiche.\nPresenze e reti nei club.\n\"Statistiche aggiornate al 30 ottobre 2021.\""}
{"id": "2367188", "revid": "287204", "url": "https://it.wikipedia.org/wiki?curid=2367188", "title": "Mahadevapura", "text": " \nMahadevapura \u00e8 una citt\u00e0 dell'India di 135.597 abitanti, situata nel distretto di Bangalore Urbana, nello stato federato del Karnataka. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 12\u00b0 59' 26 N e 77\u00b0 41' 03 E.\nSociet\u00e0.\nEvoluzione demografica.\nAl censimento del 2001 la popolazione di Mahadevapura assommava a 135.597 persone, delle quali 72.803 maschi e 62.794 femmine. I bambini di et\u00e0 inferiore o uguale ai sei anni assommavano a 16.225, dei quali 8.321 maschi e 7.904 femmine. Infine, coloro che erano in grado di saper almeno leggere e scrivere erano 99.049, dei quali 57.341 maschi e 41.708 femmine."}
{"id": "2367189", "revid": "767487", "url": "https://it.wikipedia.org/wiki?curid=2367189", "title": "Shaun Vandiver", "text": ""}
{"id": "2367194", "revid": "287204", "url": "https://it.wikipedia.org/wiki?curid=2367194", "title": "Mudalgi", "text": " \nMudalgi \u00e8 una citt\u00e0 dell'India di 29.894 abitanti, situata nel distretto di Belgaum, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 20' 31 N e 74\u00b0 57' 34 E.\nSociet\u00e0.\nEvoluzione demografica.\nAl censimento del 2001 la popolazione di Mudalgi assommava a 29.894 persone, delle quali 15.172 maschi e 14.722 femmine. I bambini di et\u00e0 inferiore o uguale ai sei anni assommavano a 5.140, dei quali 2.691 maschi e 2.449 femmine. Infine, coloro che erano in grado di saper almeno leggere e scrivere erano 13.569, dei quali 8.251 maschi e 5.318 femmine."}
{"id": "2367199", "revid": "767487", "url": "https://it.wikipedia.org/wiki?curid=2367199", "title": "Tom H\u00f8gli", "text": "Caratteristiche tecniche.\nH\u00f8gli ha giocato da centrocampista con la maglia del Bod\u00f8/Glimt, per essere poi riutilizzato come terzino con il passaggio al Troms\u00f8.\nCarriera.\nClub.\nBod\u00f8/Glimt.\nH\u00f8gli ha cominciato la carriera professionistica con la maglia del Bod\u00f8/Glimt. Ha esordito in prima squadra il 7 maggio 2003, nel primo turno dell'edizione stagionale del Norgesmesterskapet, sostituendo Ville Lehtinen nel successo per 3-5 sul campo del Verdal. Per debuttare nell'Eliteserien, ha dovuto attendere il 21 settembre dello stesso anno, quando \u00e8 subentrato questa volta ad Andr\u00e9 Hanssen nel successo per 3-0 sul Brann.\nL'anno successivo, il suo spazio in squadra \u00e8 aumentato. Il Bod\u00f8/Glimt ha rischiato per\u00f2 la retrocessione, salvandosi soltanto alle qualificazioni per l'Eliteserien. Nel campionato 2005, la sua squadra ha chiuso all'ultimo posto in classifica e retrocesse cos\u00ec in 1. divisjon. Dopo aver mancato la promozione nella massima divisione, H\u00f8gli \u00e8 stato acquistato dal Troms\u00f8.\nTroms\u00f8.\nIl 29 marzo 2007, il Troms\u00f8 ne ha ufficializzato l'ingaggio sul proprio sito ufficiale. Il calciatore si \u00e8 legato al nuovo club con un contratto dalla durata di quattro anni e mezzo. Ha esordito con la nuova maglia il 9 aprile, subentrando a Patrice Bernier nel successo per 1-0 contro il V\u00e5lerenga. Si \u00e8 imposto come terzino, in squadra, conquistando un posto da titolare. Nel 2010, ha ricevuto il premio Kniksen come miglior difensore dell'anno.\nIl 29 maggio 2011 ha segnato la prima rete nella massima divisione norvegese, con un calcio di rigore che ha fissato sul definitivo 4-0 la vittoria sul Brann.\nClub Bruges.\nIl 18 giugno 2011, \u00e8 stato annunciato il trasferimento di H\u00f8gli ai belgi del Club Bruges, per cui ha firmato un contratto dalla durata triennale. Ha scelto la maglia numero 2. Il 29 giugno, si \u00e8 aggregato alla nuova squadra. Il 7 agosto ha esordito nella Pro League, sostituendo Jannes Vansteenkiste nel pareggio per 3-3 sul campo del Sint Truiden.\nCopenaghen.\nIl 31 gennaio 2014 ha firmato ufficialmente un contratto con il Copenaghen, valido a partire dal 1\u00ba luglio 2014. Il 22 maggio 2017 ha rinnovato l'accordo che lo legava al club fino al 31 dicembre successivo.\nRitorno al Troms\u00f8 e ritiro.\nTerminato il suo contratto con il Copenaghen, fa ritorno al Troms\u00f8. Terminata la sua seconda esperienza con il club si ritira dal calcio.\nNazionale.\nH\u00f8gli conta 10 presenze per la . La prima di queste \u00e8 stata datata 17 gennaio 2005, sostituendo Mounir Hamoud nel successo per 1-2 sulla . Il 20 agosto 2008, \u00e8 arrivato anche l'esordio nella Nazionale maggiore, quando \u00e8 stato titolare nel pareggio per 1-1 contro l'. L'11 ottobre 2011 ha segnato la prima rete, nel successo per 3-1 su . Il 26 maggio 2012, in occasione della sfida amichevole contro l', ha ricevuto il Gullklokka per la 25\u00aa presenza in Nazionale. Il 13 novembre 2013, \u00e8 stato scelto come capitano della Norvegia in vista dell'amichevole contro la , a causa dell'assenza di Brede Hangeland. Il 15 novembre 2015 ha annunciato il proprio ritiro dalla Nazionale norvegese, congedandosi con il bottino di 49 presenze e 2 reti.\nHa partecipato anche alla Coppa del mondo VIVA 2006, con la selezione dei Sami, formazione non riconosciuta dalla FIFA. La sua squadra si \u00e8 imposta al termine della manifestazione, con H\u00f8gli che ha vinto la classifica marcatori con 6 reti, assieme ai compagni di squadra Eirik Lam\u00f8y e Steffen Nystr\u00f8m.\nStatistiche.\nPresenze e reti nei club.\n\"Statistiche aggiornate al 1\u00ba gennaio 2019.\""}
{"id": "2367202", "revid": "838137", "url": "https://it.wikipedia.org/wiki?curid=2367202", "title": "Francesco Scipione Dondi dall'Orologio", "text": "Biografia.\nFiglio del marchese Gasparo e di Maria Antonietta Cittadella, studia all'Accademia dei Nobili di Modena. Nel 1796 viene nominato vicario capitolare della diocesi di Padova. Da sempre affianca alla vita sacerdotale un'intensa attivit\u00e0 di scrittore. Nel 1802 pubblica un libro dal titolo \"Dissertazioni sulla storia ecclesiastica padovana\" e nel 1805 il volume \"Serie chronologico-istorica dei canonici di Padova\". Nel 1807 viene nominato vescovo di Padova e subito dopo il suo insediamento pubblica l\"'Epistola pastoralis ad clerum et populum Patavinum\". Una delle sue prime iniziative coinvolge la sede vescovile che, a seguito dell'occupazione napoleonica, necessita di alcune opere di ristrutturazione.\n. Muore a Padova il 6 ottobre 1819.\nGenealogia episcopale.\nLa genealogia episcopale \u00e8:"}
{"id": "2367203", "revid": "767487", "url": "https://it.wikipedia.org/wiki?curid=2367203", "title": "Lucifugum", "text": "I Lucifugum sono una band black metal proveniente dall'Ucraina e nata nel 1995.\nBiografia.\nI Lucifugum sono stati fondati da Khlyst (Igor Naumchuk) nel 1995 a Zhytomyr. Inizialmente Khlyst \u00e8 rimasto nelle retrovie, occupandosi della composizione e dei testi e lasciando suonare Faunus (voce) e Bal-a-Myth (chitarra e basso) al suo posto, fino al 2002, ossia in seguito alla defezione di Faunus e alla morte di Bal-a-Myth. Elena Naumchuk (alias Stabaath) \u00e8 entrata a far parte dei Lucifugum nel 2004. Igor ed Elena Naumchuk sono anche i proprietari dell'etichetta Propaganda. Nel 2005 \u00e8 uscito Vector33, il primo album in studio del gruppo interpretato da Stabaath, nel quale si \u00e8 occupata sia della chitarra che del basso e della voce. Nel corso degli anni, lo stile musicale dei Lucifugum si \u00e8 evoluto. Il primo periodo del gruppo pu\u00f2 essere descritto come black metal sinfonico (1996-2000), gradualmente sostituito da thrash metal accompagnato da elementi di death metal (2001-2003), quindi da black metal puro dal 2004. Il 28 luglio 2014 pubblicano un nuovo album chiamato Sublimessiah ."}
{"id": "2367211", "revid": "125853731", "url": "https://it.wikipedia.org/wiki?curid=2367211", "title": "Agostino Pennisi Statella", "text": "Biografia.\nFiglio primogenito del barone di Floristella, Salvatore Pennisi Alessi e di Gabriella Statella dei Principi di C\u00e0ssaro, nacque ad Acireale, il 10 agosto 1890. \nLaureatosi in lettere nel 1912, coltiv\u00f2 nel corso della vita - sollecitato soprattutto da una tradizione familiare - gli studi classici. Gi\u00e0 all'inizio del XVIII secolo i suoi avi, tra i quali Agostino Pennisi di Floristella (nonno), erano collezionisti e studiosi degli splendidi conii siracusani del V secolo a.C., che alcuni dei grandi \"Reisenden\" dell'Ottocento - tra i quali Richard Wagner, il Principe Carlo di Prussia, l'Arciduca Carlo d'Austria - passarono ad ammirare. E Agostino Pennisi, della numismatica greco-sicula fu considerato tra i pi\u00f9 attendibili conoscitori, s\u00ec da esser chiamato nel 1954 tra i soci del prestigioso Istituto archeologico germanico. \nIl 4 giugno del 1914 spos\u00f2, a Catania, Agata Fr\u00e0ncica Nava dei baroni di Bondif\u00e9 (5 Settembre 1899 - 21 Gennaio 1945), dalla quale ebbe nove figli, tra i quali il primogenito Salvatore Pennisi Francica Nava (23 Marzo 1915 - 11 Gennaio 1968) e Gianni Pennisi (8 Dicembre 1924 - 22 Aprile 2012). \nNel 1916, la chiamata alle armi - che tocc\u00f2 anche ai fratelli Antonino e Giuseppe - irruppe drammaticamente in una vita di studio e di serenit\u00e0. Era da poco nato il suo secondogenito Orazio (10 Maggio 1916 - 10 Novembre 2007), che da grande avrebbe proseguito con passione l'attivit\u00e0 di numismatico, quando fu invitato a raggiungere la Terza armata attestata sull'Isonzo dove, con il grado di sottotenente, e poi di tenente autiere di autoambulanza, prese servizio nella 28\u00aa Sezione Automobilistica della Croce Rossa, nel vasto territorio che fu scenario della Grande Guerra: da Cervignano a Begliano, da Turriaco a Versa a Vertoiba, fin sulla Bainsizza. La dura esperienza della guerra si concluse con il definitivo ritorno in seno alla famiglia, partendo dalla stazione ferroviaria di Carpenedo il 9 novembre del 1918. \nGi\u00e0 eccellente fotografo per le necessit\u00e0 scientifiche degli studi di numismatica, Agostino Pennisi durante la guerra redasse un taccuino fotografico servendosi di una piccola camera Kodak. Nel secondo dopoguerra, dal 1948, fu Senatore della Repubblica, facendo parte della Commissione per la Pubblica Istruzione. Mor\u00ec nella citt\u00e0 natale il 19 agosto 1963."}
{"id": "2367213", "revid": "438678", "url": "https://it.wikipedia.org/wiki?curid=2367213", "title": "Sfida senza paura", "text": "Sfida senza paura (\"Sometimes a Great Notion\") \u00e8 un film del 1971, diretto da Paul Newman e basato sul romanzo di Ken Kesey.\nTrama.\nA Kernville, un paese dell'Oregon che vive con il commercio di legname, i boscaioli stanno effettuando uno sciopero ad oltranza, con gravi conseguenze finanziarie per tutta la popolazione. La famiglia Stamper fa eccezione poich\u00e9, forte della sua autonoma organizzazione a carattere aziendale, continua il lavoro e guadagna lautamente. A Kernville giunge Leeland, giovane universitario, figlio di Henry Stamper e della sua seconda moglie, suicidatasi. Di mala voglia l'ultimo degli Stamper si unisce ai fratellastri e al cugino Andy; li accompagna al lavoro, prendendo coscienza nel frattempo della situazione di tensione e condividendo con la cognata Viv la condanna per la caparbiet\u00e0 e per l'asocialit\u00e0 dell'atteggiamento del resto della famiglia. Nonostante talune disavventure, gli Stamper continuano a lavorare. Ma il crollo di un albero ferisce mortalmente Henry e uccide Joe Ben facendolo finire sott'acqua. Leeland si prodiga inutilmente per salvare il padre. Leeland e l'altro fratellastro mantengono la parola nel portare a destinazione un carico di legname."}
{"id": "2367214", "revid": "1543377", "url": "https://it.wikipedia.org/wiki?curid=2367214", "title": "Healing Hands", "text": "Healing Hands \u00e8 un brano pop rock composto da Elton John con testo di Bernie Taupin ed interpretato dallo stesso cantante britannico, pubblicato come singolo nel 1989.\nIl brano.\nProveniente dall'album del 1989 \"Sleeping with the Past\", si caratterizza come una canzone di stampo pop rock, ispirata dal brano dei Four Tops \"Reach Out I'll Be There\". La melodia appare complessa, con strofe in tonalit\u00e0 di Si bemolle e ritornello in tonalit\u00e0 di Re maggiore, mentre l'assolo strumentale tra i ritornelli \u00e8 in Sol minore.\nElton John suona le tastiere insieme a Fred Mandel e Guy Babylon, ed \u00e8 accompagnato da Romeo Williams al basso e Johathan Moffet alla batteria, mentre il chitarrista \u00e8 Davey Johnstone, il quale si cimenta anche ai cori, insieme a Marlena Jeter, Natalie Jackson e Mortonette Jenkins. La traduzione letterale del titolo in italiano \u00e8 \"Mani guaritrici\".\n\"Healing Hands\" fu inizialmente distribuita come singolo nel luglio 1989 ed ebbe un buon successo negli Stati Uniti, raggiungendo la #13 nella \"Billboard Hot 100\" e la #1 nella \"Adult Contemporary chart\" (scalzando \"Cherish\" di Madonna). Il singolo ha avuto invece grande successo in Italia, toccando la #6 settimanale e la #18 nella classifica di fine anno. Nel Regno Unito, invece, non raggiunse nemmeno la Top 40, cos\u00ec come l'altro estratto \"Sacrifice\". Ma quando i due pezzi furono accorpati in un unico singolo benefico, nel giugno 1990, il disco raggiunse in UK la #1, la prima da potersi attribuire esclusivamente ad Elton (la hit \"Don't Go Breaking My Heart\" del 1976 era infatti un duetto). Il successo trascin\u00f2 alla #1 anche l'album \"Sleeping with the Past\", ed Elton torn\u00f2 ad ottenere un grande successo commerciale, che lo accompagner\u00e0 lungo tutti gli anni Novanta."}
{"id": "2367223", "revid": "124616470", "url": "https://it.wikipedia.org/wiki?curid=2367223", "title": "Pietrarubbia", "text": "Pietrarubbia (pronuncia \"Pietrar\u00f9bbia\", ; \"Pietrarubia\" in dialetto gallo-piceno) \u00e8 un comune italiano di 602 abitanti della provincia di Pesaro e Urbino nelle Marche. Pietrarubbia \u00e8 un comune sparso; la sede comunale \u00e8 situata in localit\u00e0 Mercato Vecchio.\nGeografia fisica.\nIl territorio del comune \u00e8 interessato dal Parco naturale regionale del Sasso Simone e Simoncello. \nStoria.\nAntico borgo fortificato con castello. Fu concesso da Ottone I in feudo ai Carpegna. Pass\u00f2 poi ai Malatesta e ai Montefeltro. Venne quindi annesso, con l'intero Ducato di Urbino, allo Stato Pontificio. \nSport.\nCalcio.\nNel paese era presenta la squadra dell'Atletico Pietrarubbia."}
{"id": "2367230", "revid": "729019", "url": "https://it.wikipedia.org/wiki?curid=2367230", "title": "Pilatus P-3", "text": "Il Pilatus P-3 \u00e8 un aereo da addestramento basico monomotore, monoplano ad ala bassa e con un abitacolo capace di ospitare 2 posti in tandem, progettato e prodotto dall'azienda aeronautica elvetica Pilatus Aircraft. Veniva impiegato anche per l'addestramento al volo strumentale e possedeva buone capacit\u00e0 acrobatiche.\nStoria del progetto.\nIl progetto del P-3 vide la luce nei primi anni cinquanta, quando la Pilatus Aircraft inizi\u00f2 lo studio di un nuovo aereo da addestramento in grado di soddisfare i requisiti delle Forze Aeree Svizzere: un velivolo robusto, realizzato interamente in metallo con un carrello retrattile; capace di resistere alle rigide temperature del paese elvetico; con un motore a pistoni Lycoming GO-435-C2-A2 e con un abitacolo spazioso e molto luminoso, a due posti in tandem.\nLa Pilatus Aircraft realizz\u00f2 un solo prototipo - il quale effettu\u00f2 il primo volo il 3 settembre 1953 - e 78 esemplari di serie; il nuovo trainer divenne operativo nel 1956 con i colori della Schweizer Luftwaffe.\nGli unici operatori furono le Forze Aeree Svizzere e la For\u00e7a Aeronaval (la componente aerea della marina militare brasiliana), che lo utilizzarono per l'addestramento primario, strumentale, acrobatico e negli ultimi anni di servizio anche come aereo da collegamento.\nQuando, nel 1993, i primi esemplari furono ritirati dal servizio, vennero revisionati dalla Pilatus Aircraft e venduti a operatori civili e ad amatori di velivoli storici. Dei 65 introdotti nuovamente sul mercato civile, un folto numero continua ancora a volare."}
{"id": "2367239", "revid": "599013", "url": "https://it.wikipedia.org/wiki?curid=2367239", "title": "Test dell'alce", "text": "Il test dell'alce (\"\u00e4lgtest\" in svedese) \u00e8 un test automobilistico eseguito per verificare la stabilit\u00e0 di un'autovettura durante l'esecuzione di brusche sterzate, effettuate per evitare ostacoli che possono apparire all'improvviso sulla sede stradale, come ad esempio un animale selvatico in attraversamento.\nSvolgimento.\nLa prova viene condotta su una superficie asciutta. Lungo il percorso vi sono dei coni stradali disposti a S, che simulano l'ostacolo, la strada e i suoi margini.\nIl veicolo da testare \u00e8 a pieno carico: tutti i posti a sedere sono occupati da persone con le cinture di sicurezza allacciate, e vengono messi dei pesi nel bagagliaio sino a raggiungere il massimo carico ammesso. Una volta partito, giunto in prossimit\u00e0 dell'ostacolo, il guidatore sterza bruscamente verso la corsia di marcia opposta per evitarlo e poi sterza nuovamente nel verso opposto per rientrare immediatamente nella corsia di marcia iniziale ed evitare i veicoli che sopraggiungono nel senso contrario. La prova consiste nell'eseguire questa manovra ripetutamente, aumentando ogni volta la velocit\u00e0, finch\u00e9 l'auto non perde l'aderenza e inizia a sbandare o si ribalta.\nStoria.\nIl test \u00e8 stato sviluppato in Svezia, per valutare fino a che punto le vetture fossero in grado di evitare lo scontro con alci (o altri animali selvatici) che da quelle parti attraversano frequentemente le strade e si ritrovano improvvisamente davanti alle auto in movimento. Inizialmente era conosciuto principalmente da una ristretta nicchia di esperti locali, ma acquist\u00f2 notoriet\u00e0 mondiale nel 1997, quando si diffuse la notizia che la Mercedes-Benz Classe A, la nuova vettura compatta della casa tedesca, aveva fallito il test, ribaltandosi durante la prova."}
{"id": "2367242", "revid": "463126", "url": "https://it.wikipedia.org/wiki?curid=2367242", "title": "Diploma di maturit\u00e0", "text": ""}
{"id": "2367243", "revid": "767487", "url": "https://it.wikipedia.org/wiki?curid=2367243", "title": "Blazing Away", "text": "Blazing Away \u00e8 un album che contiene le registrazioni dal vivo tratte dai concerti di Marianne Faithfull del 25 e 26 novembre 1989 alla \"Cattedrale di Sant'Anna\" di Brooklyn (New York) ad eccezione di \"Blazing Away\" che \u00e8 stato registrato in studio nel settembre 1988."}
{"id": "2367244", "revid": "149485", "url": "https://it.wikipedia.org/wiki?curid=2367244", "title": "Trattato di Parigi (1229)", "text": "Il trattato di Parigi del 12 aprile 1229, conosciuto anche come trattato di Meaux (perch\u00e9 concluso nella localit\u00e0 di Meaux presso Parigi) fu l'atto di conclusione della Crociata degli Albigesi; venne siglato da un lato, per il re Luigi IX di Francia (San Luigi) da sua madre, la regina reggente Bianca di Castiglia e dall'altro da Raimondo VII conte di Tolosa; Raimondo si dichiar\u00f2 sconfitto e sottomesso; sua figlia Giovanna di Tolosa avrebbe sposato il fratello del re, Alfonso conte di Poitou; essendo Giovanna l'erede di Raimondo, questo trattato fu in pratica un accordo per far passare la contea di Tolosa con gran parte della Linguadoca, nei domini dei Capetingi di Francia.\nConseguenze.\nQuesto trattato segna la fine della autonomia politica e culturale dell'Occitania: Raimondo con esso cedette direttamente al Re circa met\u00e0 dei propri domini, mentre la restante parte, ereditata alla sua morte dalla figlia Giovanna, sarebbe passata a suo genero, cio\u00e8 al fratello del re stesso. Raimondo riottenne i suoi diritti feudali ma dovette giurare fedelt\u00e0 ed alleanza a Luigi IX, inoltre molte delle sue fortificazioni dovettero essere smantellate. In questo modo i Catari (o Albigesi) non ebbero pi\u00f9 alcun tipo di protezione. "}
{"id": "2367255", "revid": "110157", "url": "https://it.wikipedia.org/wiki?curid=2367255", "title": "HBG Prangins", "text": "Costruito nel 1932, il trasmettitore HBG \u00e8 stato per molti anni il sistema di riferimento temporale per la Svizzera. Dal 1966, sincronizzato con un orologio atomico, ha trasmesso l'ora esatta sulla frequenza di 75\u00a0kHz con una potenza di 20\u00a0kW da Prangins in Svizzera. Dal 2007 sono state aggiunte al segnale orario anche le previsioni meteorologiche codificate nei primi 15 secondi di trasmissione per ogni minuto e divise in 90 zone isometeorologiche per alcune delle quali, quelle pi\u00f9 vicine al centro di elaborazioni meteo, venivano fornite previsioni per quattro giorni, mentre per le restanti zone, per soli due giorni.\nNell'agosto 2009 il Consiglio federale Svizzero ha deciso per la fine del 2011 di smantellare l'impianto e spegnere il trasmettitore a causa dell'obsolescenza delle antenne e degli alti costi di un'eventuale ristrutturazione, a fronte di uno scarso utilizzo del sistema.\nIl 6 settembre 2012 alle 12:02:00 UTC le due antenne sono state abbattute con esplosioni controllate.\nTutte le informazioni trasmesse erano identiche a quelle del trasmettitore tedesco DCF77 e la conversione dei ricevitori all'altro segnale era considerato di costo modesto.\nIl formato di trasmissione dei dati detto \"time code\" era simile a quello usato dalla stazione DCF77.\nAll'inizio di ogni secondo (con l'eccezione del 59\u00ba) la portante del segnale veniva interrotta per un periodo di 0,1 oppure 0,2 secondi che corrispondeva alle cifre binarie 0 o 1.\nLa trasmissione dei minuti, ore, data di calendario, giorno della settimana, mese ed anno corrente avveniva tramite codice BCD ed era identico al sistema usato dalla stazione tedesca DCF77.\nCome per la stazione DCF77 la portante non era interrotta durante l'ultimo secondo di ogni minuto.\nLe differenze rispetto al \"time code\" impiegato da DCF77 erano:"}
{"id": "2367256", "revid": "599013", "url": "https://it.wikipedia.org/wiki?curid=2367256", "title": "Fegato bioartificiale", "text": "Il fegato bioartificiale \u00e8 un mezzo di supporto artificiale per gli individui che soffrono ai insufficienza epatica fulminante\nStoria.\nTale tecnica venne sperimentata alla fine del XX secolo per ovviare in qualche modo alla velocit\u00e0 con cui l'insufficienza epatica fulminante distrugge il fegato nel giro di poche ore; se non si dovesse intervenire in tempo la persona andr\u00e0 incontro a coma e morte.\nFunzionamento.\nCostruito in maniera semi-impermeabile, costituiti con epatociti da epatoma o da suini purifica il sangue.\nSvantaggi.\nI costi e la grandezza dell'impianto (simile ad un armadio) non permette la diffusione che potrebbe avere come terapia sostitutiva al trapianto di fegato."}
{"id": "2367261", "revid": "1935652", "url": "https://it.wikipedia.org/wiki?curid=2367261", "title": "John Tong Hon", "text": "Biografia.\nJohn Tong Hon (cinese semplificato: \u6c64\u6c49 ; cinese tradizionale: \u6e6f\u6f22 ; Pinyin Mandarino: Tang H\u00e0n) \u00e8 nato a Hong Kong il 31 luglio 1939.\nDurante l'occupazione giapponese della Cina \u00e8 stato profugo a Macao.\n\u00c8 stato educato alla fede cristiana dalla madre e dai missionari di Maryknoll. Giovane diacono durante il Concilio Vaticano II, \u00e8 stato ordinato sacerdote da papa Paolo VI il giorno dell'Epifania del 1966.\nMinistero episcopale e cardinalato.\nIl 13 settembre 1996 papa Giovanni Paolo II lo nomina vescovo ausiliare di Hong Kong e vescovo titolare di Bossa; il 9 dicembre successivo riceve l'ordinazione episcopale, con il vescovo Joseph Zen Ze-kiun (poi cardinale), nella cattedrale dell'Immacolata Concezione di Hong Kong, dal cardinale John Baptist Wu Cheng-chung, coconsacranti il cardinale Peter Seiichi Shirayanagi e l'arcivescovo Charles Asa Schleck.\nIl 30 gennaio 2008 papa Benedetto XVI lo nomina vescovo coadiutore di Hong Kong; il 15 aprile 2009, dopo la rinuncia per raggiunti limiti di et\u00e0 del cardinale Joseph Zen Ze-kiun, succede alla medesima sede.\nNel concistoro del 18 febbraio 2012 papa Benedetto XVI crea cardinale presbitero della Regina Apostolorum; il 22 aprile successivo prende possesso del titolo.\nIl 12 e il 13 marzo partecipa come cardinale elettore al conclave del 2013, che porta all'elezione di papa Francesco.\nIl 1\u00ba agosto 2017 papa Francesco accoglie la sua rinuncia al governo pastorale della diocesi, presentata per raggiunti limiti di et\u00e0; gli succede il vescovo coadiutore Michael Yeung Ming-cheung.\nIl 5 gennaio 2019 \u00e8 nominato amministratore apostolico di Hong Kong, dopo la scomparsa del suo successore Michael Yeung Ming-cheung. Mantiene l'incarico fino al 4 dicembre 2021, giorno dell'ordinazione episcopale e contestuale presa di possesso della diocesi del nuovo vescovo Stephen Chow Sau-yan.\nIl 31 luglio 2019, al compimento dell'ottantesimo compleanno, esce dal novero dei cardinali elettori.\n\u00c8 uno dei cardinali che ha celebrato la Messa tridentina dopo la Riforma liturgica.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2367264", "revid": "124123", "url": "https://it.wikipedia.org/wiki?curid=2367264", "title": "Ernst Fehr", "text": "Vita.\nFehr ha studiato dal 1975 al 1980 all'universit\u00e0 di Vienna scienze economiche. Nel 1986 ha ottenuto il dottorato di ricerca e nel 1991 ha conseguito l'abilitazione. Dal 1991 al 1994 Fehr era professore associato al politecnico di Vienna. Dal 1994 \u00e8 professore ordinario di microeconomia e economia sperimentale all'universit\u00e0 di Zurigo.\nFehr \u00e8 sposato ed ha due bambini. Abita a Zurigo. \nRiconoscimenti.\nFehr \u00e8 membro onorario del American Academy of Arts and Sciences, membro dell'American Academy of Political and Social Sciences e professore visitante al Massachusetts Institute of Technology. Nel 2008 ha vinto il premio Marcel-Benoist dotato di 100.000 franchi svizzeri. "}
{"id": "2367265", "revid": "110157", "url": "https://it.wikipedia.org/wiki?curid=2367265", "title": "Verbandsgemeinde Arzfeld", "text": "La comunit\u00e0 amministrativa di Arzfeld (\"Verbandsgemeinde Arzfeld\") si trova nel circondario Eifelkreis Bitburg-Pr\u00fcm in Renania-Palatinato, in Germania. Essa comprende 43 comuni ed il Capoluogo e centro maggiore \u00e8 Arzfeld."}
{"id": "2367266", "revid": "344646", "url": "https://it.wikipedia.org/wiki?curid=2367266", "title": "Gabriello Bonomo", "text": ""}
{"id": "2367271", "revid": "21880", "url": "https://it.wikipedia.org/wiki?curid=2367271", "title": "Bosco della Ficuzza", "text": ""}
{"id": "2367272", "revid": "124475860", "url": "https://it.wikipedia.org/wiki?curid=2367272", "title": "Battaglia di Ancyra", "text": "La battaglia di Ancyra o di Ankara o di Angora fu combattuta il 28 luglio 1402, a nord di Ancyra (attuale Ankara), tra i Turchi ottomani guidati dal sultano Bayezid I (1389-1402) e i Timuridi guidati da Tamerlano (1369-1405). I Timuridi vinsero nettamente la battaglia durante la quale Bayezid I fu catturato.\nAntefatto.\nTamerlano, il cui vero nome era Timur, detto \"lo Zoppo\" (Timur i-lang), veniva dalla Transoxiana, terra di cui era diventato signore; fu il pi\u00f9 grande sovrano dell'Asia centrale dopo Gengis Khan (1206-1227). Attraverso molte guerre egli tent\u00f2 di ricostruire l'impero mongolo di Gengis Khan. Negli anni '80 del XIV secolo sconfisse in Russia i Mongoli dell'Orda d'Oro, conquist\u00f2 la Persia, l'Azerbaigian e la Georgia e costrinse l'impero di Trebisonda al vassallaggio. Tamerlano rivendic\u00f2 a s\u00e9 i territori orientali dell'Anatolia, quindi obblig\u00f2 i locali emirati turchi a promettergli fedelt\u00e0, minacciando l'invasione dei loro territori. Nel 1398 inizi\u00f2 l'invasione dell'India.\nIl sultano ottomano Bayezid I attu\u00f2 in Anatolia una politica aggressiva, nell'intento di schiacciare i principati turchi che potevano costituire una minaccia per il potere ottomano. Cos\u00ec, negli anni 1390-1391, Bayezid conquist\u00f2 l'Anatolia occidentale: ne segu\u00ec un breve periodo di pace che si interruppe negli anni 1394-1395. La guerra fu interrotta perch\u00e9 gli europei occidentali avevano organizzato una crociata. Bayezid torn\u00f2 quindi nei Balcani per combattere questa minaccia e sconfisse i crociati a Nicopoli nel 1396. Nel 1397 Bayezid torn\u00f2 in Anatolia dove sconfisse i principati rimasti, riunendo quasi tutta l'Anatolia sotto il dominio ottomano. Ci\u00f2 per\u00f2 mise in cattiva luce Bayezid, perch\u00e9 questi aveva attaccato altri paesi musulmani, contravvenendo cos\u00ec alle tradizioni, essendo egli un \"ghazi\", ossia un sovrano che doveva fare guerra agli infedeli.\nL'impero ottomano era diventato cos\u00ec grande che ora confinava con i territori di Tamerlano. I signori turchi, che avevano perso il potere in Anatolia, andarono da Tamerlano a chiedergli protezione.\nGli occidentali erano molto preoccupati dall'avanzata ottomana nei Balcani, che stava erodendo l'impero bizantino e poteva minacciare tutti gli stati affacciati sul Mediterraneo. Essi iniziarono a pensare che i loro interessi potessero coincidere con quelli di Tamerlano, contrapponendosi congiuntamente all'avanzata ottomana. Gli europei vedevano in lui molte analogie con i Mongoli di un secolo e mezzo prima, anche se egli era ormai islamico, ed una nuova \"pax mongolica\" avrebbe aiutato molto le vicende dei mercanti occidentali. Il coimperatore Giovanni VII Paleologo (1390; 1399-1403) si accord\u00f2 allora col podest\u00e0 genovese di Galata per inviare ambasciatori dall'emiro. L'impero bizantino era ridotto ad avere solamente Costantinopoli, la Morea e poche isole; Costantinopoli era sotto il blocco ottomano dal 1394. Non facendo arrivare rifornimenti nella capitale, infatti Bayezid contava di prendere la citt\u00e0 per la fame, perch\u00e9 le mura Teodosiane erano troppo forti per essere distrutte. I Bizantini proposero a Tamerlano di versare a lui dei tributi, in cambio di un'alleanza per annientare per sempre gli ottomani. Tamerlano accett\u00f2 la proposta dell'impero bizantino, sperando anche che tramite la repubblica di Venezia e la repubblica di Genova avrebbe potuto ottenere quella flotta che non possedeva, per invadere i territori ottomani nei Balcani.\nTamerlano inizi\u00f2 allora ad applicare i patti presi con l'impero bizantino e col pretesto di difendere i signori musulmani dell'Anatolia, inizi\u00f2 l'invasione dell'Anatolia orientale, penetrando dall'Armenia uccidendo immediatamente chiunque fosse Ottomano. Quando l'avanzata timuride inizi\u00f2, i Genovesi sventolarono l'insegna mongola dalle mura di Galata in sostegno di Tamerlano. Nel mese di agosto del 1400, Tamerlano saccheggi\u00f2 la citt\u00e0 di Sebaste (odierna Sivas), poi scese in Siria e saccheggi\u00f2 e bruci\u00f2 Aleppo e Damasco. Nella primavera del 1402 avanz\u00f2 nell'Anatolia centrale, mandando su tutte le furie Bayezid, che radun\u00f2 il suo esercito e si diresse verso le forze di Tamerlano, stanziate nei pressi di Ancyra. Prima della battaglia di Ancyra, tra Bayezid e Tamerlano ci fu per diversi anni uno scambio di lettere piene di insulti.\nForze.\nLe armate schierate in battaglia vedevano la minoranza degli Ottomani. Anche se alcuni testimoni oculari riportano pi\u00f9 di un milione di truppe per l'orda di Tamerlano, il numero reale \u00e8 probabilmente intorno ai 140.000 uomini. In pi\u00f9 nel suo esercito, Tamerlano aveva anche alcuni elefanti da guerra, presi dall'India, a differenza dell'esercito ottomano, costituito da 65.000 Ottomani e 20.000 cavalieri serbi, guidati dal despota Stefano Lazaro (1389-1427), che era vassallo dell'Impero ottomano. Bayezid port\u00f2 con s\u00e9 cinque dei suoi sei figli, Mehmet I (1413-1421), Solimano, Musa, Isa e Mustaf\u00e0.\nLa battaglia.\nIl 23 luglio Bayezid fece erigere il campo militare nel nord di Ancyra in mezzo alla campagna, dove passava un fiume, in modo da avere rifornimento idrico per le sue truppe. Tamerlano era invece accampato con le sue truppe in un luogo arido e secco; la sua fortuna fu la stoltezza di Bayezid, che il giorno seguente con il suo esercito, and\u00f2 a caccia di cervi. Tamerlano quindi fece smontare il suo accampamento e lo fece rimontare sulle rive del fiume e ordin\u00f2 di deviare il fiume verso la citt\u00e0 di Cubuk, lasciando cos\u00ec l'accampamento ottomano senza acqua. Il 27 luglio gli Ottomani tornarono dalla caccia e, non avendo pi\u00f9 acqua, 5.000 soldati morirono; Bayezid allora ordin\u00f2 di prepararsi alla battaglia, perch\u00e9 il giorno seguente avrebbero attaccato. Tamerlano cap\u00ec le intenzioni del sultano e quindi prepar\u00f2 il suo esercito alla battaglia ordinando che alla mattina tutti fossero in sella pronti a combattere, disse che Bayezid doveva essere preso vivo.\nTamerlano si alz\u00f2 all'alba e decise i comandanti della battaglia: l'ala destra dello schieramento sarebbe stata comandata dal suo figlio quartogenito Shah Rukh, l'ala sinistra sarebbe stata comandata da suo nipote Pir Muhammad, mentre il centro dello schieramento lo guidava lui in prima persona, nonostante i sessantasei anni. Davanti ai suoi uomini pronti a combattere, Tamerlano disse:\nAnche Bayezid aveva preparato in mattinata il suo esercito; voleva che i segnali di battaglia facessero suoni orribili e che i soldati urlassero, in modo da intimorire il nemico. La battaglia ebbe inizio con un attacco in forze degli Ottomani che combattevano con ardore: essi furono contrastati da sciami di frecce, scoccate dagli arcieri a cavallo timuridi. Il grave errore commesso da Bayezid fu quello di schierare la cavalleria tartara in prima fila, la maggior parte di loro pass\u00f2 con Tamerlano, ci\u00f2 fu imitato anche dagli spahi e dai soldati anatolici. Bayezid, che si trovava al centro dello schieramento, si trov\u00f2 circondato da tutti i disertori, perch\u00e9 le due ali dello schieramento ottomano erano andate distrutte. Ci\u00f2 che salv\u00f2 l'esercito ottomano dal massacro fu la carica della cavalleria pesante del despota Stefano, che riusc\u00ec a rompere l'accerchiamento. Le perdite furono alte da ambo le parti; il despota riusc\u00ec ad avvicinarsi a Bayezid e a proporgli di fuggire con lui, ma quest'ultimo non accett\u00f2. Stefano allora prese con s\u00e9 il figlio primogenito del sultano e con i suoi cavalieri ruppe nuovamente l'accerchiamento dei Timuridi, riuscendo a fuggire alla volta della Serbia. Anche Mehmet e Isa fuggirono.\nL'esercito ottomano sia per sete sia per stanchezza fu pesantemente sconfitto, Musa fu catturato e Mustaf\u00e0 fu dato per disperso, mentre Bayezid riusc\u00ec a fuggire tra le montagne del luogo, con qualche centinaio di cavalieri. Ma non riusc\u00ec a fuggire per molto visto che Tamerlano aveva circondato le montagne con un gran numero di arcieri a cavallo, ben presto i soldati rimasti con Bayezid dovettero scontrarsi con i Timuridi, si arresero e Bayezid fu riconosciuto dai Timuridi che gli dissero:\nBayezid fu fatto smontare dal suo cavallo, perch\u00e9 quest'ultimo era un arabo di razza troppo bello e fu fatto montare su un comune cavallo dei Timuridi. Tamerlano quando seppe che Bayezid era stato catturato inizi\u00f2 a giocare a scacchi con suo figlio, per dare l'impressione che non gli importasse molto della cattura del sultano, anche se non era cos\u00ec. Quando i suoi soldati arrivarono col prigioniero, urlarono:\nTamerlano non bad\u00f2 ai suoi soldati e non degn\u00f2 di uno sguardo il sultano e continu\u00f2 a giocare a scacchi, ma i suoi soldati urlarono ancor di pi\u00f9, finch\u00e9 accadde che l'emiro si deconcentr\u00f2 e il figlio gli dette scacco matto: per questo motivo da quel momento sarebbe stato chiamato Shah Rukh, ossia \"scacco matto\" in persiano. Allora Tamerlano si alz\u00f2 e disse a Bayezid:\nBayezid gli rispose:\nTamerlano nonostante la collera disse al sultano:\nAllora Bayezid fu scortato fino al suo padiglione, che era protetto da un vallo e sotto stretta sorveglianza.\nIl saccheggio dell'Asia Minore.\nTamerlano fece saccheggiare ai suoi soldati la citt\u00e0 di Ancyra; nel frattempo Mehmet tent\u00f2 di liberare il padre, facendo scavare ai suoi uomini migliori un tunnel che arrivasse fino al padiglione del padre. Ma le guardie timuridi scoprirono la galleria di Mehmet e subito scatt\u00f2 l'allarme in tutto il campo, cos\u00ec Mehmet e i suoi uomini fuggirono. Tamerlano si adir\u00f2 con Bayezid e ordin\u00f2 che fosse incatenato e sorvegliato anche all'interno del padiglione.\nIl 5 agosto Tamerlano divise il suo esercito in molte parti, per depredare tutta l'Asia Minore, prese K\u00fctahya poi si diresse vero la capitale dell'impero ottomano, Bursa che fu bruciata e saccheggiata. Qui prese con s\u00e9 anche l'harem di Bayezid, poi saccheggi\u00f2 Nicea e Nicomedia. Tamerlano faceva torturare le genti del luogo finch\u00e9 non dicevano dove erano i tesori e per questo commise anche enormi massacri. In settembre le popolazioni europee iniziarono a temere che Tamerlano non volesse distruggere solo l'impero ottomano ma anche loro. Per questo motivo le navi genovesi e veneziane, traghettarono i resti dell'armata ottomana al sicuro in Tracia.\nI timori dei cristiani occidentali furono confermati quando a dicembre Tamerlano assedi\u00f2 Smirne citt\u00e0 dei cavalieri di San Giovanni, riusc\u00ec a conquistare la citt\u00e0 dal mare, senza usare delle navi, ma ordinando ai suoi soldati di creare un ponte di sassi per passare con i soldati. Gli Ospitalieri fuggirono con le navi a Rodi, lasciando i civili nelle mani dei Timuridi, che, senza risparmiare n\u00e9 donne n\u00e9 bambini, decapitarono 1.200 persone, e Tamerlano ordin\u00f2 di usare le teste per costruire una torre fatta di mattoni e teste.\nLe cronache turche si lamentarono del fatto che i Timuridi, pur essendo musulmani devastarono l'Asia Minore come barbari.\nFortunatamente per la dinastia ottomana, nel 1403 Tamerlano torn\u00f2 con il suo esercito a Samarcanda, perch\u00e9 voleva conquistare la Cina; l'emiro prima di partire ridiede ai signori locali i loro territori, ma l'Impero ottomano era comunque ridotto alla quasi estinzione in Asia Minore.\nLeggende e morte di Bayezid.\nLe cronache occidentali, considerate leggende, ci narrano della prigionia di Bayezid, dicendo che questi fu imprigionato in una gabbia per esporlo come un trofeo in tutta l'Anatolia; per umiliarlo ancor di pi\u00f9, Tamerlano usava la gabbia per salire sopra il suo cavallo e sedersi quando era stanco. Prese poi tutto l'harem di Bayezid e obblig\u00f2 la sua prima moglie a servire da mangiare nuda alla sua corte. Sulla sua morte, alcuni dicono che si sia avvelenato, altri dicono che si sia volontariamente rotto la testa sulle sbarre della sua gabbia.\nTuttavia, queste voci sono ritenute false: i cronisti timuridi narrano che Bayezid fu trattato bene e che Tamerlano aveva pensato di ristabilire Bayezid sul trono dell'Impero ottomano, notizia verosimile se si guarda all'atteggiamento da lui tenuto nei confronti di altri capi sconfitti. Bayezid mor\u00ec per apoplessia nel marzo 1403 e lo storico bizantino Ducas ci narra che Bayezid morente chiese a Tamerlano:\nTamerlano acconsent\u00ec e quando Bayezid mor\u00ec si dice che pianse, ordin\u00f2 a cento servi ottomani di prendere il corpo del sultano e di seppellirlo a Bursa insieme ai suoi antenati.\nPostfatto.\nLa battaglia di Ancyra ha avuto un effetto temporaneo di ribaltamento nella politica balcanica, dove fino ad allora gli Ottomani avevano il predominio sulle popolazioni locali. A causa della vittoria ad Ancyra di Tamerlano il blocco di Costantinopoli, iniziato nel 1394, fu sospeso, visto che gli Ottomani erano impegnati nella guerra civile.\nOltre ad aver perso molto potere l'Impero ottomano entr\u00f2 in un periodo di crisi, chiamato dagli storici \"periodo d'interregno ottomano\" (1402-1413), periodo in cui i figli di Bayezid iniziarono a contendersi il trono, causando cos\u00ec lunghe guerre fratricide. Di questo temporaneo indebolimento degli Ottomani approfitt\u00f2 l'Impero bizantino, che con l'astuzia diplomatica del suo imperatore, Manuele II Paleologo (1391-1425), sostenne prima Solimano e poi Mehmet, egli riusc\u00ec a recuperare alcuni territori dell'Impero bizantino e a mantenere per vent'anni la pace con l'Impero ottomano. Solo nel 1413 l'Impero ottomano ritrov\u00f2 la pace, perch\u00e9 Mehmet era riuscito a sconfiggere tutti gli altri fratelli e a diventare l'unico sultano e, visto che Manuele l'aveva appoggiato, egli mantenne ottimi rapporti con l'Impero bizantino. Mehmet riusc\u00ec a riconquistare i territori anatolici e a ridare forza all'Impero ottomano: questo fatto comport\u00f2 l'incrinamento dei rapporti tra Bizantini e Ottomani e nel giro di un anno le ostilit\u00e0 ricominciarono (Mehmet mor\u00ec nel 1421). La ripresa delle ostilit\u00e0 porter\u00e0 alla caduta di Costantinopoli (e quindi dell'Impero romano d'Oriente), avvenuta il 29 maggio 1453."}
{"id": "2367273", "revid": "729019", "url": "https://it.wikipedia.org/wiki?curid=2367273", "title": "Kazimierz Przerwa-Tetmajer", "text": "Per il contenuto pessimistico e sensuale, le rime raffinate e i ritmi particolari, la poesia di Przerwa-Tetmajer \u00e8 considerata quella che pi\u00f9 si avvicina ai poeti decadenti dell'Europa occidentale.\nPur influenzato da diverse tendenze, il suo stile risulta unitario, spesso contemplativo: in particolare, Przerwa-Tetmajer fu un cantore del paesaggio montano dei Tatra, nell'opera in prosa \"Sul Podhale roccioso\", o davanti ai paesaggi italiani: molte volte le sue rime sono velate di nostalgia (come nei \"Preludi\").\nMieczys\u0142aw Kar\u0142owicz (1876-1909) ha musicato in due canti i versi di Przerwa-Tetmajer: \"Pamietam ciche\", op. 1 n. 5 (1895-1896) e \"Idzie na pola\", op. 3 n. 2 (1896). Nel 1984 il regista polacco Jacek Koprowicz ha diretto il film biografico \"Przeznaczenie\" sulla vita del poeta."}
{"id": "2367274", "revid": "370245", "url": "https://it.wikipedia.org/wiki?curid=2367274", "title": "Cellula amniotica", "text": ""}
{"id": "2367275", "revid": "117933694", "url": "https://it.wikipedia.org/wiki?curid=2367275", "title": "L'isola dei segreti - Kor\u00e8", "text": "L'isola dei segreti - Kor\u00e8 \u00e8 una miniserie televisiva composta da 4 episodi, prodotta e diretta da Ricky Tognazzi, trasmessa su Canale 5 a partire da marted\u00ec 12 maggio 2009. In replica su La5 dal luned\u00ec al venerd\u00ec in cui viene mostrato met\u00e0 episodio al giorno, con un totale di 8 episodi.\nQuesta miniserie \u00e8 il riadattamento italiano di \"Dolmen\", una fiction della televisione francese.\nTrama.\nQuesta fiction, articolata in quattro puntate, parla del ritorno della poliziotta Maria Grimaldi da Torino alla natia Kor\u00e8, isoletta sperduta nel Mediterraneo. Maria \u00e8 tornata per sposarsi con il velista Cristiano, suo fidanzato gi\u00e0 da molti anni.\nKor\u00e8 intanto \u00e8 teatro del conflitto tra le famiglie dei D'Aquaro e dei Turrisi, casata dell'isola che ha perso l'antico potere e lotta per mantenere l'unica attivit\u00e0 loro rimasta: una tonnara, che d\u00e0 lavoro a molti abitanti di Kor\u00e8.\nIl giorno del suo matrimonio, Maria trova sulla scogliera il cadavere di suo fratello Guido e questo apre una catena di misteri. Contemporaneamente al ritrovamento del cadavere, una delle pietre del famigerato sito circolare di menhir di Kor\u00e8 comincia a sanguinare.\nCos\u00ec Maria, rimanda il matrimonio per indagare sul misterioso omicidio del fratello e di altre persone che stanno sconvolgendo Kor\u00e8. Ad aiutarla ci saranno Peter O'Hara, un irlandese esoterista guardiano del faro dell'isola, e Vasco Brandi, il nuovo commissario di Kor\u00e8 inviato da Roma che cerca di dare una spiegazione razionale al sanguinamento dei menhir e alle innumerevoli leggende dell'isola.\nSet.\nLe riprese sono avvenute interamente in Sicilia, passando da Favignana a Trapani, fino a giungere a Siracusa di cui fanno parte il faro e tutta la zona del Dolmen."}
{"id": "2367276", "revid": "731511", "url": "https://it.wikipedia.org/wiki?curid=2367276", "title": "Dario Bernazza", "text": "Bernazza, come ha raccontato lui stesso nei suoi libri, ha lavorato da giovane per parecchio tempo come impiegato nel settore privato, poi ha svolto la professione di imprenditore commerciale, studiando filosofia da autodidatta; nella tarda maturit\u00e0 ha intrapreso l'attivit\u00e0 di scrittore di saggi. L'argomento dei suoi libri, secondo la definizione dello stesso autore, \u00e8 la \"filosofia pratica\", che consiste nell'applicazione della ragione e delle conoscenze filosofiche per risolvere i problemi pi\u00f9 importanti della vita."}
{"id": "2367277", "revid": "86024584", "url": "https://it.wikipedia.org/wiki?curid=2367277", "title": "Y3S", "text": "Y3S e precedentemente DIZ, era l'identificativo radiotelegrafico di una stazione radio della Germania Est che trasmetteva un segnale di tempo campione fino a circa all'inizio degli anni novanta del Novecento.\nLa stazione era operata dal servizio di standard e misure della Germania Est a Berlino. Il trasmettitore era sito a Nauen.\nLa stazione trasmetteva nella banda delle onde corte sulla frequenza di 4525\u00a0kHz con una potenza di 5\u00a0kW. Il formato della trasmissione dell'orario consisteva in impulsi della durata di 100\u00a0ms per i secondi e con impulsi di 500\u00a0ms per i minuti. Minuti e ore sono trasmessi in formato BCD modificando gli impulsi per i secondi dal quarantunesimo al cinquantacinquesimo."}
{"id": "2367278", "revid": "149727", "url": "https://it.wikipedia.org/wiki?curid=2367278", "title": "Stazione di Presicce", "text": ""}
{"id": "2367286", "revid": "316995", "url": "https://it.wikipedia.org/wiki?curid=2367286", "title": "Radio InBlu", "text": ""}
{"id": "2367290", "revid": "599013", "url": "https://it.wikipedia.org/wiki?curid=2367290", "title": "Joe Wylie", "text": ""}
{"id": "2367292", "revid": "122433708", "url": "https://it.wikipedia.org/wiki?curid=2367292", "title": "Volontari armeni", "text": "Le unit\u00e0 dei volontari armeni (note anche come Corpo dei Volontari Armeni) \u00e8 il nome con cui sono indicati i diversi battaglioni armeni che combatterono a fianco delle forze regolari russe e britanniche durante la prima guerra mondiale. Fanno parte delle unit\u00e0 volontarie armene anche la Legione armena che fu organizzata all'interno dell'esercito francese e la milizia armena che raccoglieva forze militari irregolari organizzate da partiti appartenenti al Movimento Nazionale Armeno come la Federazione Rivoluzionaria Armena.\nLa maggioranza di queste unit\u00e0 di volontari prese parte alle diverse campagne militari del teatro di guerra del Medio Oriente. Le origini di queste unit\u00e0 militari sono differenti. Alcune unit\u00e0 furono formate da cittadini armeni fuggiti dall'Impero Ottomano, fra questi alcuni rappresentanti armeni al Parlamento Ottomano tra cui Garegin Pastermadjian.\nIl pi\u00f9 famoso comandante delle unit\u00e0 volontarie armene fu il generale Andranik Toros Ozanian, comandante dei volontari armeni che combatterono per i russi."}
{"id": "2367293", "revid": "125962617", "url": "https://it.wikipedia.org/wiki?curid=2367293", "title": "Rifriscolaro", "text": "Il Rifriscolaro, chiamato anticamente Oanis, \u00e8 un torrente della Sicilia sud-orientale.\nNasce a un chilometro a nord del Castello di Donnafugata, nelle campagne ragusane e scorre con orientamento Est-Ovest interamente nel comune di Ragusa. Dopo una corsa di 11\u00a0km circa sfocia nel mar Mediterraneo, a sud delle rovine della citt\u00e0 greca di Kamarina ma il torrente ha un bilancio idrico negativo ed ha una portata quasi nulla per gran parte dell'anno. Nel \"vallone del Rifriscolaro\" sono stati fatti diversi ritrovamenti archeologici tra cui i resti del tempio di Demetra ed una necropoli con sepolture databili al periodo greco-arcaico (VI secolo a.C.) e all'et\u00e0 classica (V secolo a.C.).\nIttiofauna.\nIn base ad una ricerca effettuata nel 2006 nel bacino fluviale sono presenti le specie alloctone Rutilus Rubilius (rovella) e Gambusia holbrooki e l'autoctona Anguilla anguilla ."}
{"id": "2367297", "revid": "228587", "url": "https://it.wikipedia.org/wiki?curid=2367297", "title": "Broken English (album)", "text": "Broken English \u00e8 un album registrato in studio della cantante inglese Marianne Faithfull, pubblicato nell'ottobre 1979.\nL'album ha segnato un grande ritorno per Faithfull dopo anni di inattivit\u00e0 a causa di abuso di droga, vita sregolata senza fissa dimora e anoressia. L'opera \u00e8 spesso considerata la sua \"registrazione definitiva\" e Faithfull stessa l'ha descritta come il suo \"capolavoro\". \"Broken English\" \u00e8 stata la prima uscita importante di Faithfull dopo il suo album Love in a Mist del 1967, dopo aver terminato la relazione con Mick Jagger nel 1970 e aver perso la custodia del figlio.\nL'album \u00e8 stato registrato ai Matrix Studios di Londra. Faithfull ha collaborato con il produttore Mark Miller Mundy con il quale ha registrato tutte le canzoni per l'album. e ha portato Steve Winwood alla tastiera. Musicalmente, \"Broken English\" \u00e8 un nuovo rock new wave con elementi di altri generi, come punk, blues e reggae.\nL'album ha ricevuto consensi dalla critica. Raggiunse il picco al numero 82 della Billboard 200, diventando il suo primo album in classifica negli Stati Uniti da Go Away from My World (1965) e dando a Faithfull una nomination per il Grammy Award come \"migliore performance vocale femminile rock\". Ha raggiunto il numero 57 nel Regno Unito ed \u00e8 entrato tra i primi cinque in Germania, Francia e Nuova Zelanda. \"Broken English\" \u00e8 stato certificato platino in Germania e Francia e ha venduto oltre un milione di copie in tutto il mondo. Dall'album sono stati pubblicati due singoli, con \"The Ballad of Lucy Jordan\", 48\u00b0 nella UK Singles Chart. L'album \u00e8 stato incluso nell'elenco della rivista NME di \"\"500 Greatest Albums of All Time\" e nel libro \"1001 Album You Must Hear Before You Die\"\"."}
{"id": "2367303", "revid": "1543377", "url": "https://it.wikipedia.org/wiki?curid=2367303", "title": "Cenerata", "text": "La cenerata \u00e8 un processo di filtrazione della cenere attraverso un panno di stoffa con acqua calda o bollente per estrarre i carbonati presenti nella cenere, in particolare il carbonato di sodio.\nQuesta operazione veniva praticata fino agli anni cinquanta-sessanta. L'acqua carbonata prodotta era utilizzata per lavare e sbiancare il bucato in particolare le lenzuola o per decorticare i legumi in particolare i ceci. Per questi ultimi il procedimento di filtrazione veniva fatto la sera prima della cottura dei legumi, facendoci colare l'acqua di filtraggio direttamente sopra, ed il mattino seguente i ceci venivano lavati privati delle bucce e messi al fuoco. Dopo quest'operazione queste leguminose risultavano pi\u00f9 morbide e saporite nonch\u00e9 pi\u00f9 veloci da cuocere."}
{"id": "2367306", "revid": "716887", "url": "https://it.wikipedia.org/wiki?curid=2367306", "title": "Ponti sospesi per lunghezza della campata principale", "text": "I ponti sospesi pi\u00f9 lunghi del mondo sono qui ordinati secondo la lunghezza della campata principale, il pi\u00f9 comune metodo con cui si confrontano le dimensioni dei ponti sospesi, che raggiungono le dimensioni maggiori rispetto a ponti costruiti secondo altri tipi di costruzione.\nPonti sospesi completati.\nLa lista include solo ponti sospesi completati che portano il traffico veicolare o ferroviario."}
{"id": "2367312", "revid": "181699", "url": "https://it.wikipedia.org/wiki?curid=2367312", "title": "Golden Globe Awards", "text": ""}
{"id": "2367314", "revid": "92920", "url": "https://it.wikipedia.org/wiki?curid=2367314", "title": "Nick de Firmian", "text": "La sua famiglia era di origine genovese e si trasfer\u00ec negli USA nei primi decenni del Novecento.\nGrande maestro dal 1985, vinse tre volte il Campionato americano: nel 1987 (alla pari con Joel Benjamin), nel 1995 e nel 1998.\nPartecip\u00f2 a otto olimpiadi degli scacchi dal 1980 al 2000. Vinse sette medaglie: due di bronzo individuali, due d'argento e tre di bronzo di squadra.\nPrese parte a diversi tornei interzonali, non riuscendo per\u00f2 a qualificarsi per il torneo dei candidati.\nAltri risultati della sua carriera:\nHa scritto diverse opere scacchistiche, tra cui la 14\u00aa edizione di \"Modern Chess Openings\" e nel 1990 una versione ampliata del libro di Capablanca \"Chess Fundamentals\" nel 2001. Nel 2008 scrisse la 15\u00aa edizione di \"Modern Chess Openings\".\nFece parte del team che prepar\u00f2 il libro di aperture del programma scacchistico \"Deep Blue\" per il vittorioso match del 1997 contro Garri Kasparov.\n\u00c8 laureato in fisica all'Universit\u00e0 di Berkeley. Vive attualmente in Danimarca con la moglie Christine, che fa parte della squadra nazionale danese femminile di scacchi."}
{"id": "2367319", "revid": "203463", "url": "https://it.wikipedia.org/wiki?curid=2367319", "title": "Nick De Firmian", "text": ""}
{"id": "2367322", "revid": "599013", "url": "https://it.wikipedia.org/wiki?curid=2367322", "title": "Lloyd Daniels", "text": "\u00c8 spesso soprannominato \"Swee' Pea\", per via di una somiglianza con il personaggio Pisellino del cartone animato Braccio di Ferro.\nCarriera.\nDurante i suoi primi anni di carriera giovanile, Daniels aveva attirato le attenzioni degli addetti ai lavori tanto da essere considerato da molti come il miglior talento newyorkese dai tempi di Kareem Abdul-Jabbar.\nIl bassissimo livello di istruzione di Daniels, che palesava difficolt\u00e0 persino nella lettura, rappresentava un ostacolo per l'approdo all'universit\u00e0: frequent\u00f2 quattro high school diverse, senza riuscire a diplomarsi. Jerry Tarkanian, che all'epoca allenava presso la University of Nevada-Las Vegas (UNLV), scelse di farlo seguire personalmente da un suo assistente, allo scopo di ottenere i requisiti per l'ammissione al college. Spedito temporaneamente in un junior college californiano, Daniels fu arrestato mentre si accingeva a comprare droga da un agente di polizia sotto copertura. Nonostante Tarkanian abbia avuto spesso a che fare con giocatori problematici, egli dichiar\u00f2 che il giocatore non avrebbe mai fatto parte della sua universit\u00e0. Successivamente si scopr\u00ec che Daniels fu portato al college da Richard Perry, gi\u00e0 condannato per corruzione sportiva: questo fatto, seguito a un'indagine da parte della NCAA, port\u00f2 Tarkanian a dimettersi.\nNel frattempo Daniels fall\u00ec pi\u00f9 volte i programmi di riabilitazione, e fu cacciato dai Topeka Sizzlers in CBA per via della sua scarsa forma. Inizi\u00f2 cos\u00ec a emigrare per giocare in campionati esteri, per esempio in Nuova Zelanda, ma fu allontanato anche da l\u00ec a causa dei suoi problemi con l'alcol e disciplinari.\nL'11 maggio 1989 Daniels fu raggiunto da tre colpi di arma da fuoco, sparati da due uomini fuori dalla sua abitazione nel Queens per via di questioni legate alla droga. Arriv\u00f2 in ospedale in condizioni critiche ma riusc\u00ec a sopravvivere, nonostante l'inconveniente di dover convivere con un proiettile che continu\u00f2 a rimanergli conficcato nella spalla.\nNel 1992 come nuovo coach dei San Antonio Spurs fu nominato proprio Jerry Tarkanian, che decise di portare Daniels con s\u00e9 facendolo debuttare in NBA: alla sua seconda partita, Daniels mise a referto 26 punti con 11/19 dal campo. La parentesi dell'allenatore alla guida degli Spurs fu breve e dur\u00f2 pochi mesi, ma il giocatore rimase in NBA e nella sua stagione d'esordio chiuse con una media di 9,1 punti a partita. Fu confermato per la stagione successiva, poi gioc\u00f2 5 partite con i Philadelphia 76ers, quindi torn\u00f2 a giocare nella lega CBA dove mise a referto 27 punti, 6 rimbalzi e 7 assist a gara. Rientr\u00f2 in NBA nel febbraio 1995, firmato dai Los Angeles Lakers, con cui part\u00ec titolare in 14 occasioni.\nNel 1995-96 Daniels sbarc\u00f2 in Italia per disputare il campionato di Serie A1 con la Scavolini Pesaro, chiudendo la stagione con una media di 21,6 punti realizzati.\nTorn\u00f2 poi oltreoceano per le ultime parentesi in NBA della sua carriera, con i Sacramento Kings e i New Jersey Nets tra il 1996 e il 1997, e ai Toronto Raptors nel 1998, con in mezzo qualche apparizione in CBA, a Porto Rico e in Turchia.\nDaniels ha proseguito la sua carriera in altri tornei, come le leghe minori americane o campionati sudamericani. Nel 2001 ritorn\u00f2 in Italia, questa volta per vestire la canotta dello Scafati Basket in Legadue, ma fu tagliato alla quarta giornata dopo la partita di Rimini in cui segn\u00f2 solo un punto. Dopo l'apparente ultima parentesi nel 2002, prova un ultimo ritorno tre anni pi\u00f9 tardi in ABA prima di ritirarsi definitivamente.\nCuriosit\u00e0.\nIl regista Benjamin May ha annunciato di voler realizzare un documentario sulla vita di Lloyd Daniels.\nRecentemente \u00e8 stato realizzato un documentario dedicato con il titolo \"the Legend of Swee Pea\""}
{"id": "2367327", "revid": "303585", "url": "https://it.wikipedia.org/wiki?curid=2367327", "title": "Oanis", "text": ""}
{"id": "2367331", "revid": "1086846", "url": "https://it.wikipedia.org/wiki?curid=2367331", "title": "Associazione Calcio Padova 1960-1961", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1960-1961.\nStagione.\nIl Padova di Nereo Rocco conquista per la sesta volta consecutiva la conferma nella Serie A, piazzandosi al sesto posto in classifica con 38 punti (22 dei quali raccolti nel girone di ritorno), frutto di 16 vittorie, 6 pareggi e 12 sconfitte (tutte in trasferta), 47 gol fatti e 40 subiti. Scudetto alla Juventus con 49 punti, retrocedono in Serie B il Bari, il Napoli e la Lazio.\nIn Coppa Italia la squadra supera agevolmente il Marzotto e di misura la Triestina, ma nei quarti di finale deve cedere il passo al Torino, che si impone sul campo veneto.\nOrganigramma societario.\nArea direttiva\nArea tecnica"}
{"id": "2367332", "revid": "22475", "url": "https://it.wikipedia.org/wiki?curid=2367332", "title": "Buco nero rotante", "text": "Per buco nero rotante s'intende un buco nero che possieda momento angolare.\nTipi di buchi neri.\nCi sono precisamente quattro modelli matematici per i buchi neri conosciute nelle equazioni di Einstein, le quali descrivono la gravit\u00e0 nell'ambito della relativit\u00e0 generale. Due di queste (il buco nero di Kerr e il buco nero di Kerr-Newman) sono rotanti. Si \u00e8 generalmente creduto che tutti i buchi neri eventualmente saranno simili a buchi neri stazionari e che questi, grazie al teorema no-hair, possano essere caratterizzati da tre (e solo tre) quantit\u00e0 \"M, J\" e \"Q\", vale a dire:\nNei termini di queste propriet\u00e0, i quattro tipi di buchi neri stazionari possono essere definiti come segue:\nFormazione.\nI buchi neri rotanti si formano dal collasso gravitazionale di stelle massive rotanti o dal collasso di un gruppo di stelle o da gas con una media del momento angolare diverso da zero. Come per la maggior parte delle stelle rotanti, ci si aspetta che la maggioranza dei buchi neri in natura siano rotanti. Nel 2006, gli astronomi riportarono valutazioni del tasso dello spin dei buchi neri nell'Astrophysical Journal. Un buco nero nella Via Lattea, GRS 1915+105, pu\u00f2 ruotare 1150 volte al secondo, avvicinandosi al pi\u00f9 alto limite teorico.\nRelazione con le esplosioni di raggi gamma.\nLa formazione di un buco nero rotante da una collapsar viene congetturata osservando il fenomeno dei \"gamma ray burst\" (esplosioni di raggi gamma).\nConversione nel buco nero di Schwarzschild.\nUn buco nero rotante pu\u00f2 produrre grande quantit\u00e0 di energia a spese della sua energia rotazionale. In questo caso un buco nero rotante gradualmente si riduce a un buco nero di Schwarzschild, la minima configurazione dalla quale nessuna ulteriore energia pu\u00f2 essere estratta.\nMetrica di Kerr, metrica di Kerr-Newman.\nUn buco nero rotante \u00e8 una soluzione dell'equazione di campo di Einstein. Ci sono due soluzioni esatte conosciute, la metrica di Kerr e la metrica di Kerr-Newman, le quali si crede siano rappresentative di tutte le soluzioni dei buchi neri rotanti, nella regione esterna.\nIndividuazione di buchi neri rotanti.\nNel 2010 \u00e8 stata proposta una tecnica per l'individuazione di buchi neri in rotazione, basata su un nuovo fenomeno in Relativit\u00e0 generale scoperto da una collaborazione tra l'Universit\u00e0 di Uppsala, l'Universit\u00e0 di Padova, la Macquarie University e l'Instituto de Ciencias Fot\u00f3nicas di Barcellona.\nLa tecnica proposta si fonda sull'analisi del momento angolare orbitale e della struttura dei vortici ottici della radiazione proveniente dal disco di accrescimento nei pressi di tali buchi neri. I risultati sono stati pubblicati su \"Nature Physics\".\nBibliografia.\nLibri per cominciare, che danno per scontata solo una buona preparazione fisico-matematica:\nLibri di approfondimento, per i quali \u00e8 auspicabile una preparazione:\nLibri altamente tecnici, che richiedono un background elevato:\nUlteriori letture:"}
{"id": "2367342", "revid": "767487", "url": "https://it.wikipedia.org/wiki?curid=2367342", "title": "Manuel Mirabal", "text": "Fin da bambino mostr\u00f2 una notevole inclinazione verso la musica tanto che il padre, professore, gli insegn\u00f2 prestissimo le tecniche musicali che permisero poi a \"Guajiro\", a soli 12 anni, di entrare a far parte, come trombettista, della \"Banda Municipal Luis Mirabal\" che proprio il padre dirigeva. \nNel 1953 \u00e8 entrato a far parte dell'orchestra di jazz \"Swing Casin\u00f2\" poi dell\"'Orquesta Casino Parisien\" e nel 1956 ha formato il 'Conjunto Rumbavana', un gruppo di cui facevano parte i cantanti Lino Borges e Ra\u00fal Planas che divenne molto popolare. \nNel 1959 ha suonato con la Banda de M\u00fasica de Marianao e nel 1960 \u00e8 entrato a far parte dell\u2019\"Orquesta Riverside\" di cui faceva parte anche il cantante Tito G\u00f3mez che fu poi colui che gli diede il soprannome di Guajiro.\nNel 1967 ha suonato con l\"'Orquesta Cubana de Musica Moderna\" che era allora diretta dal sassofonista Armando Romeu e composta dal percussionista Guillermo Barreto, i trombettisti Arturo Sandoval e Paquito D'Rivera, trombonista Juan-Pablo Torres, e pianisti Gonzalo Rubalcaba e Chucho Vald\u00e9s. \nHa poi suonato con \"Orquesta del Cabaret Tropicana\", diretta da Armando Ramer, e con l\u2019\"Orquesta del ICRT\", che era l'orchestra ufficiale della radio e della televisione di stato cubana. Ha anche fatto una tourn\u00e9e con Oscar D'Le\u00f3n e Jos\u00e9 Feliciano. \nNel 1996 \u00e8 entrato a far parte dei progetti musicali Afro-Cuban All Stars e Buena Vista Social Club. \nNel 2001 ha preso parte a un album di Cachaito, un altro membro del Buena Vista Social Club.\nNel 2004, ha pubblicato l'album \"Buena Vista Social Club Presents Manuel Guajiro Mirabal\" (World Circuit/Nonesuch Records), un omaggio a una delle figure di spicco della musica cubana, Arsenio Rodr\u00edguez, con la partecipazione dei membri del Buena Vista Social Club. Questo album \u00e8 stato nominato come Miglior Album Latino per il premio Grammy Award 2006."}
{"id": "2367343", "revid": "247222", "url": "https://it.wikipedia.org/wiki?curid=2367343", "title": "Manuel Guajiro Mirabal", "text": ""}
{"id": "2367345", "revid": "547034", "url": "https://it.wikipedia.org/wiki?curid=2367345", "title": "Buco nero di massa intermedia", "text": "Per buco nero di massa intermedia (in inglese \"Intermediate-mass black hole\", IMBH) s'intende un buco nero la cui massa \u00e8 significativamente maggiore dei buchi neri stellari (alcune decine di masse solari), ma tuttavia molto meno dei buchi neri supermassivi (alcuni miliardi di masse solari).\nOsservazione.\nC'\u00e8 minore evidenza riguardo alla loro esistenza che per i stellari e i supermassicci. Alcune sorgenti di raggi X ultraluminosi (ULXs) in galassie vicine sono sospettate di essere degli IMBH, con dimensioni che vanno da cento a mille masse solari.\nLe ULXs si possono osservare in regioni di formazione stellare (per es., nella galassia M82), e sono apparentemente associate a giovani ammassi stellari pure osservabili in queste regioni. Comunque solo una misurazione dinamica della massa dall'analisi tramite lo spettro ottico della stella compagna, pu\u00f2 svelare la presenza di un buco nero di massa intermedia quale centro compatto di accrescimento della sorgente di raggi X ultraluminosi.\nEvidenze ulteriori riguardo all'esistenza degli IMBH possono essere ottenute dall'osservazione della radiazione gravitazionale, emessa dai residui compatti che orbitano attorno all'IMBH.\nInoltre, la relazione M-sigma predice l'esistenza di buchi neri con masse da in galassie a bassa luminosit\u00e0.\nIpotesi sulla formazione.\nAd ogni modo non \u00e8 chiaro come tali buchi neri si formerebbero. Da un lato, essi sono troppo massivi per essere formati dal collasso gravitazionale di una singola stella, che \u00e8 il modo in cui i buchi neri stellari si presume si formino. D'altra parte, i loro ambienti sono privi di quelle condizioni estreme \u2014 cio\u00e8 le alte densit\u00e0 e velocit\u00e0 osservate nei centri delle galassie \u2014 che sembrano condurre alla formazione di buchi neri supermassivi. Ci sono due popolari simulazioni riguardo alla formazione degli IMBH. Il primo, \u00e8 la fusione di buchi neri stellari e altri oggetti compatti per mezzo della radiazione gravitazionale. Il secondo \u00e8 la collisione incontrollata di stelle massicce in densi ammassi stellari e il conseguente collasso dei prodotti di collisione in IMBH.\nScoperte.\nNel novembre del 2004 una squadra di astronomi riport\u00f2 la scoperta del GCIRS 13E, il primo buco nero di massa intermedia nella nostra galassia, orbitante a tre anni luce da Sagittarius A*. Questo buco nero intermedio di si trova all'interno di un gruppo di sette stelle, probabilmente ci\u00f2 che rimane di un insieme di stelle massicce strappate via dal centro galattico. Questa osservazione pu\u00f2 dare sostegno all'idea che i buchi neri supermassivi crescano assorbendo dalle immediate vicinanze stelle e buchi neri di minore dimensione. D'altra parte recentemente, un gruppo di ricercatori tedeschi ha affermato che la presenza di un IMBH nei pressi di un centro galattico \u00e8 dubbia. Questa conclusione \u00e8 basata su uno studio dinamico di un piccolo gruppo di stelle in cui si sospetta si trovi un buco nero di massa intermedia, accendendo un dibattito sulla sua reale esistenza tuttora aperto.\nPi\u00f9 recentemente, nel gennaio del 2006 una squadra condotta dal prof. Philip Kaaret dell'Universit\u00e0 dell'Iowa, annunci\u00f2 la scoperta di un'oscillazione \"quasiperiodica\" da parte di un candidato a buco nero di massa intermedia, localizzato usando il Rossi X-ray Timing Explorer della NASA. Il candidato, M82 X-1, \u00e8 orbitato da una gigante rossa che sta perdendo la sua atmosfera inghiottita man mano dal buco nero. N\u00e9 l'esistenza dell'oscillazione n\u00e9 la sua interpretazione come periodo orbitale del sistema sono pienamente accettati dal resto della comunit\u00e0 scientifica. Mentre l'interpretazione \u00e8 abbastanza ragionevole, la periodicit\u00e0 \u00e8 sostenuta basandosi soltanto su circa 4 cicli, lasciando intendere perci\u00f2 che possa trattarsi di una variazione casuale. Se il periodo \u00e8 reale, potrebbe essere o il periodo orbitale, come suggerito, o un periodo superorbitale nel disco di accrescimento, come si \u00e8 visto in altri sistemi.\nIl 2 giugno 2017 LIGO avrebbe rivelato la fusione di due buchi neri, uno da 31,2 masse solari e l'altro da 19,4 masse solari, il cui risultato \u00e8 un buco nero da 48,7 masse solari distante 2,9 miliardi di anni luce.\nNel 2020 \u00e8 stata resa nota la conferma della presenza di un buco nero di massa intermedia (circa ) nella sorgente di raggi x 3XMM J215022.4\u2212055108, individuata nel 2006 dai telescopi Chandra della NASA e XMM-Newton dell'ESA."}
{"id": "2367352", "revid": "320578", "url": "https://it.wikipedia.org/wiki?curid=2367352", "title": "Konigshutte", "text": ""}
{"id": "2367361", "revid": "24823", "url": "https://it.wikipedia.org/wiki?curid=2367361", "title": "XXVI Battaglione bersaglieri &quot;Castelfidardo&quot;", "text": ""}
{"id": "2367365", "revid": "330183", "url": "https://it.wikipedia.org/wiki?curid=2367365", "title": "Pietro Dusio", "text": ""}
{"id": "2367372", "revid": "50550790", "url": "https://it.wikipedia.org/wiki?curid=2367372", "title": "Islanda ed Unione Europea", "text": ""}
{"id": "2367375", "revid": "339392", "url": "https://it.wikipedia.org/wiki?curid=2367375", "title": "Ucraina ed Unione Europea", "text": ""}
{"id": "2367376", "revid": "486946", "url": "https://it.wikipedia.org/wiki?curid=2367376", "title": "Accesso della Macedonia all'Unione Europea", "text": ""}
{"id": "2367379", "revid": "19580", "url": "https://it.wikipedia.org/wiki?curid=2367379", "title": "Adesione del Montenegro all'Unione Europea", "text": ""}
{"id": "2367381", "revid": "19580", "url": "https://it.wikipedia.org/wiki?curid=2367381", "title": "Adesione della Croazia all'Unione Europea", "text": ""}
{"id": "2367384", "revid": "1573940", "url": "https://it.wikipedia.org/wiki?curid=2367384", "title": "Pliotrema warreni", "text": "Pliotrema warreni \u00e8 un pesce della famiglia Pristiophoridae. \u00c8 l'unica specie del genere Pliotrema.\nAreale e habitat.\nVive nelle acque subtropicali dell'Oceano Indiano, tra il 23\u00ba ed il 37\u00ba parallelo S, a profondit\u00e0 comprese tra 60 e 430 metri.\nAspetto.\nLa lunghezza \u00e8 di circa 1,7 metri. Questa specie \u00e8 l'unica con il muso a sega e sei paia di fessure branchiali. Il colore \u00e8 marroncino chiaro sul dorso e bianco sul ventre.\nRiproduzione.\nLa specie \u00e8 ovovivipara e la madre mette al mondo da 5 a 7 cuccioli per volta.\nAlimentazione.\nUtilizza probabilmente la sega per stordire ed uccidere le prede. Si nutre principalmente di pesci ossei, ma anche di gamberi, e seppie.\nInterazioni con l'uomo.\nOggetto di pesca sportiva, questo squalo non \u00e8 aggressivo nei confronti dell'uomo."}
{"id": "2367385", "revid": "287204", "url": "https://it.wikipedia.org/wiki?curid=2367385", "title": "Felice Torelli", "text": "Biografia.\nNacque a Verona in una famiglia di artisti: il fratello, Giuseppe Torelli, fu violinista e compositore; sia suo figlio, Stefano Torelli, che sua moglie Lucia Casalini (1677-1762), furono pittori. La Casalini dipinse per lo pi\u00f9 ritratti.\nFelice Torelli fu inizialmente formato da Sante Prunati a Verona, poi da Giovan Gioseffo Dal Sole a Bologna.\nNel 1710, Torelli fu uno dei fondatori dell'Accademia Clementina a Bologna, di cui fu membro anche Giuseppe Maria Crespi durante la sua permanenza in quella citt\u00e0. Tra gli allievi di Torelli all'accademia vi furono, fra gli altri, i due fratelli Ubaldo Gandolfi e Gaetano Gandolfi.\nOpere scelte.\nAltre pale d'altare furono dipinte da Torelli per chiese di Roma, Torino, Milano e altre citt\u00e0 italiane."}
{"id": "2367386", "revid": "258720", "url": "https://it.wikipedia.org/wiki?curid=2367386", "title": "Pliotrema", "text": ""}
{"id": "2367389", "revid": "682118", "url": "https://it.wikipedia.org/wiki?curid=2367389", "title": "Tone", "text": ""}
{"id": "2367393", "revid": "99185", "url": "https://it.wikipedia.org/wiki?curid=2367393", "title": "Buco nero con carica", "text": ""}
{"id": "2367394", "revid": "28057", "url": "https://it.wikipedia.org/wiki?curid=2367394", "title": "Catacomba di San Panfilo", "text": "La catacomba di San Panfilo \u00e8 una catacomba di Roma, che si estende sotto le vie Paisiello e Spontini, nel quartiere Pinciano.\nToponimo.\nIl nome della catacomba deriva dalla figura di un martire, Panfilo, di origini cartaginesi.\nTopografia.\nLa catacomba \u00e8 posta sull'antico tracciato della via \"Salaria vetus\", sotto le attuali vie Paisiello e Spontini: l'accesso attuale si trova nella chiesa di Santa Teresa del Bambin Ges\u00f9 in Panfilo. Le fonti antiche identificano questa catacomba come la prima sulla via Salaria \"vetus\", uscendo da porta Pinciana.\nIl cimitero si sviluppa su tre piani: un primo ed un secondo piano collegati tra loro, ed un piano intermedio. Il piano inferiore, posto a 20 metri sotto il piano di campagna, \u00e8 il pi\u00f9 antico, risalente al III secolo: \u00e8 composto da un'arteria principale, una specie di \"decumanus\" ipogeo lungo circa 60 metri, su cui si innestano perpendicolarmente altre gallerie. Nel corso del IV secolo, sempre a questo livello, fu aggiunta una nuova regione, composta da altre gallerie: qui si trova il famoso \"cubiculum duplex\", ove furono scoperte le spoglie del martire Panfilo. Il piano intermedio \u00e8 composto essenzialmente da due ambulacri collegati tra loro da una serie di gallerie. Il primo piano, molto rovinato dalle costruzioni del sopraterra, \u00e8 datato tra il 348 ed il 361.\nStoria.\nIl nucleo primitivo della catacomba risale al III secolo. Con l'abbandono progressivo delle catacombe, il nostro cimitero cadde completamente nell'oblio. Fu riscoperto da Antonio Bosio, che penetr\u00f2 nel primo livello il 16 maggio 1594. Dopo di lui, la catacomba rimase per altri tre secoli nascosta ai \"corpisantari\" (cercatori di reliquie dei martiri), e ci\u00f2 permise il suo perfetto stato di conservazione, almeno relativamente ai due piani inferiori. \nLa riscoperta e la definitiva identificazione avvenne grazie all'archeologo Enrico Josi, nel 1920 e negli anni successivi:\nLe lastre iscritte della catacomba di san Panfilo erano note agli studiosi, grazie alle pubblicazioni di Enrico Josi.\nMartiri della catacomba.\nLe antiche fonti liturgiche ed archeologiche ignorano completamente sia la catacomba che i martiri ivi sepolti: di conseguenza non esiste traccia di una basilica nel sopraterra che ricordi il culto di un santo o di un martire. Solo gli \"Itinerari\" per pellegrini, a partire dal VII secolo, la menzionano. E ricordano la presenza nel cimitero di tre santi: Panfilo, Candido e Quirino, con molti altri martiri. Il \"\u201cDe locis sanctis martyrum quae sunt foris civitatis Romae\u201d\" (itinerario per pellegrini) menziona i due ultimi martiri, ma di essi non sono state trovate tracce archeologiche nel cimitero ipogeo. Il \"\u201cMartirologio Geronimiano\u201d\" nomina il santo africano Panfilo, il 21 settembre, il cui culto martiriale \u00e8 stato messo in luce nel cosiddetto \"cubicolo doppio\" del piano inferiore della catacomba.\nDescrizione.\nDal punto di vista architettonico ed iconografico, il livello pi\u00f9 interessante \u00e8 decisamente il terzo, quello pi\u00f9 in profondit\u00e0. Qui si trova una pittura, risalente al VI secolo, raffigurante una \"Madonna col bambino\" con un'iscrizione: l'opera fu gravemente danneggiata da un operaio della ditta costruttrice della palazzina del sopraterra, che, penetrato nella galleria al momento della sua scoperta da parte dello Josi, scalpell\u00f2 via la pittura.\nIn questo livello si trova il \u201ccubicolo doppio\u201d, realizzato per ospitare le reliquie di san Panfilo. Il primo ambiente, con copertura a crociera, ospita alcuni loculi sui lati e alcune \"forme\" (tombe terragne). Nella parete di fondo c'\u00e8 l'apertura che immette al secondo ambiente, che ha una copertura con volta a botte. Nella parte di fondo vi \u00e8 un arcosolio che ospita una tomba \"a mensa\": ossia il corpo del defunto non era semplicemente depositato nel loculo, ma questo era scavato nel muro come un sarcofago, chiuso da una lastra di marmo. Ai due lati della tomba vi sono due cattedre (o seggiole) scavate nella parete. Addossato all'arcosolio, nel V-VI secolo fu aggiunto un altare, foderato con lastre di marmo. Al centro dell'altare una \"finestrella\" permetteva di vedere le reliquie del martire. Nelle altre pareti del cubicolo sono stati trovati molti graffiti altomedievali, tra cui si segnalano quelle di diversi presbiteri: \"Leo romanus\", \"Maiulus peccator\", \"Madalger\". Ma il graffito pi\u00f9 importante \u00e8 quello che nomina il martire del cubicolo con la dicitura \"\u201cscs Panfilu\u201d\".\nIl livello intermedio \u00e8 caratterizzato da molte sepolture di bambini: in base a un'indagine statistica, lo Josi ha stabilito che in questo livello vi sono 83 tombe di bambini o ragazzi, e solo 36 di adulti. Anche le suppellettili, ancora ben conservate al loro posto, riflettono questa caratteristica: vi si trovano campanellini, oggetti in avorio, statuette e bamboline.\nIl livello superiore, povero in reperti archeologici, \u00e8 datato da due iscrizioni trovate sul posto e risalenti agli anni 348 e 361.\nLa catacomba infine \u00e8 importante per le iscrizioni ivi trovate, che sono tra le \"pi\u00f9 interessanti del patrimonio epigrafico della Roma sotterranea\", secondo l'archeologo Giuseppe Biamonte."}
{"id": "2367399", "revid": "287204", "url": "https://it.wikipedia.org/wiki?curid=2367399", "title": "John Russell", "text": ""}
{"id": "2367405", "revid": "121836", "url": "https://it.wikipedia.org/wiki?curid=2367405", "title": "William Lamb", "text": ""}
{"id": "2367407", "revid": "320578", "url": "https://it.wikipedia.org/wiki?curid=2367407", "title": "Henry Addington", "text": ""}
{"id": "2367408", "revid": "95049", "url": "https://it.wikipedia.org/wiki?curid=2367408", "title": "Catacomba di Trasone", "text": "La catacomba di Trasone \u00e8 una catacomba di Roma, posta sulla via Salaria, all'incrocio con via Yser, nel quartiere Parioli.\nToponimo.\nIl nome della catacomba, come per la maggior parte delle catacombe romane, deriva dal nome del proprietario o del fondatore del complesso cimiteriale ipogeo: Trasone era un ricco cittadino romano, vissuto al tempo dell'imperatore Diocleziano (284-305), convertitosi al cristianesimo, nominato nella \"passio\" di santa Susanna. Nelle fonti antiche, la catacomba \u00e8 chiamata anche \"Coemeterium Thrasonis ad s. Saturninum\", in memoria del principale martire ivi sepolto, i resti della cui basilica nel sopraterra erano ancora visibili alla fine del Cinquecento.\nTopografia.\nLa catacomba, come detto, \u00e8 posta sul lato sinistro dell'antica via \"Salaria nova\", oggi all'incrocio con via Yser: vi si accede passando attraverso un tombino. Essa ha avuto origine da una cava di arenaria trasformata in luogo di sepoltura: da questa cava si sono poi sviluppate gallerie disposte su cinque piani; \u00e8 una delle pi\u00f9 profonde catacombe di Roma. Essa si estende quasi completamente sotto l'attuale Villa Grazioli ed il suo parco, mentre un lucernario \u00e8 visibile nel cortile della Palazzina Reale di Villa Ada.\nStoria.\nLe catacombe hanno origine nel III secolo. Nel sopraterra venne costruita una basilica dedicata a San Saturnino, la cui esistenza \u00e8 attestata dal \"Liber Pontificalis\" nella biografia di papa Felice IV (526-530), in cui si afferma che il pontefice la rifece dalle fondamenta; altri restauri furono eseguiti sotto Adriano I (772-795) e Gregorio IV (827-844). Gli antichi itinerari dei pellegrini, in particolare la \"Notitia ecclesiarum urbis Romae\" (chiamato \"itinerario di Salisburgo\" perch\u00e9 scoperto in un codice di Salisburgo, oggi conservato alla biblioteca nazionale di Vienna), parlano anche dell'esistenza di una basilica ipogea, dedicata ai martiri Crisante e Daria.\nIn epoca moderna, il primo a scoprire e a penetrare nella catacomba di Trasone fu Antonio Bosio alla fine del XVI secolo: nei resti della basilica di San Saturnino (chiamata ai suoi tempi \"di santa Citronina\") scopr\u00ec il passaggio, oggi scomparso, che immetteva nelle gallerie sotterranee. Le stesse scoperte furono fatte nel 1629 dal Torrigio. Come la maggior parte delle catacombe romane, nel corso del XVII-XVIII secolo la nostra catacomba fu devastata dai cosiddetti \"corpisantari\", cercatori di reliquie che penetravano nei cimiteri ipogei per asportare tutto ci\u00f2 che potevano. Nel secolo scorso, scavi e studi sulla catacomba furono intrapresi a partire dal 1966.\nI martiri di Trasone.\nIl santo pi\u00f9 famoso sepolto nella catacomba di Trasone, e che dette pure il nome ad essa, \u00e8 san Saturnino: la \"Depositio martyrum\", alla data del 29 novembre, ricorda la sepoltura del martire nel cimitero sulla via Salaria: \"III kal. dec. Saturnini in Trasonis\". Saturnino era originario di Cartagine, esiliato a Roma durante la persecuzione dell'imperatore Decio (249-251) e morto durante la persecuzione ordinata da Valeriano nel 257-258.\nIl \"De locis sanctis martyrum quae sunt foris civitatis Romae\" (altro itinerario per pellegrini della fine del VII secolo) riporta la notizia secondo la quale nel cimitero di Trasone erano sepolti 72 martiri. Infine il \"Martyrologium Hieronymianum\" indica al 12 agosto la sepoltura in Trasone dei santi Crisante e Daria. Di tutti questi santi non \u00e8 stata ancora trovata traccia archeologica nella catacomba.\nDescrizione.\nDall'attuale accesso si scende al primo livello della catacomba; il secondo livello corrisponde all'antica cava di arenaria, da cui si scende ai livelli inferiori. Di particolare importanza sono due affreschi, che permettono la datazione delle origini del complesso funerario: uno raffigura l'episodio biblico di Mos\u00e8 che percuote la roccia per farne scaturire acqua; l'altro raffigura due scene tratte dal libro di Giona: questi affreschi, posti al quarto livello, sono databili alla fine del III secolo o all'inizio del IV secolo. Inoltre al secondo livello, tra le tante epigrafi trovate, ve n'\u00e8 una, dedicata a Severa, databile al 269 d.C."}
{"id": "2367418", "revid": "767487", "url": "https://it.wikipedia.org/wiki?curid=2367418", "title": "Yuksek", "text": "Biografia.\nConsiderato il naturale erede del french-touch, Yuksek partecipa da qualche tempo anche al party itinerante Bugged Out!, in veste di ospite speciale. Ha recentemente pubblicato il suo primo album, Away from the Sea, uscito in digital download il 2 febbraio 2009."}
{"id": "2367419", "revid": "287204", "url": "https://it.wikipedia.org/wiki?curid=2367419", "title": "Paradox (gruppo musicale)", "text": ""}
{"id": "2367423", "revid": "729019", "url": "https://it.wikipedia.org/wiki?curid=2367423", "title": "Cretinismo", "text": "Il cretinismo o sindrome da deficit congenito di iodio \u00e8 una patologia in cui vi \u00e8 deficienza mentale e fisica permanente ed \u00e8 causata solitamente da ipotiroidismo, cio\u00e8 dalla carenza di ormoni provocata da un malfunzionamento congenito della ghiandola tiroidea o dell'ipofisi (\"cretinismo congenito\") la quale pu\u00f2 essere addirittura assente nel feto o nei primi mesi dalla nascita, oppure essere presente in forma rudimentale e incapace di produrre Tiroxina, Triiodotironina o somatotropina.\nPu\u00f2 manifestarsi anche in epoca successiva alla nascita, sempre per grave mancanza di iodio nella dieta alimentare abituale (\"cretinismo endemico\") o se la tiroide \u00e8 malata o \u00e8 stata rimossa chirurgicamente. Per la carenza di ormoni nello stato embrionale avviene una crescita irregolare delle fibre nervose che si collegano in modo irregolare all'interno del cervello causando danni irreversibili quali sordomutismo, nanismo, irregolare crescita delle ossa e delle articolazioni. Solo in rari casi il cretinismo si sviluppa per ereditariet\u00e0 genetica e, in questo caso, si parla di cretinismo familiare. \nEtimologia.\nIl termine \"cretino\", oggi usato come insulto, deriverebbe dall'arpitano \"cr\u00e9tin\", cio\u00e8 \"cristiano\". Anticamente, in tutta la Francia provenzale e nelle valli occitane della Provincia di Cuneo, i \"chreti\u00e9ns\" erano identificati come quelli che, sia per ipotiroidismo congenito, sia per una carenza di iodio, scarso nelle acque potabili di quelle zone, erano spesso colpiti da questa malattia, che si manifestava con lo struma, cio\u00e8 un rigonfiamento del collo altrimenti detto gozzo, accompagnato da un presunto o manifesto ritardo fisico e mentale, che li rendeva dei bonaccioni, sempliciotti, ingenui e bassi di statura. Ancor oggi, i liguri occidentali e i cuneesi sono spesso bonariamente identificati come quelli col gozzo. I \"chreti\u00e9ns\" inoltre erano identificati come dei poveri, malnutriti, umili e disagiati, proprio come i \"cristiani\" visti nella nota accezione popolare detta del \"povero Cristo\".\nSuccessivamente \"cretino\" assunse un significato pi\u00f9 dispregiativo.\nIl matematico Piergiorgio Odifreddi afferm\u00f2, nell'opera \"Perch\u00e9 non possiamo essere cristiani (e meno che mai cattolici)\", titolo ispirato, come affermato dallo stesso autore, ad altri testi con titoli similari (\"Perch\u00e9 non possiamo non dirci \"cristiani\"\" di Benedetto Croce e \"Perch\u00e9 non sono cristiano\" di Bertrand Russell), che il termine \"cretino\" era equivalente a quello di cristiano, inteso come \"povero\", condividendo quindi la teoria etimologica, ma sottolineando altres\u00ec che il termine non debba essere inteso come denigratorio poich\u00e9 Cristo stesso, nel Discorso della Montagna, al primo posto nell'elenco delle beatitudini inseriva i \"poveri in spirito\", ai quali \u00e8 riservato il Regno dei Cieli.\nStoria.\nLa prima descrizione del cretinismo risale (1220) a Jacques de Vitry (1170 \u2013 Roma, 1240), teologo, storico e vescovo cattolico francese, che ebbe modo di osservarlo particolarmente diffuso nella popolazione montana delle Alpi francesi che presentava la formazione di gozzi dovuti all'ingrossamento della ghiandola tiroidea per la mancanza di iodio spesso assente nelle zone montuose dove non arriva l'aria marina che invece ne \u00e8 ricca.\nIl cretinismo era in effetti diffuso da tempi molto antichi quando l'alimentazione poco variata e insufficiente priva di selenio e di iodio causava la diffusione endemica della malattia di cui si trova rappresentazione nell'arte pittorica medioevale specie nelle scene della Via Crucis dove uomini con il gozzo, dall'aspetto di deboli mentali, raffigurano i malvagi torturatori di Cristo.\nLa diffusione della malattia doveva essere tale da non causare particolare ribrezzo negli osservatori se lo stesso autore della \"Resurrezione di Cristo\", Piero della Francesca ritrae se stesso in modo da evidenziare un gozzo.\nNon sempre la caratteristica del gozzo nell'arte rappresentava una considerazione negativa del personaggio che ne era affetto; tipico il caso della maschera bergamasca con tre gozzi del Gioppino che simboleggia valori contadini rozzi, ma positivi.\nLa prima definizione medica del cretinismo si ha nel 1700 e da allora si inizi\u00f2 una sperimentazione per la terapia della malattia. Il medico Johann Jacob Guggenb\u00fchl (Obermeilen, 13 agosto 1816 - Montreux, 2 febbraio 1863), fond\u00f2 nel 1841 una clinica presso Interlaken per la cura dei bambini affetti da cretinismo o da altre disabilit\u00e0 fisiche e mentali. Guggenb\u00fchl attribuiva il cretinismo infantile alla pessime condizioni ambientali e igieniche delle abitazioni e all'abbandono dei neonati per gran parte della giornata da parte dei genitori impegnati nel lavoro. Nella sua clinica ai bambini oltre ad una terapia climatica e dietetica veniva impartito un insegnamento scolastico e un addestramento per l'avviamento al lavoro.\nLa terapia non ebbe risultati soddisfacenti, ma il tentativo di Guggenb\u00fchl \u00e8 apprezzabile in quanto costituisce il primo esperimento di cura dei disabili in una clinica neuropsichiatrica.\nProgressi significativi sulla patologia del gozzo furono compiuti dal medico svizzero e docente presso l'Universit\u00e0 di Berna Emil Theodor Kocher (Berna, 25 agosto 1841\u00a0\u2013 Berna, 27 luglio 1917). Kocher aveva messo a punto un trattamento chirurgico per la rimozione della ghiandola tiroidea in malati affetti da gozzo che sopravvivevano all'operazione, ma che successivamente si ammalavano di cretinismo. Fu il primo a studiare la fisiologia della ghiandola tiroidea, dimostrando la connessione del cretinismo con questa ghiandola e a capire l'importanza dello iodio nella funzionalit\u00e0 della stessa. Per il trattamento chirurgico del gozzo e per queste ricerche venne insignito del Nobel nel 1909.\nLa malattia che prima era particolarmente diffusa nelle regioni alpine svizzere fu debellata a partire dal 1922 quando si rese obbligatoria in Svizzera la somministrazione di sale iodato.\nOrmai il cretinismo dei neonati \u00e8 quasi scomparso nei paesi industrializzati mentre permane in quelli sottosviluppati del Terzo mondo.\nSintomi.\nNel neonato i sintomi caratteristici sono difficolt\u00e0 ad alimentarsi, ittero, ernia ombelicale, malformazioni dello scheletro. Nel tempo si presenta un addome sporgente e la pelle assume un aspetto ceroso. I bambini presentano lineamenti del viso caratterizzati da un naso allargato ed appiattito, capelli radi, cute secca e ritardi nella dentizione, oltre che ad una bassa statura.\nNell'adulto la malattia causa cambiamenti (mixedematosi) nei tessuti, aumento di peso, ritardo mentale. I malati spesso non sopportano il freddo e tendono a coprirsi eccessivamente.\nI sintomi pi\u00f9 comuni sono la stanchezza, depressione, pelle secca, unghie fragili, perdita di capelli, riduzione della memoria, stitichezza, irregolarit\u00e0 mestruali, dolori muscolari.\nProfilassi.\nCome misura preventiva l'Organizzazione mondiale della sanit\u00e0 (OMS) e la FAO (Food and Agriculture Organization of the United Nations) nel 1992 hanno messo in atto una campagna di educazione alla salute avvertendo i cittadini dei rischi da carenza iodica.\nIl Ministero della Salute italiano ha iniziato dal 1997 una campagna per la diffusione dell'uso del sale arricchito con iodio e ha promulgato la legge n. 55 del 21 marzo 2005 indicante le: \"Disposizioni finalizzate alla prevenzione del gozzo endemico e di altre patologie da carenza iodica\".\nLa quantit\u00e0 di iodio che pure \u00e8 presente negli alimenti come la carne, il pesce, le uova pu\u00f2 essere insufficiente rispetto a quella raccomandata dai LARN (\"Livelli di Assunzione giornalieri Raccomandati di energia e Nutrienti per la popolazione italiana\", elaborati dalla SINU \"Societ\u00e0 Italiana di Nutrizione Umana\") che \u00e8 di 150\u00a0\u00b5g al giorno. Durante l'allattamento l'assunzione quotidiana dovrebbe aumentare di 50\u00a0\u00b5g in pi\u00f9 dei livelli normali per gli adulti, per compensare la quota di iodio secreta nel latte.\nCos\u00ec anche in gravidanza si raccomanda un surplus di 25 \u00b5 g/die, per le necessit\u00e0 di sviluppo del feto.\nVale sempre l'avvertenza che un uso eccessivo del sale, sia iodato o no, \u00e8 sconsigliato negli individui affetti da ipertensione arteriosa.\nDiagnosi.\nPer evitare il cretinismo congenito vi sono prove in grado di rilevarlo tempestivamente nei neonati.\nAi neonati viene eseguito un test sul sangue prelevato dal cordone ombelicale, per evidenziare il dosaggio degli ormoni T4 (tiroxina) e TSH (ormone tireostimolante) e la presenza anticorpi antitiroidei.\nTerapia.\nPer impedire che l'alterato metabolismo causato dall'insufficienza ormonale causi danni allo sviluppo corporeo, si inizia, gi\u00e0 durante la prima settimana di vita, una terapia a base di tiroxina o di estratto di tiroide.\nLa terapia tempestiva \u00e8 un elemento molto importante che pu\u00f2 determinare la scomparsa dei sintomi e un normale sviluppo del bambino.\nLa cura deve essere eseguita anche nelle donne affette da gozzo in gravidanza.\nPrognosi.\nSe tempestivamente trattati con ormoni tiroidei e con l'aggiunta di iodio alla dieta, si hanno rilevanti progressi nella cura del cretinismo. Il paziente vivr\u00e0 normalmente, ma dovr\u00e0 assumere i farmaci necessari senza interruzioni per tutta la vita e sottoporsi a controlli periodici. Le complicanze con un trattamento adeguato saranno minime: ad esempio vi potr\u00e0 essere un fisico poco sviluppato, ma non si presenter\u00e0 il ritardo mentale."}
{"id": "2367426", "revid": "114409723", "url": "https://it.wikipedia.org/wiki?curid=2367426", "title": "Marcellin Desboutin", "text": "Nel 1845 entra nell'atelier dello scultore Louis-Jules Etex all\"'\u00c9cole des beaux-arts de Paris\", successivamente frequenta per due anni il corso di pittura di Thomas Couture. Viaggia in Gran Bretagna, Belgio, Paesi Bassi e Italia. Nel 1857 acquista una grande propri\u00e9t\u00e0 presso Firenze la Villa dell'Ombrellino, conducendo una vita fastosa assieme a Edgar Degas.\nNel 1873 all'et\u00e0 di cinquanta anni, rovinato da speculazioni finanziarie rientra a Parigi dove ritrova Degas e frequenta \u00c9douard Manet al caf\u00e9 Guerbois e al caf\u00e9 de la Nouvelle Ath\u00e8nes. Assieme a Manet, incontra spesso anche Zola. Per guadagnarsi da vivere, studia l'incisione e comincia a esporre ai salons. Partecipa alla seconda esposizione impressionista con sei tavole. Esegue numerosi ritratti degli amici, Edgar Degas, Auguste Renoir, Berthe Morisot, Pierre Puvis de Chavannes, Eug\u00e8ne Labiche, Nina de Villard, Erik Satie, Jos\u00e9phin P\u00e9ladan, Edmond et Jules de Goncourt.\nNel 1880 la nostalgia del sole lo spinge a vivere a Nizza dove resta sino al 1888. Dopo la scoperta di cinque composizioni di Fragonard Marcellin Desboutin realizza cinque meravigliose incisioni: la \"Sorpresa\", \"l'Incontro\", la \"Confidenza\", l\u2019\"Amante coronata\" e l\u2019\"Abbandata\".\nTornato a Parigi partecipa alla fondazione della seconda \"Soci\u00e9t\u00e9 nationale des beaux-arts\" e festeggia la sua nomina all'ordine della L\u00e9gion d'honneur, l'8 giugno 1895 con 200 invitati presieduto da Puvis de Chavannes, in un ristorante di Montmartre dice: \u00abSignori, beviamo a Manet per la pittura, a Chabrier per la musica, a Villiers e a Duranty per la letteratura!\u00bb. Ritorna a Nizza nel 1896 lavorando sino alla morte avvenuta nel 1902.\nCome scrittore oltre a Maurice de Saxe \u00e8 l'autore di una traduzione del \"Don Giovanni\" di Byron e di un dramma realizzato alla fine degli anni 1880, \"Madame Roland\". Pos\u00f2 per Manet, Renoir e Degas, oltre ad apparire nel celebre quadro L'assenzio di Degas del 1876."}
{"id": "2367434", "revid": "228587", "url": "https://it.wikipedia.org/wiki?curid=2367434", "title": "She's Leaving Home", "text": "She's Leaving Home \u00e8 una canzone, scritta da Paul McCartney e John Lennon, pubblicata nel 1967 sull'album dei Beatles \"Sgt. Pepper's Lonely Hearts Club Band\". McCartney scrisse e cant\u00f2 il brano, mentre Lennon scrisse i cori. Questa \u00e8 una delle rare canzoni in cui i Beatles non suonano nessuno strumento. Le altre sono \"Eleanor Rigby\", \"Good Night\" e \"The Inner Light\".\nIl brano.\nOrigine e storia.\nPaul McCartney:\nL'articolo di giornale che McCartney menziona, fu preso dalla prima pagina del \"Daily Mirror\", riguardo ad una ragazza di nome Melanie Coe, 17 anni. Nella vita reale, Melanie non incontr\u00f2 \"un uomo della motorizzazione\", ma un croupier, e scapp\u00f2 di casa nel pomeriggio mentre i suoi genitori erano al lavoro. Fu ritrovata dieci giorni dopo perch\u00e9 si era fatta sfuggire dove lavorasse il suo ragazzo.\nRegistrazione.\nIl giorno prima di quello deciso da McCartney per lavorare sull'arrangiamento degli archi per il brano, venne a conoscenza che George Martin non era disponibile per quella seduta. Cos\u00ec contatt\u00f2 Mike Leander, per rimpiazzare Martin. Fu la prima volta che una canzone dei Beatles non venne arrangiata e prodotta da George Martin. Martin rimase ferito dal comportamento di McCartney, ma produsse ugualmente il brano e la sezione d'archi. L'arpa fu suonata da Sheila Bromberg, prima musicista donna ad apparire su un disco del gruppo."}
{"id": "2367439", "revid": "1442080", "url": "https://it.wikipedia.org/wiki?curid=2367439", "title": "Pueblo (tabacco)", "text": "Il Pueblo \u00e8 una miscela di tabacchi Virginia. Viene prodotto dalla P\u00f6schl Tabak, che ha ottenuto la certificazione International Food Standard (IFS).\nCaratteristiche.\nIl tabacco Pueblo \u00e8 un trinciato per sigarette naturale al 100%, che non utilizza conservanti o sostanze umidificanti.\nTipologie.\n\u00c8 venduto in confezioni da 20 pz nelle variet\u00e0:\nIl trinciato nelle confezioni:"}
{"id": "2367440", "revid": "7336", "url": "https://it.wikipedia.org/wiki?curid=2367440", "title": "Pennywhistle", "text": ""}
{"id": "2367441", "revid": "15756", "url": "https://it.wikipedia.org/wiki?curid=2367441", "title": "Micro buco nero", "text": "I micro buchi neri, chiamati anche buchi neri microscopici o buchi neri meccano-quantistici, sono ipotetici buchi neri per i quali gli effetti della meccanica quantistica giocano un ruolo importante.\nConcetti generali.\nUn buco nero pu\u00f2 avere ogni massa uguale o superiore alla massa di Planck. Nel 1974 Stephen Hawking propose che, essendo dovuti ad effetti quantistici, tali buchi neri potessero evaporare tramite un processo che oggi viene chiamato radiazione di Hawking nel quale vengono emesse particelle elementari (fotoni, elettroni, quark, gluoni, ecc.). I suoi calcoli mostrano che quanto pi\u00f9 piccola \u00e8 la dimensione del buco nero, tanto pi\u00f9 veloce diventa il tasso di evaporazione, con una conseguente istantanea emissione di particelle quando il micro buco nero improvvisamente esplode. \u00c8 possibile che tali buchi neri primordiali quantistici si siano formati nell'ambiente ad alta densit\u00e0 dell'universo appena formato (big bang), o eventualmente attraverso successive transizioni di fase.\nI primordiali buchi neri di massa iniziale attorno ai 1015 grammi dovrebbero aver ormai completato la loro evaporazione; i pi\u00f9 leggeri buchi neri primordiali dovrebbero gi\u00e0 essere evaporati. In circostanze ottimistiche, il telescopio spaziale Fermi Gamma-ray, lanciato nel giugno del 2008, potrebbe rilevare l'evidenza sperimentale dell'evaporazione di buchi neri vicini osservando i lampi gamma. \u00c8 improbabile che una collisione fra un microscopico buco nero e un oggetto come una stella o un pianeta possa essere rilevata. Ci\u00f2 \u00e8 dovuto al fatto che il piccolo raggio e l'alta densit\u00e0 del buco nero gli permetterebbero di passare indisturbato attraverso ogni oggetto costituito di normali atomi, riuscendo a interagire solo con pochissimi di questi. Tuttavia \u00e8 stato ipotizzato che un piccolo buco nero di massa sufficiente che passasse attraverso la Terra, dovrebbe produrre un'onda sismica acusticamente rilevabile.\nNella classica gravit\u00e0 a tre-dimensioni, le tecnologie disponibili non raggiungono la massa di Planck minima richiesta per produrre un buco nero. Tuttavia, alcune simulazioni che includono dimensioni extra di spazio in alcune configurazioni speciali come le dimensioni extra-larghe, in alcuni casi speciali del modello di Randall-Sundrum e nelle configurazioni della teoria delle stringhe come le soluzioni GKP, la massa di Planck pu\u00f2 essere cos\u00ec bassa da essere misurabile nella scala TeV. In queste circostanze, si ipotizz\u00f2 nel 2001 che la produzione di micro buchi neri potrebbe essere un effetto ottenibile tramite il Large Hadron Collider (LHC) o i futuri collisionatori a pi\u00f9 alta energia.\nI calcoli di Hawking e basati sulla meccanica quantistica prevedono che questi buchi neri decadano quasi istantaneamente in un getto di particelle che fungerebbe da rivelatore di queste strutture.\nDimensioni minime di un buco nero.\nUn buco nero pu\u00f2 avere teoricamente qualunque massa uguale o superiore alla massa di Planck. Per formare un buco nero si deve concentrare massa o energia sufficiente a far s\u00ec che la velocit\u00e0 di fuga dalla regione nella quale essa \u00e8 concentrata ecceda la velocit\u00e0 della luce. Questa condizione d\u00e0 il raggio di Schwarzschild, formula_1 (dove \"G\" \u00e8 la costante gravitazionale di Newton e \"c\" \u00e8 la velocit\u00e0 della luce), di un buco nero di massa \"M\". D'altra parte, la lunghezza d'onda di Compton, formula_2, dove \"h\" \u00e8 la costante di Planck, rappresenta un limite sulla dimensione minima della regione in cui pu\u00f2 essere localizzata una massa \"M\" a riposo. Per una M sufficientemente piccola, la lunghezza d'onda di Compton eccede il raggio di Schwarzschild, e non pu\u00f2 esistere nessun buco nero. La pi\u00f9 piccola massa per un buco nero \u00e8 perci\u00f2 approssimativamente la massa di Planck, la quale \u00e8 circa 2 \u00d7 10\u22128 kg o 1.2 \u00d7 1019 GeV/c\u00b2.\nOgni buco nero primordiale di massa sufficientemente bassa evaporer\u00e0 avvicinandosi alla massa di Planck entro l'arco di vita dell'universo. In questo processo, questi piccoli buchi neri irradiano materia. Una rappresentazione di questo \u00e8 data da una coppia di particelle virtuali che emergono dal vuoto in prossimit\u00e0 dell'orizzonte degli eventi; una delle due particelle viene catturata, mentre l'altra sfugge in vicinanza del buco nero. Il risultato netto \u00e8 che il buco nero perde massa (a causa della conservazione dell'energia).\nSecondo le formule della termodinamica dei buchi neri, pi\u00f9 il buco nero perde massa, pi\u00f9 diventa caldo, e pi\u00f9 velocemente evapora, fino ad avvicinarsi alla massa di Planck. A questo stadio un buco nero avrebbe una temperatura di Hawking di TP / 8\u03c0 (5.6\u00d71032 K), la quale implica che una particella di Hawking emessa avrebbe un'energia comparabile alla massa del buco nero stesso. A questo punto la descrizione termodinamica perde significato. Un tale mini buco nero avrebbe anche un'entropia di solo 4\u03c0 nat, approssimativamente il minimo valore possibile.\nA questo punto dunque, l'oggetto non viene descritto pi\u00f9 lungo come un buco nero classico, e i calcoli di Hawking ugualmente crollano. Congetture per il destino finale del buco nero includono la totale evaporazione e produzione di un residuo di buco nero delle dimensioni della massa di Planck. Se le intuizioni riguardo ai buchi neri quantistici sono corrette, vicino alla massa di Planck ci si aspetta che il numero di stati quantici possibili per il buco nero divengano cos\u00ec pochi e cos\u00ec quantizzati che le sue interazioni si saranno probabilmente estinte.\n\u00c8 possibile che tali buchi neri di massa planckiana non siano pi\u00f9 capaci di assorbire energia gravitazionalmente, come un classico buco nero, a causa degli intervalli (\"gaps\") quantizzati tra i loro livelli di energia permessa, n\u00e9 ad emettere particelle di Hawking per la stessa ragione possono essere oggetti stabili. Essi sarebbero in effetti delle cosiddette WIMP (dall'inglese \"weakly interacting massive particles\", particelle massive debolmente interagenti); questo potrebbe spiegare la materia oscura \nCreazione dei micro buchi neri.\nLa produzione di un buco nero richiede concentrazione di massa o energia dentro il corrispondente raggio di Schwarzschild. Nella nota gravit\u00e0 tridimensionale, il minimo di tale energia \u00e8 1019 GeV, che dovrebbe condensarsi in una regione approssimativamente di 10\u221233 cm, molto oltre i limiti di ogni attuale tecnologia; il Large Hadron Collider (LHC) \u00e8 stato progettato per un'energia di 14 TeV. Questo va ugualmente oltre il campo delle collisioni conosciute dei raggi cosmici con l'atmosfera della Terra, che raggiunge energie del centro di massa in un campo di centinaia di TeV.\nSi stima che per far collidere due particelle dentro la distanza di una lunghezza di Planck con forze del campo magnetico correntemente fattibili richiederebbe un acceleratore ad anello di circa 1000 anni luce di diametro per tenere le particelle sulla \"rotta\".\nAlcune estensioni della fisica attuale presuppongono l'esistenza di extra dimensioni dello spazio. Nello spaziotempo di dimensione pi\u00f9 elevata, la forza di gravit\u00e0 aumenta molto rapidamente con il decrescere della distanza rispetto allo spazio tridimensionale. Con certe configurazioni speciali delle dimensioni extra, questo effetto pu\u00f2 abbassare la scala di Planck a quella di energia necessaria per creare un micro buco nero.\nMicro buchi neri stabili.\nAnche se la radiazione di Hawking viene talvolta messa in dubbio, Leonard Susskind riassume il punto di vista di un esperto nel suo recente libro: \"Ogni tanto compare un nuovo articolo di fisica che sostiene che i buchi neri non evaporino. Tali saggi scompaiono rapidamente dentro l'inesauribile cumulo di spazzatura delle idee marginali\".\nAltre controversie riguardo alla sicurezza, oltre a quelle basate sulla radiazione di Hawking, furono esternate in un saggio (vedi anche), nel quale venivano mostrate simulazioni ipotetiche con buchi neri stabili che potrebbero danneggiare la Terra; secondo questi scenari, tali buchi neri potrebbero essere prodotti dai raggi cosmici e di conseguenza dovrebbero aver gi\u00e0 distrutto corpi celesti quali la Terra, il Sole, le stelle di neutroni o le nane bianche."}
{"id": "2367442", "revid": "7336", "url": "https://it.wikipedia.org/wiki?curid=2367442", "title": "Feadog", "text": ""}
{"id": "2367444", "revid": "352448", "url": "https://it.wikipedia.org/wiki?curid=2367444", "title": "Buco nero meccanico quantistico", "text": ""}
{"id": "2367445", "revid": "352448", "url": "https://it.wikipedia.org/wiki?curid=2367445", "title": "Mini buco nero", "text": ""}
{"id": "2367446", "revid": "1543377", "url": "https://it.wikipedia.org/wiki?curid=2367446", "title": "Municipalit\u00e0 locale di Breede Valley", "text": "Breede Valley \u00e8 una municipalit\u00e0 locale (in inglese Breede Valley Local Municipality) appartenente alla municipalit\u00e0 distrettuale di Cape Winelands della provincia del Capo Occidentale in Sudafrica. \nIn base al censimento del 2001 la sua popolazione \u00e8 di 146.029 abitanti.\nLa sede amministrativa e legislativa \u00e8 la citt\u00e0 di Worcester e il suo territorio si estende su una superficie di ed \u00e8 suddiviso in 20 circoscrizioni elettorali (\"wards\"). Il suo codice di distretto \u00e8 WC025.\nGeografia fisica.\nConfini.\nLa municipalit\u00e0 locale di Breede Valley confina a nord e a est con il District Management Areas WCDMA02, a est con quella di Breede River/Winelands, a sud con quella di Theewaterskloof (Overberg) e a ovest con quelle di Stellenbosch, Drakenstein e Witzenberg."}
{"id": "2367449", "revid": "320578", "url": "https://it.wikipedia.org/wiki?curid=2367449", "title": "Mini buchi neri", "text": ""}
{"id": "2367450", "revid": "352448", "url": "https://it.wikipedia.org/wiki?curid=2367450", "title": "Buco nero microscopico", "text": ""}
{"id": "2367451", "revid": "125406061", "url": "https://it.wikipedia.org/wiki?curid=2367451", "title": "Fortune Global 500", "text": "La classifica Fortune Global 500 \u00e8 una lista dei primi 500 gruppi economici mondiali, stilata in base al fatturato. La lista \u00e8 compilata e pubblicata ogni anno dalla rivista \"Fortune\".\nFino al 1989 conteneva solo nomi di aziende non americane, sotto il titolo \"International 500\", mentre Fortune 500 contiene tuttora nomi di aziende USA. Nel 1990 furono aggiunti anche gruppi statunitensi, cos\u00ec da avere una lista delle aziende a livello mondiale, a seconda delle vendite. Nel 2005 oltre il 90 per cento delle maggiori aziende mondiali aveva il proprio quartier generale in Europa (195), negli Stati Uniti (176) e in Giappone (80).\nDal 1995 la lista Fortune comprende anche societ\u00e0 del settore finanziario e, in genere, dei servizi.\nClassifica Fortune Global 2019.\nLa classifica \u00e8 stata pubblicata da Fortune sul proprio sito Internet ed \u00e8 apparsa sul numero del 22 luglio 2019.\nQuella seguente \u00e8 la lista delle 10 compagnie maggiori. \u00c8 una lista basata sulle compagnie il cui anno fiscale \u00e8 terminato prima o il 31 marzo 2019.\nClassifica patrimonio banche.\nQuella seguente \u00e8 la lista delle 10 compagnie classificate per utili. \u00c8 una lista basata sulle banche il cui anno fiscale \u00e8 terminato prima o il 31 marzo 2021.\nClassifica per paese.\nQuesta \u00e8 la top 10 dei paesi con il maggior numero di compagnie nella classifica Fortune Global 500 aggiornata al 2019.\n\u2020 La classifica Global 500 include 11 compagnie sotto la denominazione anglo-olandese. Queste compagnie vengono conteggiate per entrambi i paesi.\nItalia nel 2019.\nNel 2015 sono 9 le aziende comprese in questa lista. Di queste, tre sono bicefale, ossia hanno una doppia sede legale e amministrativa. La citt\u00e0 pi\u00f9 rappresentativa \u00e8 Roma, a capo di 5 aziende (due delle quali bicefale). Segue Milano con 3 aziende (due di queste bicefale), 2 aziende a Torino (una con doppia sede) e poi Trieste e Bologna con 1. Complessivamente l'Italia \u00e8 all'undicesimo posto della lista mondiale."}
{"id": "2367452", "revid": "1718925", "url": "https://it.wikipedia.org/wiki?curid=2367452", "title": "Corona di Scozia", "text": "La corona di Scozia \u00e8 un rifacimento commissionato nel 1540 da Giacomo V di Scozia. Fa parte delle insegne di Scozia, le pi\u00f9 antiche insegne del Regno Unito.\nAspetto.\nLa corona venne realizzata dall'orafo John Mosman di Edimburgo, che la cre\u00f2 sulla base della vecchia corona che Giacomo V decise di sostituire. Il cerchio alla base \u00e8 fatto di oro scozzese, con incastonate 22 gemme e 20 pietre preziose prese dalla corona precedente e perle d'acqua dolce dei fiumi scozzesi. La corona pesa 1.644 grammi.\nI quattro archi dorati della corona sono ornati con oro e foglie di quercia smaltata rossa, apparentemente di fattura francese. Nel punto in cui i quattro archi vengono a contatto poggia un globo crucigero d'oro, smaltato in azzurro ed ornato con stelle placcate. Tutto \u00e8 sormontato da una grande croce decorata in oro ed in smalto nero con un'ametista rettangolare al centro. La parte superiore ed i due bracci laterali della croce sono adornati con perle.\nUso.\nLa corona venne indossata per la prima da Giacomo V per l'incoronazione della sua seconda moglie, Maria di Guisa, avvenuta nell'abbazia di Holyrood, ad Edimburgo, nel 1540. Successivamente \u00e8 stata utilizzata per l'incoronazione di Maria Stuarda nel 1543 e di suo figlio Giacomo VI di Scozia nel 1567.\nA seguito dell'unione delle corone del 1603, quando Giacomo VI eredit\u00f2 anche il trono d'Inghilterra e spost\u00f2 la famiglia reale da Edimburgo a Londra, port\u00f2 le insegne al Parlamento di Scozia per simboleggiare la presenza e l'approvazione reale della sovranit\u00e0 della Scozia.\nLa corona venne utilizzata per l'ultima volta per l'incoronazione di Carlo I di Scozia, avvenuta nel 1633, e di Carlo II di Scozia nel 1651.\nDurante la guerra civile inglese Oliver Cromwell ordin\u00f2 di distruggere tutte le insegne delle monarchie precedenti, riusc\u00ec per\u00f2 a distruggere solo i gioielli della corona inglese perch\u00e9 le insegne scozzesi vennero segretamente seppellite per evitare di essere distrutte e furono recuperate solo nel 1660 quando venne ristabilita la monarchia.\nA seguito dell'Atto di Unione del 1707, che unific\u00f2 il regno di Scozia ed il regno d'Inghilterra per formare il regno di Gran Bretagna, le insegne, non potendo pi\u00f9 svolgere neanche il loro ruolo simbolico al nuovo parlamento, vennero conservate nel Castello di Edimburgo. Rimasero del tutto dimenticate nel castello, chiuse in una cassa, fino al 1818, quando un gruppo di persone, fra i quali Walter Scott, le ritrovarono, e, l'anno successivo, le esposero nella stanza della corona del castello di Edimburgo.\nIl primo a visitare le insegne fu Giorgio IV del Regno Unito nel 1822, che fu il primo monarca a tornare in Scozia dopo il 1651. Il 24 giugno 1953, a seguito della sua incoronazione nell'Abbazia di Westminster, la corona venne portata da Elisabetta II del Regno Unito in una processione dal palazzo di Holyroodhouse alla Cattedrale di San Giles ad Edimburgo, dove le insegne di Scozia sono state presentate alla regina durante il servizio nazionale di ringraziamento.\nPi\u00f9 recentemente, la corona \u00e8 stata usata nelle aperture delle nuove sessioni del Parlamento scozzese, compresa la prima riunione del Parlamento moderno nel 1999, e per l'apertura ufficiale del nuovo edificio del parlamento nel 2004. In tali occasioni la corona \u00e8 stata portata dal duca di Hamilton, il detentore ereditario della corona di Scozia, preceduto dalla regina nella processione conosciuta con il nome di \"Riding of Parlament\"."}
{"id": "2367453", "revid": "1439131", "url": "https://it.wikipedia.org/wiki?curid=2367453", "title": "Honda Civic (1983)", "text": "Quella presentata nel 1983 rappresenta la terza serie della Honda Civic, berlina prodotta dalla Honda, sostituendo la seconda serie e restando in produzione fino al 1987.\nIl contesto.\nAnche la terza generazione della Honda Civic vede aumentare le proprie dimensioni, tant'\u00e8 che il passo aumenta di ben 13 cm rispetto alla generazione precedente. Cambia invece la fisionomia della \"famiglia\" Civic: tra le hatchback scompare la versione 5 porte lasciando spazio alla sola 3 porte, rimane la versione berlina a 4 porte, mentre la station wagon assume una fisionomia tendente al monovolumeggiante e acquista il nome di Civic Shuttle; da questa serie di Civic se ne deriva una versione coup\u00e9 denominata CRX.\nLa meccanica abbandona lo schema a quattro ruote indipendenti in favore di una soluzione semi-indipendente al retrotreno.\nNel 1984 la versione della Civic venduta nel mercato giapponese viene denominata Si. Rispetto alle altre versioni vendute nei mercati esteri, essa si differenzia per un rigonfiamento del cofano e per l'introduzione di un propulsore di tipo DOHC.\nDal 1985 molte motorizzazioni abbandonarono il carburatore passando all'iniezione, furono quindi muniti di catalizzatori. Contemporaneamente la vettura, fino a quel momento disponibile solo con la trazione anteriore, venne resa disponibile anche nella versione a trazione integrale.\nAttivit\u00e0 sportiva.\nLa Civic Si, nel 1987, venne impiegata nel Gruppo A del JTCC. Sponsorizzata dalla Motul e preparata dalla Mugen, la vettura era dotata di un propulsore DOHC 4 cilindri dalla potenza di 214 CV gestito da un cambio manuale a cinque marce."}
{"id": "2367454", "revid": "767487", "url": "https://it.wikipedia.org/wiki?curid=2367454", "title": "Stefano Baldasseroni", "text": "Biografia.\nRomano, allievo di Vincenzo Restuccia, grazie alla sua personalit\u00e0 poliedrica e versatile, ha fatto parte per cinque anni di The Grandmothers, la storica \"band\" formata da ex componenti delle Mothers of Invention di Frank Zappa. In \"tour\" ininterrottamente per il mondo con personaggi come Jimmy Carl Black, Bunk Gardner, Don Preston e Sandro Oliva, ha dato un notevole apporto alla \"band\". La sua attivit\u00e0 ora si svolge in Italia come turnista (lavora con diversi artisti tra i quali Patty Pravo, Max Gazz\u00e8, Moony, Dbboulevard, Giancarlo Giannini, Rodolfo Lagan\u00e0, Claudio Insegno) e insegnante."}
{"id": "2367456", "revid": "1543377", "url": "https://it.wikipedia.org/wiki?curid=2367456", "title": "Lovely Rita", "text": "Lovely Rita \u00e8 una canzone dei Beatles pubblicata nel 1967 sull'album \"Sgt. Pepper's Lonely Hearts Club Band\", scritta e cantata da Paul McCartney, viene accreditata per convenzione al duo compositivo Lennon/McCartney. Il brano tratta di una vigilessa e dell'infatuazione del narratore per lei.\nIl brano.\nOrigine e storia.\nIl termine \"meter-maid\" era poco conosciuto in Gran Bretagna prima dell'uscita della canzone. Era un datato slang americano per indicare le vigilesse, gi\u00e0 all'epoca caduto in disuso. Secondo certe fonti, l'ispirazione per la canzone giunse a McCartney quando una vigilessa, di nome Meta Davis, gli fece una contravvenzione per parcheggio abusivo fuori degli Abbey Road Studios. Invece di arrabbiarsi, Paul accett\u00f2 la multa ed espresse i suoi sentimenti (sarcastici) in musica.\nIn un primo momento, McCartney aveva intenzione di scrivere un brano dove la zelante vigilessa sarebbe stata un personaggio negativo, da odiare; ma successivamente decise, in accordo con le atmosfere positive del movimento hippy Flower Power dell'epoca, che sarebbe stato meglio amarla.\nRegistrazione.\nLe sedute di registrazione per il brano iniziarono il 23 febbraio 1967. Usando un banco a quattro piste audio, la prima esecuzione conteneva la chitarra di Harrison sulla prima pista, la chitarra di Lennon sulla seconda, la batteria di Ringo sulla terza, e il pianoforte di McCartney sulla quarta. Una volta che le piste furono bilanciate, la band aggiunse il cantato, il basso e un coro in tre parti. Un secondo pianoforte, suonato da George Martin e trattato elettronicamente in modo che entrasse ed uscisse dalla canzone, fu aggiunto per il suo assolo caratteristico nel brano. Il 21 marzo, il mixaggio mono fu completato e un mese dopo fu terminato anche quello stereo.\nGli strani rumori che si sentono nella canzone dopo il verso \"\u00aband the bag across her shoulder / made her look a little like a military man\u00bb\" sono John Lennon, Paul McCartney, e George Harrison che suonano dei pettini con della carta arrotolata sopra. Mal Evans era stato mandato nei bagni di Abbey Road a prendere la carta igienica (che aveva stampato sopra \"PROPERTY OF EMI\" (propriet\u00e0 della EMI)). Questa fu usata per essere arrotolata sui pettini in modo che, soffiandoci dentro, si avesse un suono simile a quello di un kazoo.\nSecondo il batterista dei Pink Floyd Nick Mason, i quattro membri originari del gruppo (Syd Barrett, Roger Waters, Rick Wright, e Mason) erano presenti in studio ad assistere mentre i Beatles registravano \"Lovely Rita\".\nFormazione.\nThe Beatles\nAltri musicisti\nCrediti"}
{"id": "2367464", "revid": "1573940", "url": "https://it.wikipedia.org/wiki?curid=2367464", "title": "Corydoras splendens", "text": "Corydoras splendens (), indicato a volte come pescegatto corazzato di smeraldo, \u00e8 un piccolo pesce d'acqua dolce appartenente alla famiglia Callichthyidae.\nDistribuzione e habitat.\nQuesta specie \u00e8 diffusa in Sudamerica, nel bacino del Rio delle Amazzoni. Abita acque lente ricche di vegetazione e si trova a suo agio anche in acque fangose, comprese tra i 22\u00b0 e i 28\u00a0\u00b0C.\nDescrizione.\nFisicamente simile a \"Corydoras aeneus\", si distingue da questo per il profilo frontale molto pi\u00f9 convesso e l'aspetto pi\u00f9 tozzo e soprattutto per le maggiori dimensioni della pinna dorsale, che presenta mediamente 10 raggi spinali in pi\u00f9 (18 circa). Le analogie invece sono molte: stessa sezione triangolare del corpo, che \u00e8 ricoperto ai fianchi da placche corazzate che si intersecano lungo la linea laterale, stessa bocca rivolta verso il basso e dotata di barbigli e anche livrea simile: testa, dorso e fianchi sono grigi e smeraldo con riflessi metallici, il ventre \u00e8 biancastro, le pinne sono grigio-smeraldino. \nRaggiunge una lunghezza massima di 6 cm.\nEtologia.\n\"C. splendens\" \u00e8 un pesce pacifico, che vive in piccoli gruppi.\nRiproduzione.\nLa riproduzione \u00e8 stata osservata principalmente in cattivit\u00e0 ed avviene in questo modo: la femmina depone le uova raccogliendole in una sorta di tasca formata dalle sue pinne ventrali ed anale e qui il maschio le feconda. Successivamente la femmina le incolla singolarmente in una zona precedentemente ripulita (anfratto roccioso, buca sul fondo, legno sommerso). Questa operazione pu\u00f2 essere ripetuta pi\u00f9 volte, per un totale di circa 800-1000 uova fecondate. Una volta schiuse, fuoriesce un avannotto ben diverso dai genitori, per forma e per colorazione.\nAlimentazione.\nSi nutre prevalentemente di piccoli crostacei, anellidi e larve d'insetti.\nAcquariofilia.\nMeno noto di altri \"Corydoras\" \u00e8 tuttavia diffuso e commerciato tra allevatori e negozi specializzati per la sua adattabilit\u00e0 e per la facilit\u00e0 d'allevamento e di riproduzione."}
{"id": "2367465", "revid": "20654", "url": "https://it.wikipedia.org/wiki?curid=2367465", "title": "Honda insight", "text": ""}
{"id": "2367466", "revid": "125650313", "url": "https://it.wikipedia.org/wiki?curid=2367466", "title": "Tullio Rossi (architetto)", "text": "Fu uno dei pi\u00f9 prolifici progettisti di nuove chiese nell'area romana.\nBiografia.\nNacque a Roma nel 1903. Intrapresi gli studi classici con la prospettiva di una carriera diplomatica, si appassion\u00f2 al disegno dal vero e decise di iscriversi alla Scuola di architettura di Roma nel 1921. Fra i suoi compagni di studi furono Pier Niccol\u00f2 Berardi, Luigi Vietti, Adolfo Rustichelli.\nCome disegnatore ottenne vari riconoscimenti accademici ed ebbe modo di lavorare nello studio di Vittorio Morpurgo, suo professore di arredamento, del quale fu anche assistente per un breve periodo. Nel 1928 si laure\u00f2 con un progetto di club nautico a San Michele di Pagana, presso Rapallo, grazie al quale ottenne anche il premio Valadier.\nIscritto all'Albo nel 1929, fu invitato dall'architetto Carlo Broggi a collaborare alla costruzione del Palazzo della Societ\u00e0 delle nazioni a Ginevra ma decise di rifiutare, preferendo la sua attivit\u00e0 di collaborazione con lo studio dei Busiri Vici. Nello stesso anno fu chiamato dall'arcivescovo Marchetti Selvaggiani a coprire l'incarico di architetto ufficiale della Pontificia Opera per la provvista di nuove chiese in Roma. L'organo, istituito da papa Pio XII in seguito al concordato fra Stato e Chiesa, si occupava della costruzione di nuove chiese nelle aree di espansione urbanistica della capitale, con l'obiettivo essenziale di dotare i nuovi quartieri di un edificio di culto capiente e dignitoso ma abbastanza economico. Rossi riusc\u00ec ad interpretare al meglio le finalit\u00e0 dell'Opera, accettando le limitazioni economiche senza sacrificare la riconoscibilit\u00e0 dell'edificio e realizzando 38 chiese fra il 1933 e il 1956. Tra queste la chiesa di Santa Maria della Provvidenza a via di Donna Olimpia, Santa Maria della Misericordia alla Borgata Gordiani, San Michele Arcangelo a Pietralata, Santa Galla alla Garbatella, Santa Emerenziana a viale Eritrea, Sant'Andrea Apostolo a Tomba di Nerone, Santa Maria Regina Pacis a Monteverde vecchio, Santa Maria Goretti al quartiere Trieste e molte altre.\nParallelamente continu\u00f2 la sua attivit\u00e0 di libero professionista partecipando ad alcuni concorsi (Piano regolatore di Padova e di Faenza) e realizzando vari edifici residenziali e interventi di restauro: si ricordano, a Roma, la villa Ricci Bartoloni sull'Appia Antica (1934), la villa Cidonio sulla Cassia, la villa Solaro del Borgo (1935), la villa per l'ambasciatore Leonardo Vitetti (1935), la villa Falconi e villa Scialoia a Forte dei Marmi (LU) le ville per la famiglia Gherardesca in Maremma e varie abitazioni a Cortina d'Ampezzo (BL), tra cui le case ad appartamenti, Casa otto e Casa dieci.\nIl tema dell'abitazione fu sempre considerato centrale da Rossi il quale concepiva la sua progettazione sempre a partire dagli spazi interni, secondo un procedimento che lo ha fatto avvicinare dalla critica all'Architettura organica.\nNel 1945 si trasfer\u00ec a Firenze, dove aveva in corso alcuni progetti e apr\u00ec con Pier Niccol\u00f2 Berardi lo Studio San Giorgio, riferendosi al progetto per il piano urbanistico dell'Isola di San Giorgio a Venezia che lo aveva impegnato per tutto l'anno, senza giungere alla realizzazione. Insieme parteciparono al concorso per la ricostruzione della zona del Ponte Vecchio distrutta dai bombardamenti (1946) e realizzarono, fra le altre, la Club House del circolo La Mandria, presso Torino (1957), il Golf Club Le Betulle a Biella (1958), l'edificio per il Museo della Richard Ginori a Doccia, presso Firenze (1965). Nel 1949 realizz\u00f2 il Cimitero militare americano di Firenze.\nNel 1967, sciolto lo Studio San Giorgio \u2013 principalmente per il desiderio di Berardi di dedicarsi alla pittura \u2013 si trasfer\u00ec in un locale pi\u00f9 grande in piazza Beccaria e chiam\u00f2 a collaborare con lui uno dei due figli architetti, ancora residenti a Roma. A partire dal 1954 realizz\u00f2 alcune ville a San Vincenzo (LI), in cui tent\u00f2 di realizzare una perfetta fusione fra la costruzione e la natura del luogo, soprattutto attraverso la scelta di materiali locali. Tra questi villa Olmaia (1956), villa Solengo (1958) villa Il Suvericcio (1960) villa Sulla Duna (1964). Fra il 1958 e il 1974, per incarico della societ\u00e0 Immobiliare di Roma, si occup\u00f2 del Piano paesaggistico dell'Olgiata romana dove realizz\u00f2 la Club House Golf, con relativo arredamento, alcune ville private e le case a schiera dell'Isola 13 in collaborazione con i figli Patrizio e Alvise Rossi Fioravanti.\nNel 1963 redasse il Piano regolatore di Calamoresca (GR), in collaborazione con l'ingegner Michele Invernizzi, realizzandovi due nuclei abitativi da 80 appartamenti. Nello stesso periodo realizz\u00f2 alcune ville, tra cui quella dell'ingegner Cossio e dell'ingegner Rizzani nei pressi di Udine, e il palazzo della Societ\u00e0 Saint Andr\u00e9 a Montecarlo, progettato nel 1978 con il figlio Alvise, per il quale disegn\u00f2 anche l'arredamento dell'annesso ristorante.\nMor\u00ec a Firenze nel 1995.\nOpere.\nProgetti principali:\nArchivio.\nIl fondo \"Rossi Tullio\" \u00e8 conservato presso l'Archivio di Stato di Firenze."}
{"id": "2367473", "revid": "7336", "url": "https://it.wikipedia.org/wiki?curid=2367473", "title": "Fischietti", "text": ""}
{"id": "2367476", "revid": "1566286", "url": "https://it.wikipedia.org/wiki?curid=2367476", "title": "Barry Morse", "text": "Biografia.\nLavor\u00f2 alla radio e partecip\u00f2 alla serie televisiva \"Il fuggiasco\", dove interpret\u00f2 il tenente Philip Gerard. \u00c8 conosciuto dal pubblico italiano per aver interpretato il personaggio del professor Victor Bergman nella prima stagione (1975) della serie televisiva di fantascienza \"Spazio 1999\", coprodotta dalla Rai. Prese parte anche alla serie televisiva \"Caccia grossa\", dove interpret\u00f2 la parte di Alec Marlowe, e al film \"Al lupo al lupo\" (1992), diretto e interpretato da Carlo Verdone, nel quale interpret\u00f2 la parte di Mario Sagon\u00e0."}
{"id": "2367478", "revid": "287204", "url": "https://it.wikipedia.org/wiki?curid=2367478", "title": "Piccola Madonna Cowper", "text": "La Piccola Madonna Cowper (cos\u00ec chiamata per distinguerla dalla \"Grande Madonna Cowper\") \u00e8 un dipinto a olio su tavola (58x43 cm) di Raffaello Sanzio, databile al 1504-1505 circa e conservato nella National Gallery of Art di Washington.\nStoria.\nL'opera venne acquistata presso una collezione privata a Urbino o a Firenze da lord George Nassau Clavering-Cowper, conte di Cowper, verso il 1780, assieme all'altra Madonna \"Grande\", che oggi si trova nello stesso museo. Dal castello di Panshanger, nell'Hertford venne venduta molti anni dopo, nel 1913, ai mercanti d'arte Duveen, dai quali la acquist\u00f2 Joseph Widener, le cui collezioni furono donate al museo statunitense nel 1942.\nDescrizione e stile.\nL'opera mostra la Madonna seduta a mezza figura col Bambino in grembo che fa per abbracciarla. Iconograficamente viene di solito riferita a una derivazione della \"Madonna del Granduca\", con una vivace interazione tra madre e figlio nei gesti. Il busto di Maria \u00e8 ruotato verso destra, mentre il corpo di Ges\u00f9 compie una torsione in senso opposto, cingendo al collo la madre affettuosamente. Gli sguardi di entrambi sono rivolti allo spettatore e i loro volti sono creati per analogie, a partire dai morbidi capelli biondi di entrambi. Tale misurata vivacit\u00e0 d'azione \u00e8 legata all'esempio di Leonardo da Vinci, a cui rimandano anche i dolci trapassi di colore e il dilatarsi dei piani di luce e ombra.\nLo sfondo presenta un dolce paesaggio collinare, con un laghetto, in cui si specchiano il cielo e alcuni alberelli, e una chiesa sulla destra. Pi\u00f9 in lontananza la foschia rende tutto chiarissimo, in toni azzurrini."}
{"id": "2367479", "revid": "23922537", "url": "https://it.wikipedia.org/wiki?curid=2367479", "title": "Uomo nudo", "text": ""}
{"id": "2367489", "revid": "1272592", "url": "https://it.wikipedia.org/wiki?curid=2367489", "title": "Cantoria di Donatello", "text": "La Cantoria di Donatello \u00e8 un'opera scolpita per la cattedrale di Santa Maria del Fiore di Firenze ed oggi conservata nel Museo dell'Opera del Duomo, davanti all'altra cantoria di Luca della Robbia. Considerata uno dei capolavori del primo rinascimento fiorentino, fu scolpita tra il 1433 e il 1438 ed \u00e8 grande 348x570x98 cm.\nStoria.\nIn vista della consacrazione della cattedrale le maestranze dell'Opera, che sovrintendevano alla costruzione, affrettarono nei primi decenni del XV secolo il completamento della decorazione interna ed esterna, almeno nelle parti pi\u00f9 essenziali.\nPer ospitare i coristi addetti ai canti liturgici e il nuovo organo maggiore, ordinato a Matteo da Prato nel 1432, venne deciso di costruire due cantorie o \"pergami\" nel presbiterio, che stessero simmetricamente in posizione rialzata ai lati dell'altare maggiore, uno sulla porta della sagrestia dei Canonici e uno su quella della sagrestia delle Messe.\nLa prima ad essere menzionata nei documenti \u00e8 quella per il lato della Sagrestia delle Messe (a sinistra), commissionata a Luca nel 1431. Il 14 novembre 1433 venne allogata anche la seconda cantoria della Sagrestia dei Canonici a Donatello, stabilendo un compenso di 40 fiorini a pezzo, se fosse venuta altrettanto bene come quella di Luca della Robbia, ma con la possibilit\u00e0 di arrivare a 50 se \"di pi\u00f9 perfezione possa avere\". Lo scultore era da poco rientrato dal suo secondo viaggio a Roma (1432-1433), dove aveva potuto studiare le rovine imperiali, ma anche le opere paleocristiane (come i sarcofagi a colonne) e i mosaici medievali, cofani eburnei bizantini, esperienze che vennero tutte utilizzate nella creazione della cantoria.\nDonatello us\u00f2 una cappella all'interno del Duomo come laboratorio dove scolpire, come gi\u00e0 aveva fatto con il \"San Giovanni Evangelista\", assistito da maestranze che l'Opera gli aveva messo a disposizione.\nNel 1438 i documenti ricordano il lavoro come quasi completato, mancando solo una delle teste bronzee per i pannelli sotto il mensolone centrale, per la quale Donatello ricevette 300 libbre di bronzo (circa 30 chili). Nel 1446 si fece una stima per il pagamento finale dell'opera e venne valutata 886 fiorini (molto pi\u00f9 dei 382 dati a Luca), che Donatello poteva ritirare presso il banco di Cosimo de' Medici, al netto degli acconti, solo sei mesi dopo aver gettato la fusione delle porte bronzee della sacrestia dei Canonici, commissionate nel 1437 ma di fatto mai eseguite. Probabilmente in seguito Donatello trov\u00f2 comunque il modo di farsi saldare facendo rivedere gli accordi.\nVasari cita due putti in bronzo di Donatello che si trovavano sulla cantoria di Luca della Robbia, che non \u00e8 chiaro se fossero originariamente collocati sulla sua cantoria. Essi sono in genere identificati con i due putti del Museo Jacquemart-Andr\u00e9 di Parigi.\nNel 1688, per le nozze del Gran Principe Ferdinando de' Medici con Violante di Baviera, l'intera cattedrale venne addobbata con grande sfarzo barocco e le due cantorie, giudicate troppo piccole e fuori moda, vennero smontate e depositate nei locali dell'Opera, tenendo per\u00f2 le basi e i mensoloni come sostegno di due nuove, enormi cantorie lignee intarsiate. Nel XIX secolo, durante i lavori generali di ristrutturazione e selezione delle opere nella cattedrale, diretti da Gaetano Baccani, vennero rimosse anche le parti restanti e montate due semplici cantorie in pietra tuttora visibili.\nLe cantorie nel XIX secolo furono al centro di numerose proposte di ricomposizione e musealizzazione: vennero esposte per tempi pi\u00f9 o meno lunghi agli Uffizi e al Bargello, mentre si avvicendavano controverse proposte di riassemblaggio, magari al loro posto in Duomo.\nNel 1887 venne infine deciso di dedicare loro un nuovo museo, il Museo dell'Opera del Duomo, realizzato dall'architetto Luigi del Moro, dove potessero essere ammirata accanto ad altre opere provenienti dalla cattedrale, dai monumenti satellite e dai depositi dell'Opera, che si and\u00f2 via via arricchendo nei decenni successivi. Nel 1891 la cantoria arriv\u00f2 al museo, venne rimontata, restaurata e reintegrata con piccoli interventi trascurabili con conclusione dei lavori al 1895.\nDescrizione e stile.\nLa posizione originale della cantoria su una parete sud, nella posizione riservata alla parte iniziale delle storie di Cristo, la collocava in una perenne penombra, simile a quella dedicata ai sarcofaghi romani, dove per la prima volta erano emerse figure angeliche, tanto da far pensare al soggetto iconografico della Strage degli innocenti. Per questo lo scultore cerc\u00f2 di valorizzare al massimo la poca luce disponibile e, ispirandosi ora al mausoleo di santa Costanza ora alla facciata del Duomo di Firenze, risalente a Arnolfo di Cambio, decise di proporre intarsi a marmi policromi ravvivati da uno sfondo reso vibrante da tessere di mosaico colorato e a fondo oro.\nL'architettura della cantoria \u00e8 rigorosamente geometrica: un parallelepipedo di altezza uguale ai cinque mensoloni che lo sorreggono genera un rettangolo ideale bipartito. Ad ogni mensola corrispondono due colonnine sul parapetto, che sono staccate dallo sfondo e sostengono un architrave sporgente, creando una sorta di porticato-palcoscenico, dietro il quale corre il fregio dei putti danzanti. Anche Donatello, su suggerimento dell'operaio dell'Opera Neri Capponi, si ispir\u00f2 a un salmo per la decorazione, forse il 148 o il 149 dove si allude alla danza come espressione di gioia spirituale.\nI rilievi del fregio sono continui e mostrano una frenetica danza ripresa da sarcofagi e rilievi romani con temi dionisiaci, come i due rilievi di genietti danzanti oggi nelle collezioni archeologiche degli Uffizi. La danza di Donatello \u00e8 composta come un girotondo continuo che si svolge su due piani sovrapposti ma in direzione opposta: le figure in primo piano vanno prevalentemente verso sinistra, quelle in secondo piano verso destra. Il tutto \u00e8 organizzato prevalentemente con linee diagonali, che contrastano con la partitura orizzontale e verticale dell'architettura della cantoria facendo scaturire uno straordinario dinamismo dai contrasti, che esalta il movimento come un liberarsi gioioso delle energie fisiche. I putti, raffigurati nelle posizioni pi\u00f9 varie, in accordo con la teoria della \"varietas\" di Leon Battista Alberti, sembrano lanciati in una corsa che nemmeno la partitura architettonica frena (come nel pulpito di Prato), ma anzi la esalta. Inoltre lo sfavillante balenio delle paste vitree dello sfondo, pi\u00f9 ricche e colorate di quelle dell'opera pratese, accentua il senso di movimento e la variet\u00e0 fantasiosa degli elementi decorativi, anche sul parapetto, sulla base e sulle mensole. Niente di pi\u00f9 diverso dalla serena e pacata compostezza classica dell'opera gemella di Luca della Robbia: \u00e8 stato detto che se Luca \u00e8 \"apollineo\", Donatello \u00e8 \"dionisiaco\".\nMa il rilievo di Donatello va anche oltre il modello classico, condensando una serie pi\u00f9 ampia di stimoli e usando una tecnica sperimentale, che tratta le figure di getto senza troppi rifinimenti, lasciandole volutamente \"grezze\", che venne sviluppata nel non finito di Michelangelo. Il Vasari scrisse che Donatello esegu\u00ec \"le figure in bozze, le quali a guardarle di terra paiono veramente vivere e muoversi\".\nNegli spazi tra mensola e mensola Donatello inser\u00ec ai lati due rilievi con coppie di putti, e al centro due teste protome in bronzo dorato, derivate probabilmente da un modello classico oggi sconosciuto e legate probabilmente a un significato simbolico che non \u00e8 stato ancora individuato."}
{"id": "2367492", "revid": "1543377", "url": "https://it.wikipedia.org/wiki?curid=2367492", "title": "Municipalit\u00e0 locale di Drakenstein", "text": " \nDrakenstein \u00e8 una municipalit\u00e0 locale (in inglese Drakenstein Local Municipality) appartenente alla municipalit\u00e0 distrettuale di Cape Winelands della provincia del Capo Occidentale in Sudafrica. \nIn base al censimento del 2001 la sua popolazione \u00e8 di 194.418 abitanti.\nLa sede amministrativa e legislativa \u00e8 la citt\u00e0 di Paarl e il suo territorio si estende su una superficie di ed \u00e8 suddiviso in 31 circoscrizioni elettorali (\"wards\"). Il suo codice di distretto \u00e8 WC023.\nGeografia fisica.\nConfini.\nLa municipalit\u00e0 locale di Drakenstein confina a nord con quella di Bergrivier (West Coast), a est con quelle di Witzenberg e Breede Valley, a sud con quella di Stellenbosch, a ovest con quella di Swartland (West Coast) e con il municipio metropolitano di Citt\u00e0 del Capo."}
{"id": "2367502", "revid": "1444886", "url": "https://it.wikipedia.org/wiki?curid=2367502", "title": "Esecutori contro la Bestemmia", "text": "Nell'ordinamento giudiziario della repubblica di Venezia, quella degli Esecutori contro la Bestemmia (o Difensori in foro secolare delle leggi di Santa Chiesa e Correttori della negligenza delle medesime) era una magistratura, con competenza nella citt\u00e0 di Venezia sui reati contro la religione e il buoncostume.\nStoria e funzioni.\nCreata nel 1537, la magistratura aveva autorit\u00e0 sopra i reati di bestemmia, profanazione, deflorazione di vergini promesse in matrimonio, lenocinio, pubblicazione di libri proibiti, ecc.\nIn virt\u00f9 di tale potere tale magistratura sorvegliava osterie e casini e provvedeva alla nomina dei Capisestiere (in numero di due per ciascun sestiere, poi quattro dal 1583), ufficiali responsabili della denuncia delle azioni illecite e sediziose e della registrazione dei forestieri presenti in citt\u00e0.\nSembra che l'uso di proferire empiet\u00e0 fosse estremamente radicato nella popolazione di Venezia, tanto da far dire ad uno dei suoi Dogi:\nL'abitudine era talmente diffusa da coinvolgere lo stesso clero, tanto da costringere nel Trecento lo Stato a prevedere l'esposizione alla gabbia sul campanile di San Marco per i preti bestemmiatori. Recitava a tale proposito una breve elegia:"}
{"id": "2367504", "revid": "28592", "url": "https://it.wikipedia.org/wiki?curid=2367504", "title": "Monastero di Danilov", "text": ""}
{"id": "2367508", "revid": "1573940", "url": "https://it.wikipedia.org/wiki?curid=2367508", "title": "Donskoj", "text": ""}
{"id": "2367512", "revid": "271907", "url": "https://it.wikipedia.org/wiki?curid=2367512", "title": "Alekseevskaja", "text": "Alekseevskaja () \u00e8 un toponimo russo:"}
{"id": "2367513", "revid": "320578", "url": "https://it.wikipedia.org/wiki?curid=2367513", "title": "Non finito di Michelangelo", "text": ""}
{"id": "2367514", "revid": "119752743", "url": "https://it.wikipedia.org/wiki?curid=2367514", "title": "Good Morning Good Morning", "text": "Good Morning Good Morning \u00e8 una canzone composta dal solo John Lennon (ma accreditata al duo compositivo Lennon-McCartney) e pubblicata dai Beatles sull'album del 1967 \"Sgt. Pepper's Lonely Hearts Club Band\".\nIl brano.\nOrigine e storia.\nL'ispirazione per la canzone giunse a Lennon da uno spot televisivo dei corn flakes della Kellogg. Il jingle pubblicitario diceva: \"\u00abGood morning, good morning, The best to you each morning, Sunshine Breakfast, Kellogg's Corn Flakes, Crisp and full of fun\u00bb\". La strofa: \"\u00abIt's time for tea and Meet the Wife\u00bb\" si riferisce ad una sitcom trasmessa all'epoca dalla BBC, intitolata \"Meet the Wife\".\nRegistrazione.\nIl brano fu registrato l'8 febbraio 1967, con l'aggiunta di sovraincisioni il 16 febbraio (basso e voce), il 13 marzo (sezione d'ottoni), il 28 marzo (cori e assolo di chitarra elettrica), e il 29 marzo (rumori di animali).\nDietro richiesta di Lennon, George Martin convoc\u00f2 in studio i Sounds Incorporated per suonare la sezione di ottoni con il loro caratteristico suono di sax. Lennon chiese a Geoff Emerick di sistemare i versi di animali che si sentono alla fine del brano, in modo che ogni animale fosse in grado di divorare o spaventare l'animale che lo precedeva. L'effetto sonoro finale del verso della gallina fu sincronizzato perfettamente per trasformarsi nel verso della chitarra del brano seguente \"Sgt. Pepper's Lonely Hearts Club Band (Reprise)\".\nDifferenze tra versione Mono e Stereo.\nLa versione mono, dura 2:35, mentre la versione stereo dura 2:40 perch\u00e9 ci sono pi\u00f9 rumori di animali alla fine del brano.\nFormazione.\nThe Beatles\nAltri musicisti\nCrediti"}
{"id": "2367518", "revid": "99355325", "url": "https://it.wikipedia.org/wiki?curid=2367518", "title": "Grande Madonna Cowper", "text": "La Grande Madonna Cowper (o Madonna Niccolini) \u00e8 un dipinto a olio su tavola (68x46 cm) di Raffaello Sanzio, databile al 1508 e conservato nella National Gallery of Art di Washington. L'opera \u00e8 firmata e datata \"MDVIII / R.[afael] V.[rbinas] Pin.[xit]\". Non tutti ritengono la firma autografa, ma l'assegnazione del dipinto alla mano del Sanzio \u00e8 indiscussa.\nStoria.\nL'opera era nelle raccolte della famiglia Niccolini a Firenze, quando nel 1782 il pittore Johann Zoffany la acquist\u00f2, raffigurandola, tra l'altro, nel celebre dipinto sulla \"Tribuna degli Uffizi\". Fu lui a venderla, nel 1785, alla collezione Cowper, di cui faceva parte un'altra Madonna di Raffaello, la \"Piccola Madonna Cowper\", anch'essa oggi conservata alla National Gallery of Art di Washington. Nel 1937 venne acquistata da Mellon, le cui raccolte formarono il nucleo originario della collezione del nascente museo statunitense.\nDescrizione e stile.\nL'opera ritrae la Madonna a mezza figura col Bambino in grembo, sullo sfondo di un paesaggio. Il taglio stretto dell'inquadratura d\u00e0 una notevole monumentalit\u00e0 alle figure, rendendole assolute protagoniste dell'immagine. Il tono \u00e8 intimo, e connette il fisico e la psicologia dei protagonisti, in un insieme di raro equilibrio. Il Bambino \u00e8 quello che spicca maggiormente, imponente e giocoso, con una posa estremamente sciolta e naturale, mentre afferra il corpetto della madre, come se volesse allattarsi, volgendo lo sguardo sorridente allo spettatore. Le sue gambe sono divaricate e si poggia su un cuscino. La sua figura rimanda ai tondi michelangioleschi, come il \"Tondo Pitti\".\nLa superficie pittorica presenta alcuni guasti, come il cielo che originariamente era solcato da alcuni nimbi."}
{"id": "2367525", "revid": "216538", "url": "https://it.wikipedia.org/wiki?curid=2367525", "title": "Madonna Niccolini", "text": ""}
{"id": "2367526", "revid": "697352", "url": "https://it.wikipedia.org/wiki?curid=2367526", "title": "Servizi interattivi", "text": ""}
{"id": "2367531", "revid": "1372005", "url": "https://it.wikipedia.org/wiki?curid=2367531", "title": "Max Graf", "text": " \nBiografia.\nIn questo circolo fu protagonista di una vicenda famosa e scientificamente rilevante, sottoponendo il proprio figlio Herbert di circa cinque anni a terapia psicoanalitica sotto la supervisione di Freud. Il caso venne pubblicato da Freud nel 1908, con il titolo \"Analisi della fobia di un bambino di cinque anni\" (\"Il Piccolo Hans\").\nFiglio di Joseph Graf, scrittore ed editore ebreo, dal 1891 frequent\u00f2 la facolt\u00e0 di giurisprudenza dell'Universit\u00e0 di Vienna laureandosi nel 1896, ma dedic\u00f2 molto del suo tempo alla composizione e alla critica della musica e partecip\u00f2 regolarmente alle riunioni del gruppo letterario \"Jung-Wien\".\nGraf studi\u00f2 musica sotto la guida di Anton Bruckner, di Eduard Hanslick, e di Guido Adler a Vienna.\nNel 1902 divent\u00f2 professore di storia della musica e di estetica musicale all'Accademia imperiale di musica e arti sceniche di Vienna, incarico che conserv\u00f2 fino al 1938.\nTra le due guerre mondiali, \u00e8 stato uno dei pi\u00f9 famosi critici musicali.\nDopo l'Anschluss nel 1938 emigr\u00f2 a New York, dove lavor\u00f2 come docente fino al 1947 alla \"New School for Social Research\", al \"Carnegie Institute of Technology\" di Pittsburgh e alla \"Temple University\" di Philadelphia. A New York si attiv\u00f2 per diffondere la critica musicale.\nNel 1947, ritorn\u00f2 in Austria per insegnare al \"Mozarteum\" di Salisburgo.\nHa svolto l'attivit\u00e0 di critico musicale della \"Wiener All. Ztg.\" e del \"Der Tag\"; dal 1921 \u00e8 stato redattore del \"Musicalischen Kurier\".\nTra i suoi scritti, segnaliamo: \"Deutsche Musik im 19. Jahrhundert\", \"Wagner-Probleme und andere Studien\"."}
{"id": "2367536", "revid": "767487", "url": "https://it.wikipedia.org/wiki?curid=2367536", "title": "Achille Graffigna", "text": "Biografia.\nFiglio di Angelo, professore di musica, e di Maria Todescati.\nSi avvicin\u00f2 alla musica con le lezioni di canto di Francesco Comencini, oltrech\u00e9 con quelle di pianoforte di Ferdinando Brazzabeni.\nSuccessivamente studi\u00f2 contrappunto ed armonia al Conservatorio di Milano sotto la guida di Alessandro Rolla.\nCarriera.\nNel 1834 esord\u00ec come maestro della cappella vescovile e del nuovo teatro di Cagliari. Quattro anni dopo si trasfer\u00ec a Milano, per mettere in scena il melodramma pastorale \"Un lampo d'infedelt\u00e0\".\nNel 1839 spos\u00f2 il soprano Luigia Trivulzi, con la quale ebbe tre figli. Il secondogenito Angelo studi\u00f2 musica e lavor\u00f2 come insegnante e come compositore.\nSi trasfer\u00ec quattro anni dopo a Verona per assumere l'incarico di maestro concertatore al Teatro Filarmonico.\nNell'inverno del 1845 ottenne il ruolo direttivo del teatro Imperiale di Odessa, dove mise in scene anche qualche sua opera.\nDue anni dopo condusse il nuovo teatro Leopoldo di Livorno. Il periodo che va dal 1850 al 1858 si rivel\u00f2 molto fertile per Graffigna, che compose numerose opere, sia buffe sia serie, invece nel ventennio successivo il compositore sospese le sue creazioni artistiche, proseguendo le direzioni d'orchestra, gli insegnamenti e le direzioni teatrali.\nDopo due sfortunate tourn\u00e9e in Germania nel 1862 e in Francia nel 1872, present\u00f2 il 17 maggio 1879 una nuova versione de \"Il barbiere di Siviglia\" con lo stesso testo di Cesare Sterbini utilizzato da Rossini.\nGraffigna si caratterizz\u00f2 anche in seguito per il riutilizzo di libretti gi\u00e0 di successo, come per il libretto de Il matrimonio segreto di Giovanni Bertati, musicato in precedenza da Cimarosa.\nHa lavorato come di insegnante di canto al Conservatorio di Padova.\nTra le sue composizioni segnaliamo: 18 opere teatrali, tra le quali un \"Barbiere di Siviglia\" (testo uguale a quello utilizzato da Rossini) e un \"Matrimonio segreto\"."}
{"id": "2367537", "revid": "26244", "url": "https://it.wikipedia.org/wiki?curid=2367537", "title": "Antenne degli insetti", "text": ""}
{"id": "2367539", "revid": "112803002", "url": "https://it.wikipedia.org/wiki?curid=2367539", "title": "Resezione anteriore del retto", "text": "La resezione anteriore del retto (LAR) \u00e8 una tecnica chirurgica contro i tumori del retto. Fra le varie tecniche di scelta \u00e8 una che fornisce migliore qualit\u00e0 della vita.\nIntervento.\nViene definita anteriore in quanto si procede ad operare per via addominale, dopo aver mobilizzato il sigma e il colon si procede con scollamento coloepiploico sul traverso. Poi ci si dedica ai vasi mesentrici inferiori, si procede ad incisione alla riflessione peritoneale e dopo aver lavorato sul retto si termina con anastomosi.\nTipologia.\nEsistono due forme:\nComplicanze.\nFra le possibili complicanze:"}
{"id": "2367540", "revid": "26244", "url": "https://it.wikipedia.org/wiki?curid=2367540", "title": "Zampe degli insetti", "text": ""}
{"id": "2367543", "revid": "439868", "url": "https://it.wikipedia.org/wiki?curid=2367543", "title": "Paul Graener", "text": "Biografia.\nRimase orfano sin dalla tenera et\u00e0; fece parte del coro della cattedrale di Berlino.\nStudi\u00f2 composizione da autodidatta e nel 1896 si trasfer\u00ec a Londra, divenendo direttore del \"Haymarket Theatre\" e insegnante, dapprima nel campo privato.\nNel 1904 inizi\u00f2 la sua carriera di insegnante pubblico all'Accademia di musica londinese e tre anni dopo si trasfer\u00ec a Vienna per lo stesso incarico.\nNel 1910 assunse la direzione del \"Mozarteum\" di Salisburgo e dieci anni dopo si spost\u00f2 a Lipsia per insegnare composizione al Conservatorio.\nRitorn\u00f2 a Berlino nel 1930 per dirigerne il Conservatorio.\nNon \u00e8 ancora accertata pienamente la notizia che Graener simpatizzasse per il regime e la ideologia nazista, mentre \u00e8 certo che durante la seconda guerra mondiale, il suo appartamento berlinese fu bombardato e il compositore si spost\u00f2, assieme alla famiglia, a Wiesbaden, Monaco, Vienna e Salisburgo.\nDal punto di vista stilistico fu influenzato dal tardo Romanticismo diffuso da Richard Strauss e da Carl Maria von Weber.\nTra le composizioni, annoveriamo: musica sinfonica (\"Sinfonietta \", \"Suite\", \"Fantasia Romantica\", \"Suite Gotica\"), musica da camera "}
{"id": "2367552", "revid": "26244", "url": "https://it.wikipedia.org/wiki?curid=2367552", "title": "Ali degli insetti", "text": ""}
{"id": "2367557", "revid": "339392", "url": "https://it.wikipedia.org/wiki?curid=2367557", "title": "Sophia Alexeyevna", "text": ""}
{"id": "2367558", "revid": "200568", "url": "https://it.wikipedia.org/wiki?curid=2367558", "title": "Gran principe", "text": "Gran principe (in tedesco tradotto come \"Grossf\u00fcrst\", in russo \u0432\u0435\u043b\u0438\u043a\u0438\u0439 \u043a\u043d\u044f\u0437\u044c, \"velikij knjaz'\") \u00e8 un titolo nobiliare usato per sovrani di un grande principato autonomo o semi-autonomo in Europa dell'est. Il titolo fu utilizzato principalmente nei principati russi medievali ma anche dai Romanov dell'Impero russo per i membri della famiglia imperiale. Fu anche usato per i figli dello zar di Russia, spesso tradotto come granduca.\nIn Ungheria, fu il titolo dei sovrani prima dell'incoronazione regale di Stefano I d'Ungheria.\nNel 1765 l'imperatrice Maria Teresa d'Austria proclam\u00f2 il Gran Principato di Transilvania (\"Gro\u00dff\u00fcrstentum Siebenb\u00fcrgen\"), che trasmise ai suoi discendenti e entr\u00f2 a far parte dei titoli degli Imperatori d'Austria nel 1804."}
{"id": "2367561", "revid": "709565", "url": "https://it.wikipedia.org/wiki?curid=2367561", "title": "Victor Bergman", "text": "Professor Victor Bergman \u00e8 il nome di un personaggio ricorrente nella serie televisiva di fantascienza nel britannica \"Spazio 1999\". Il ruolo \u00e8 stato interpretato dall'attore Barry Morse."}
{"id": "2367572", "revid": "767487", "url": "https://it.wikipedia.org/wiki?curid=2367572", "title": "La partita lenta", "text": "La partita lenta \u00e8 un cortometraggio del 2009 diretto da Paolo Sorrentino. Fa parte del ciclo \"perFiducia\" a cui hanno partecipato anche Ermanno Olmi e Gabriele Salvatores, autori rispettivamente de \"Il premio\" e \"Stella\".\nIl cortometraggio \u00e8 girato in bianco e nero ed \u00e8 privo di dialoghi e di una trama ben definita. Il gioco di squadra nel campo da rugby diventa fiducia e gioco di squadra nella vita di tutti i giorni.\nPer le riprese sono stati utilizzati veri giocatori di rugby, appartenenti ad una squadra di serie B di Roma."}
{"id": "2367575", "revid": "654403", "url": "https://it.wikipedia.org/wiki?curid=2367575", "title": "L\u00e9o (calciatore 1988)", "text": "Caratteristiche tecniche.\nGioca come difensore centrale.\nCarriera.\nClub.\nProveniente dal settore giovanile, debutt\u00f2 nel Gr\u00eamio in un 2-0 in trasferta sul N\u00e1utico durante il Campeonato Brasileiro S\u00e9rie A 2007, sostituendo Itaqui.\nHa segnato il suo primo gol da professionista, decisivo per la vittoria, in un Gre-Nal, il 16 settembre 2007."}
{"id": "2367583", "revid": "76963", "url": "https://it.wikipedia.org/wiki?curid=2367583", "title": "Larry Evans", "text": "Da ragazzino era solito giocare a scacchi coi passanti sulla 42\u00aa strada di New York per 10 centesimi all'ora. A 15 anni vinse il campionato del \"Marshall Chess Club\", il pi\u00f9 giovane vincitore fino a quel momento. Nello stesso anno arriv\u00f2 secondo nel campionato americano juniores. A 16 anni partecip\u00f2 al suo primo campionato americano, classificandosi ottavo. L'anno successivo vinse alla pari con Arthur Bisguier il campionato americano juniores.\nNel 1950 vinse all'et\u00e0 di 18 anni il campionato dello stato di New York e partecip\u00f2 alle olimpiadi di Dubrovnik 1950, vincendo col risultato di +8 =2 la medaglia d'oro in sesta scacchiera (alla pari con lo jugoslavo Rabar). Partecip\u00f2 in seguito ad altre sette olimpiadi, vincendo in tutto cinque medaglie, tra cui un oro di squadra alle olimpiadi di Haifa 1976.\nNel 1951 vinse il suo primo campionato americano, davanti a Samuel Reshevsky. Vincer\u00e0 poi altre quattro volte il campionato americano, l'ultima volta nel 1980.\nNel 1957 la FIDE gli riconobbe il titolo di Grande Maestro.\nTra i migliori risultati di torneo i seguenti:\nPartecip\u00f2 al torneo interzonale di Amsterdam 1964, classificandosi per\u00f2 solo quattordicesimo.\nFece da secondo a Bobby Fischer negli incontri dei candidati che condussero al campionato del mondo del 1972, ma non nella finale con Spassky, per la quale Fischer scelse William Lombardy in seguito a disaccordi con Evans.\nOltre che come giocatore Evans fu molto attivo come giornalista scacchistico e autore di libri scacchi. Gi\u00e0 prima dei diciotto anni pubblic\u00f2 \"David Bronstein's Best Games of Chess, 1944-1949\" e \"Vienna International Tournament 1922\".\nTra gli altri libri i seguenti:"}
{"id": "2367585", "revid": "46291", "url": "https://it.wikipedia.org/wiki?curid=2367585", "title": "Helianthemum oelandicum", "text": "L'Eliantemo rupino (nome scientifico Helianthemum oelandicum ) \u00e8 una piccola pianta erbacea perenne dai fragili fiori gialli appartenente alla famiglia delle Cistaceae.\nSistematica.\nLa famiglia delle Cistaceae \u00e8 mediamente numerosa con 200 specie raggruppate in 9 generi. Al genere \"Helianthemum\" appartengono circa met\u00e0 delle specie della famiglia originate in prevalenza nella zona mediterranea e nell'Asia occidentale, una ventina delle quali sono presenti spontaneamente sul territorio italiano.\nIl Sistema Cronquist assegna la famiglia delle \"Cistaceae\" all'ordine delle Violales mentre la moderna classificazione APG (avvalendosi dei recenti progressi della sistematica molecolare) la colloca nell'ordine delle Malvales. Sempre in base alla classificazione APG sono cambiati anche i livelli superiori (vedi tabella a destra).\nVariabilit\u00e0.\nNella nostra penisola sono presenti due sottospecie (\"alpestre\" e \"italicum\") che anche se a volte sono di difficile separazione frequentano due aree ecologiche nettamente distinte: la prima \u00e8 relativa alle zone alpine (pascolo alpino su calcare), la seconda \u00e8 pi\u00f9 orientata verso un ambiente steppico e arido (sub-mediterraneo).\nUna terza sottospecie interessa l'Italia anche se marginalmente: \"rupifragum\" (Kerner) Breist; si avvicina alla sottospecie \"alpestre\" ma l'apice delle foglie \u00e8 pi\u00f9 acuto e le infiorescenze sono pi\u00f9 ricche di fiori (fino a 15); \u00e8 diffusa nella vicina Slovenia.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nNell'elenco che segue sono indicati alcuni ibridi interspecifici:\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nEtimologia.\nLa prima volta che si trova il termine \"Helianthemum\" \u00e8 in una stampa ad opera del fisico e botanico germanico Valerio Cordo (18 febbraio 1515 \u2013 25 settembre 1544); ma \u00e8 stato il botanico francese Joseph Pitton de Tournefort (5 giugno 1656\u201428 dicembre 1708) ad usarlo per primo come valore di genere. L'etimologia del nome del genere \u00e8 abbastanza intuitiva ed \u00e8 formata da due semplici parole: \"h\u00e8lios\" (= sole) e \"\u00e0nthos\" (= fiore) indicando cos\u00ec la breve durata di un solo giorno dei fiori di questo genere, oppure (secondo altre etimologie) indica il fatto che questi fiori vogliono le zone soleggiate.\nIl binomio scientifico definitivo (\"Helianthemum oleandicum\") della pianta di questa scheda \u00e8 stato definito da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) biologo e scrittore svedese, considerato il padre della moderna classificazione scientifica degli organismi viventi e dal botanico e micologo svizzero Augustin Pyrame de Candolle (Ginevra, 4 febbraio 1778 \u2013 9 settembre 1841) in una pubblicazione del 1805.\nIn lingua tedesca questa pianta (la sottospecie \"alpestre\") si chiama \"Alpen-Sonnenr\u00f6schen\"; in francese si chiama \"H\u00e9lianth\u00e8me alpestre\"; in inglese si chiama \"Alpine Sun-rose\".\nDescrizione generale della specie.\n\u00c8 una pianta sempreverde a carattere cespuglioso-nano di altezza variabile fra i 5 e i 25\u00a0cm. La forma biologica \u00e8 camefita suffruticosa (Ch suffr), ossia sono piante perenni e legnose alla base, con gemme svernanti poste ad un'altezza dal suolo tra i 2 ed i 25\u00a0cm. Le porzioni erbacee si seccano annualmente e rimangono in vita soltanto le parti legnose.\nRadici.\nLe radici sono secondarie da fittone.\nFusto.\nI fusti sono ramosi-cespugliosi ma anche striscianti. Alla base sono quasi legnosi, ispidi e rugosi. I rami sono ascendenti, villosi e di colore rossastro.\nFoglie.\nLe foglie hanno la lamina intera (a forma ellittica o sub-spatolata) e sono senza stipole (eventualmente sole le foglir superiori a volte hanno le stipole). Lungo il fusto sono disposte in modo opposto. Il colore \u00e8 verde; la pagina inferiore \u00e8 grigio-verde (pi\u00f9 o meno tomentose) ma prive di peli stellati.\nInfiorescenza.\nL'infiorescenza si compone in cime multiflore unilaterali. I fiori sono di colore giallo-intenso ed hanno dei peduncoli incurvati prima dell'antesi.\nFiore.\nI fiori sono ermafroditi e attinomorfi; sono pi\u00f9 o meno pentameri (calice e corolla composta da 5 elementi). \nFrutti.\nIl frutto \u00e8 una capsula loculicida a tre valve con molti semi. Una membrana riveste internamente il frutto. La forma \u00e8 ricurva. I semi sono provvisti di albume amilaceo.\nDescrizione delle sottospecie.\nVengono evidenziate solamente le differenze pi\u00f9 marcate rispetto alla descrizione di riferimento.\nSottospecie \"alpestre\".\n\"Helianthemum oelandicum\" (L.) DC. subsp. \"alpestre\" (Jacq.) Breistr. \nSottospecie \"italicum\".\n\"Helianthemum oelandicum\" (L.) DC. subsp. \"italicum\" (L.) Font-Quer &amp; Rothm. "}
{"id": "2367589", "revid": "1543377", "url": "https://it.wikipedia.org/wiki?curid=2367589", "title": "Hemigrammus bleheri", "text": "Hemigrammus bleheri \u00e8 un pesce osseo d'acqua dolce appartenente alla famiglia Characidae.\nDistribuzione e habitat.\nProviene dai torrenti di Colombia e Brasile, dove \u00e8 diffuso nel Meta e nel bacino del Rio Negro, in zone ricche di vegetazione.\nDescrizione.\nIl corpo \u00e8 allungato, grigiastro, e raggiunge i 3,6 cm. Sulla testa la colorazione \u00e8 molto pi\u00f9 accesa, di un rosso intenso, e quindi molto evidente. La pinna caudale \u00e8 biforcuta e presenta macchie bianche e nere. Questa specie pu\u00f2 essere facilmente confusa, a causa della colorazione, con \"Petitella georgiae\" e \"Hemigrammus rhodostomus\".\nBiologia.\nComportamento.\n\u00c8 una specie che forma gruppi.\nAlimentazione.\n\u00c8 carnivoro e la sua dieta \u00e8 composta da invertebrati come crostacei e insetti.\nRiproduzione.\n\u00c8 oviparo, la fecondazione \u00e8 esterna. Le uova si schiudono in circa quattro giorni.\nAcquariofilia.\nDifficilmente si riproduce in acquario, ma \u00e8 comunque abbastanza comune in commercio. Ne \u00e8 stata selezionata una variet\u00e0 \"golden\"."}
{"id": "2367590", "revid": "767487", "url": "https://it.wikipedia.org/wiki?curid=2367590", "title": "Rafael Marques Pinto", "text": "Caratteristiche tecniche.\nGioca come difensore centrale.\nCarriera.\nCresciuto nel Botafogo, gioc\u00f2 per un breve periodo al Brasiliense nel 2003. A lato di Scheidt, gioc\u00f2 per il Botafogo che durante il Campeonato Brasileiro S\u00e9rie A 2005 registr\u00f2 la quarta miglior difesa del torneo. Nel 2006, dopo aver vinto il Campionato Carioca, tocc\u00f2 le 100 presenze nel Botafogo; quindi, nel 2007, Cuca lo lasci\u00f2 fuori dai titolari.\nNel 2008 pass\u00f2 al Goi\u00e1s, dove divenne presto titolare sotto la guida tecnica dell'allenatore H\u00e9lio dos Anjos.\nIl 22 dicembre 2008 viene acquistato dal Gr\u00eamio, societ\u00e0 in cui si ferma per tre stagioni prima di passare all'Atl\u00e9tico Mineiro.\nIl 31 agosto 2013 viene ingaggiato dalla societ\u00e0 italiana dell'Hellas Verona.\nStatistiche.\nPresenze e reti nei club.\n\"Statistiche aggiornate al 17 maggio 2015.\""}
{"id": "2367592", "revid": "597500", "url": "https://it.wikipedia.org/wiki?curid=2367592", "title": "Stucco veneziano", "text": "Lo stucco veneziano \u00e8 una tecnica di rifinitura che usa strati di stucco applicati con una spatola, per rendere su una superficie liscia l'effetto del rilievo.\nDescrizione.\nNumerosi sono i nomi che identificano questo prodotto: calce rasata, rasatura, grassello di calce, stucco veneziano, e stucco a calce. Alla base il prodotto \u00e8 sempre lo stesso. \nOttenuto dalla miscela di grassello di calce, miscela di calce aerea ed acqua, con una polvere impalpabile di marmo, \u00e8 un prodotto che permette di ottenere una finitura gradevole e pregiata, tipica della storia veneziana e delle ville venete.\nL'effetto liscio e lucido si ottiene stendendo dalle due alle tre mani di prodotto di intonaco a calce fine o su marmorino. La pasta stesa e lisciata con la spatola permette alla polvere di marmo di penetrare nella massa di calce, in modo tale che pi\u00f9 viene schiacciata pi\u00f9 la finitura ottenuta diviene lucida.\nImpieghi.\nLo stucco veniva applicato sia alle parti orizzontali dell'edificio veneto, per realizzare pavimenti sovrapposti a leggeri solai in legno,che per rifinire muri divisori formati da scorsoni cantinelle in legno, rivestite da un \"greggio\" di mattoni o tegole macinati, granito di marmo e calce dolce spenta."}
{"id": "2367595", "revid": "277947", "url": "https://it.wikipedia.org/wiki?curid=2367595", "title": "Claude Goudimel", "text": "Biografia.\nClaude Goudimel nacque a Besan\u00e7on. Non si conoscono molti dettagli della sua vita prima del 1549 in cui \u00e8 documentato a Parigi, dove fino al 1555 studi\u00f2 all'Universit\u00e0. Nel 1549 pubblic\u00f2 la sua prima raccolta di canzoni. Risal\u00ec a quegli anni la collaborazione con lo stampatore Nicolas Du Chemin, di cui divenne socio dal 1555. \nSi trasfer\u00ec dapprima a Metz nel 1557, convertendosi al Protestantesimo e appoggi\u00f2 la causa degli Ugonotti; quindi a causa della ostilit\u00e0 religiosa fu costretto a spostarsi prima a Besan\u00e7on e poi a Lione. Qui fu ucciso il 31 agosto del 1572, in una delle numerose stragi di Ugonotti avvenute in tutta la Francia nei giorni successivi all'eccidio parigino comunemente noto come Notte di San Bartolomeo.\nMusica e Influenza.\nGoudimel \u00e8 ricordato soprattutto per l'armonizzazione a quattro parti dei salmi del Salterio Ginevrino, nella versione francese di Cl\u00e9ment Marot, In una delle edizioni delle sue opere, a differenza di quanto era in uso all'epoca, mette la melodia nella voce pi\u00f9 alta, dando inizio al metodo ancora oggi pi\u00f9 largamente usato nella composizione degli inni. Altre opere sono tre Messe, un Magnificat, alcuni Mottetti, \"chansons, \"quasi tutte composte prima della sua conversione al protestantesimo, e salmi. Il suo stile tende all'omofonia, con un sapiente uso di ritmi sincopati intervallanti le varie parti del pezzo. \u00c8 oggetto di studio tra i musicologi se la sua opera abbia o meno influenzato Giovanni Pierluigi da Palestrina.\nOpere principali.\nIl lavoro di Goudimel \u00e8 stato interamente pubblicato nel libro: Claude Goudimel, \"Oeuvres compl\u00e8tes\", ed. P. Pidoux e altri. Brooklyn: Institute of Medieval Music, 1967-1983, 14 vol.\nMusica sacra: mottetti.\nI 10 mottetti conosciuti di Goudimel e i suoi 3 Magnificat sono pubblicati nel vol. XI delle \"Oeuvres compl\u00e8tes\";\nMusica spirituale: i salmi sotto forma di mottetto.\nQuesta collezione \u00e8 divisa in otto libri e contiene 67 salmi"}
{"id": "2367596", "revid": "333440", "url": "https://it.wikipedia.org/wiki?curid=2367596", "title": "Tetra dalla testa rossa", "text": "Con il nome comune tetra dalla testa rossa ci si pu\u00f2 riferire:"}
{"id": "2367599", "revid": "23923950", "url": "https://it.wikipedia.org/wiki?curid=2367599", "title": "Cardinale tetra", "text": ""}
{"id": "2367600", "revid": "339392", "url": "https://it.wikipedia.org/wiki?curid=2367600", "title": "Dmitrij Donskoj", "text": ""}
{"id": "2367601", "revid": "838137", "url": "https://it.wikipedia.org/wiki?curid=2367601", "title": "Gran principe di Mosca", "text": ""}
{"id": "2367603", "revid": "339392", "url": "https://it.wikipedia.org/wiki?curid=2367603", "title": "Principe di Sudzal", "text": ""}
{"id": "2367605", "revid": "92723", "url": "https://it.wikipedia.org/wiki?curid=2367605", "title": "Termine processuale (ordinamento civile italiano)", "text": "Il termine processuale nell'ordinamento processuale civile italiano \u00e8 disciplinato in via generale dagli articoli da 152 a 155 del codice di procedura civile italiano.\nFunzione.\nLa funzione del termine pu\u00f2 essere acceleratoria, ossia di mantenere le attivit\u00e0 processuali sufficientemente concentrate, ovvero dilatoria, al fine di consentire ai soggetti processuali di beneficiare di \"spatium temporis\" sufficiente per poter adeguatamente compiere gli atti di loro pertinenza.\nIn tal senso, il termine \u00e8 detto: acceleratorio o finale, quando il suo scopo \u00e8 quello di far compiere un'attivit\u00e0 processuale entro un determinato momento; dilatorio, allorch\u00e9 il suo scopo \u00e8 quello di far compiere un'attivit\u00e0 processuale dopo di un determinato momento.\nClassificazione dei termini.\nLa dottrina classifica il termine processuale come:\nComputo del termine.\nIl computo del termine \u00e8 disciplinato dall'art. 155 codice di procedura civile.\nNel computo dei termini a giorni o ad ore, si escludono il giorno o l'ora iniziali. Per il computo dei termini a mesi o ad anni, si osserva il calendario comune.\nI giorni festivi si computano nel termine.\nSe il giorno di scadenza \u00e8 festivo, la scadenza \u00e8 prorogata di diritto al primo giorno seguente non festivo. La proroga del termine si applica altres\u00ec ai termini per il compimento degli atti processuali svolti fuori dell'udienza che scadono nella giornata del sabato.\nNel caso in cui il termine sia libero non si tiene conto n\u00e9 del giorno iniziale n\u00e9 di quello finale.\nPotere di proroga ministeriale.\n\u00c8 previsto un potere ministeriale di proroga dei termini: il Ministro della giustizia ha il potere di prorogare di 15 giorni i termini di decadenza per il compimento degli atti presso gli uffici giudiziari qualora essi non siano in grado di funzionare regolarmente per eventi di carattere eccezionale.\nSospensione feriale dei termini.\nSi ha inoltre la sospensione di diritto dei termini processuali nel periodo feriale (dal 1\u00ba agosto al 1\u00ba settembre). Ovviamente i termini riprendono al decorrere del periodo di sospensione. Se un termine cade nel periodo di sospensione devono essere contati 30 giorni in pi\u00f9.\nNon sono soggetti alla sospensione feriale dei termini i processi di:"}
{"id": "2367611", "revid": "181699", "url": "https://it.wikipedia.org/wiki?curid=2367611", "title": "Preclusione", "text": "Nel diritto italiano, la preclusione \u00e8 la perdita o estinzione del diritto di compiere un atto processuale, dovuta alla incompatibilit\u00e0 con l'attivit\u00e0 gi\u00e0 svolta oppure al fatto di avere gi\u00e0 esercitato il diritto.\n\"Ratio\".\nIl legislatore si preoccupa che vi sia una certa coerenza tra gli atti che un soggetto (processuale o \"lato sensu\" istituzionale) deve compiere secondo una determinata sequenza logico-giuridica. \nQuando la sequenza procedimentale va comunque svolta in un determinato arco di tempo, si pu\u00f2 far rientrare il decorso del termine nel concetto di preclusione.\nDifferenze.\nLa preclusione opera quando un comportamento \u00e8 incompatibile con un altro precedentemente tenuto (in senso stretto), mentre il termine (preclusione in senso ampio) valuta il comportamento in base allo scorrere del tempo. Se il tempo decorre inutilmente, si ha la decadenza."}
{"id": "2367618", "revid": "28592", "url": "https://it.wikipedia.org/wiki?curid=2367618", "title": "Flotta Russa del Baltico", "text": ""}
{"id": "2367619", "revid": "28592", "url": "https://it.wikipedia.org/wiki?curid=2367619", "title": "834 TK 208 Dmitry Donskoy", "text": ""}
{"id": "2367620", "revid": "762947", "url": "https://it.wikipedia.org/wiki?curid=2367620", "title": "Eugene Aynsley Goossens", "text": "Vita.\nDi origine belga, figlio del violinista e direttore d'orchestra Eug\u00e8ne Goossens (1867-1958), e della cantante Annie Cook e fratello dell'oboista L\u00e9on Goossens, ha studiato musica dapprima al Conservatorio di Bruges, poi al \"College of Music\" di Liverpool per tre anni, infine al \"Royal College of Music\" di Londra sotto la guida del compositore Charles Villiers Stanford e del violinista Achille Rivarde.\nDivenne violinista nella orchestra del \"Queen's Hall\" dal 1912 al 1915, della quale assunse anche la condirezione, e si esib\u00ec nel \"Philharmonic Quartet\", prima di fondare una sua orchestra nel 1921.\nIl 7 giugno 1921 diresse la prima del concerto inglese di \"The Rite of Spring\" di Igor Stravinsky alla Queen's Hall con il compositore presente.\nPer quasi un quarto di secolo, ha accettato incarichi presso le orchestre statunitensi. Su invito di George Eastman fu direttore dell'orchestra filarmonica di Rochester dal 1923 al 1931. Questo incarico comprendeva anche l'insegnamento alla \"Eastman School of Music\". Durante la fine degli anni '20 ha spesso diretto per la \"American Opera Company\" di Vladimir Rosing. Dal 1931 al 1946 succedette a Fritz Reiner come direttore della \"Cincinnati Symphony Orchestra\". In un tributo a Goossens in partenza per l'Australia, nove compositori americani hanno collaborato a \"Variations on a Theme\" di Eugene Goossens, per orchestra. I compositori erano Ernest Bloch, Aaron Copland, Paul Creston, Anis Fuleihan, Roy Harris, Walter Piston, Bernard Rogers, Roger Sessions e Deems Taylor, con lo stesso Goossens a scrivere il finale.\nGoossens trascorse nove anni in Australia, dal 1947 al 1956. Diresse la \"Sydney Symphony Orchestra\" e altri gruppi, e fu direttore del Conservatorio di musica del NSW. Ha ricoperto queste posizioni contemporaneamente fino al marzo 1956, quando fu costretto a dimettersi dopo un grande scandalo pubblico, solo un anno dopo essere stato nominato cavaliere.\nFu sposato tre volte: con Dorothy Millar dal 1919 al 1928 dalla quale ebbe tre figlie, con Janet Lewis dal 1930 al 1944 (due figlie), con Marjorie Foulkrod dal 1946 al 1962 (senza figli). Alla fine della sua vita, lui e sua moglie si erano separati e Goossens invece conviveva con una giovane pianista di Adelaide, Pamela Main.\nLo scandalo.\nVerso l'inizio degli anni cinquanta Goossens incontr\u00f2 Rosaleen Norton, una artista del genere grottesco e interessata all'occultismo ed all'erotismo, passioni che segretamente Goossene condivideva. La loro relazione si concretizz\u00f2 in un alto numero di lettere compromettenti, al punto che quando Goossens visit\u00f2 l'Europa, la polizia australiana sequestr\u00f2 il materiale, ritenuto pornografico, ed arrest\u00f2 il compositore. Questo scandalo compromise la sua reputazione ed il prosieguo della sua carriera.\nLe opere.\nTra le composizioni, annoveriamo: musica da camera (\"Suite\", \"S\u00e9r\u00e9nade\"), musica per pianoforte (\"Etude de concert\", \"Nature poems\"), musica per canto (\"Chanson de Barberine\", \"Persian Idyll\"), musica per orchestra (\"Fantasie miniature\", \"Pr\u00e9lude\", \"Sinfonietta\"). "}
{"id": "2367621", "revid": "28592", "url": "https://it.wikipedia.org/wiki?curid=2367621", "title": "TK 208 Dmitry Donskoy", "text": ""}
{"id": "2367623", "revid": "599013", "url": "https://it.wikipedia.org/wiki?curid=2367623", "title": "Alexis Su\u00e1rez Mart\u00edn", "text": " "}
{"id": "2367624", "revid": "339392", "url": "https://it.wikipedia.org/wiki?curid=2367624", "title": "Dmitry Donskoy", "text": ""}
{"id": "2367626", "revid": "1087849", "url": "https://it.wikipedia.org/wiki?curid=2367626", "title": "Buc de Nubiera", "text": "Il Buc de Nubiera (3215 ) \u00e8 una montagna delle Alpi Cozie situata tra l'alta valle Maira e l'alta valle dell'Ubaye, sul confine tra Italia e Francia.\nCaratteristiche.\nLa montagna si trova sullo spartiacque alpino principale, nel gruppo dello Chambeyron, poco a sud del Brec de Chambeyron.\nLa vetta sorge sulla cresta principale, che sale dal \"col de Nubiera\" (2865\u00a0m) in direzione nord, raggiungendo prima una punta secondaria a quota 3016\u00a0m (senza nome sulle carte IGM), poi la vetta; da qui la cresta piega brevemente verso ovest, prosegue di nuovo in direzione nord raggiungendo la quota 3236, poi il Parias Coup\u00e0 (3248\u00a0m), dirigendosi quindi verso il Brec de Chambeyron. Dalla vetta dirama una cresta secondaria arcuata, con direzione prima sud-ovest poi decisamente ovest; un'altra cresta circa parallela dirama dalla quota 3016, chiudendo un valloncello secondario sul versante francese. Sul versante italiano, il pendio \u00e8 erto e scosceso in maniera circa uniforme; uno sperone secondario scende in direzione est dalla cresta tra la quota 3016 e la vetta, mentre un ripido canalone si distacca in direzione nord-est dal breve tratto di cresta che piega verso ovest.\nLa cartografia francese mostra alcune differenze nei nomi e nelle quote. La vetta principale \u00e8 riportata con una quota di 3219\u00a0m, ed \u00e8 priva di nome; per contro, la quota 3016 \u00e8 riportata con una quota di 3024\u00a0m ed il nome \"le Massour\".\nDal punto di vista geologico, la montagna \u00e8 composta da formazioni del \"complesso brianzonese\"; in particolare, in vetta affiorano calcari micritici rosati del Giurassico, mentre sul versante est si trovano calcari dolomitici e dolomie del Triassico. La montagna \u00e8 interessata da un'evidente faglia, la cui traccia, vista da est, culmina poco a sud della vetta e scende diagonalmente verso destra con un'inclinazione di circa 30\u00b0.\nIn prossimit\u00e0 della vetta, sul versante francese, sorge un bivacco, il \"bivacco Renato Montaldo al Buc di Nubiera\", di propriet\u00e0 dell'associazione alpinistica Giovane Montagna di Genova.\nAscensione alla vetta.\nLa via normale dal versante italiano pu\u00f2 essere percorsa partendo dalla frazione \"Chiappera\" di Acceglio. Si risale alla \"montagna di Stroppia\" seguendo il sentiero Dino Icardi, poi si seguono le indicazioni per il \"colle di Nubiera\". Prima di arrivare al colle, si prende un canalino sul versante est della montagna, che conduce alla cresta a sud della vetta; da qui si risale la cresta verso nord fino in vetta. Questo itinerario \u00e8 di tipo alpinistico, con grado di difficolt\u00e0 valutato in PD.\nPer accedere dal versante francese si parte dalla frazione \"Fouillouse\" di Saint-Paul-sur-Ubaye; da qui si segue il sentiero per il \"colle di Nubiera\" (in francese, \"col de Stroppia\") fino ad incontrare il canalone che scende dalla cresta sud contornato dai due speroni diretti verso ovest. Si risale il canalone fino al bivacco, e da qui alla vetta. La difficolt\u00e0 di questo percorso \u00e8 valutata in F.\nAccesso invernale.\nLa normale francese estiva \u00e8 percorribile anche in inverno con gli sci; si tratta di un itinerario di sci alpinismo impegnativo ma senza passaggi alpinistici rilevanti."}
{"id": "2367633", "revid": "767487", "url": "https://it.wikipedia.org/wiki?curid=2367633", "title": "Pallavolo ai XIII Giochi dei piccoli stati d'Europa", "text": ""}
{"id": "2367637", "revid": "28592", "url": "https://it.wikipedia.org/wiki?curid=2367637", "title": "Gene dominante", "text": ""}
{"id": "2367640", "revid": "28592", "url": "https://it.wikipedia.org/wiki?curid=2367640", "title": "Gene recessivo", "text": ""}
{"id": "2367641", "revid": "181699", "url": "https://it.wikipedia.org/wiki?curid=2367641", "title": "Double jeopardy", "text": "Il double jeopardy (letteralmente \"doppio rischio\") \u00e8 un principio della Common Law in base al quale un accusato non pu\u00f2 essere giudicato due volte per lo stesso reato (\"Ne bis in idem\"), il cosiddetto \"divieto di doppia incriminazione\". Questo non vale per una seconda giurisdizione, come quella federale, che pu\u00f2 riprocessare l'accusato, che sia stato assolto o condannato (dual sovereignty)."}
{"id": "2367645", "revid": "169529", "url": "https://it.wikipedia.org/wiki?curid=2367645", "title": "Nicolas de Gonesse", "text": "Biografia.\nNato a Laon (Piccardia), fu studente e poi dottore in teologia all'universit\u00e0 di Parigi. Dal 1406 fu confessore di Jean II Le Meingre, governatore della Repubblica di Genova dal 1401. Partecip\u00f2 al Concilio di Costanza rappresentando il Capitolo della Diocesi di Laon.\nA lui si devono il completamento nel 1401 della traduzione francese dei \"Facta et dicta memorabilia\" di Valerio Massimo, intrapresa da Simon de Hesdin nel 1375 per il re Carlo V, la prima traduzione francese di Plutarco (\"De remediis irae\") ed una \"collatio\" in difesa della poesia."}
{"id": "2367651", "revid": "339392", "url": "https://it.wikipedia.org/wiki?curid=2367651", "title": "Regioni a statuto ordinario", "text": ""}
{"id": "2367655", "revid": "729019", "url": "https://it.wikipedia.org/wiki?curid=2367655", "title": "Pallavolo femminile ai XIII Giochi dei piccoli stati d'Europa", "text": "L'XI campionato di pallavolo femminile ai Giochi dei piccoli stati d'Europa si \u00e8 svolto dal 2 al 6 giugno 2009 a Nicosia, a Cipro, durante i XIII Giochi dei piccoli stati d'Europa. Al torneo hanno partecipato 5 squadre nazionali europee di stati con meno di un milione di abitanti e la vittoria finale \u00e8 andata per la settima volta, la seconda consecutiva, a Cipro.\nPodio.\nCampione.\nCipro(Settimo titolo)\nSecondo posto.\nSan Marino\nTerzo posto.\nIslanda"}
{"id": "2367660", "revid": "1861110", "url": "https://it.wikipedia.org/wiki?curid=2367660", "title": "Felice Giardini", "text": "Biografia.\nNonostante egli dimostrasse gi\u00e0 da fanciullo un certo talento per il violino, il padre lo mand\u00f2 a Milano come corista della cattedrale, dove studi\u00f2 canto, composizione e clavicembalo sotto la guida di Giuseppe Paladini. Successivamente torn\u00f2 a Torino dove prosegu\u00ec gli studi di violino con Giovanni Battista Somis. Ancora dodicenne entr\u00f2 come violinista nell'orchestra di un teatro d'opera romano e successivamente in quella del Teatro San Carlo di Napoli, dove ben presto raggiunse la posizione di vice maestro di cappella. Fu in questo palcoscenico che il 30 maggio 1747 durante la ripresa dell'\"Eumene \"o il 4 novembre 1748 durante la ripresa dell'Ezio che Giardini fu fortemente apprezzato da Niccol\u00f2 Jommelli per i suoi improvvisi abbellimenti durante la rappresentazione, fatto riportato da Charles Burney nel suo \"Viaggio musicale in Italia\".\nPoco tempo dopo questo episodio Giardini decise di dedicarsi alla carriera di violinista solista e part\u00ec per un viaggio itinerante che lo port\u00f2 ad esibirsi in concerti presso le maggiori corti europee. Dopo i grandi successi a Berlino, si rec\u00f2 in Inghilterra, passando per la Francia. Ivi fece il suo concerto di debutto il 27 aprile 1751 riscuotendo numerosi consensi tra il pubblico inglese, ricevendo inoltre il supporto da parte dei membri dell'aristocrazia come Lady Bingley. Grazie a ci\u00f2 si afferm\u00f2 immediatamente sul pubblico come violinista di fama. Durante la stagione seguente, 1751-2, Giardini tenne la serie principale di concerti alla \"Great Room\" in Dean Street e promosse le serie del 1753 e del 1755. Tra il 1753 e 1754 spos\u00f2 la cantante Maria Vestris, ma sembra che il matrimonio ebbe vita breve. Nel 1754 rivitalizz\u00f2 l'orchestra dell'Opera Italiana al teatro reale iniziando, come disse Burney, \"una nuova disciplina e una nuova maniera di suonare\". Giardini fu legato all'Opera Italiana di Londra per trent'anni, presso la quale fu anche, seppur con minor successo, attivo come impresario nelle stagioni 1756-7 e 1763-4.\nNel 1773 fece il suo debutto a Londra il violinista Wilhelm Cramer, il quale subito si present\u00f2 come un serio rivale di Giardini. Ciononostante il violinista torinese riusc\u00ec a conservare la propria posizione di violinista di fama nel panorama musicale inglese. Egli prese parte ai concerti Bach-Abel (una serie di concerti organizzati in societ\u00e0 a Londra da Johann Christian Bach e Carl Friedrich Abel) talvolta suonando la viola e dal 1770 al 1776 apparve in provincia come membro dell'orchestra del \"Three Choirs Festival\". Giardini fu inoltre molto richiesto come insegnante e per tenere concerti privati. Dal 1774 al 1779 fu spesso il direttore dell'orchestra dei \"Pantheon Concerts\" in Oxford Street e nelle stagioni 1776-7 e 1782-3 fu direttore del King's Theatre.\nNel 1784 si rec\u00f2 a Napoli, dove per alcuni anni fu al servizio di Sir William Hamilton (ambasciatore inglese alla corte del Re di Napoli), il quale era stato il suo primo allievo anni prima a Londra. Nel 1790 tent\u00f2 di tornare nel scenario operistico inglese, ma senza successo. Dopo il 1792 lasci\u00f2 l'Inghilterra e si rec\u00f2 a San Pietroburgo: nel 1796 fu certamente a Mosca, dove mor\u00ec in estrema povert\u00e0.\nGiardini, inoltre \u00e8 stato il primo noto possessore dello Stradivari \u201cLord aylesford\u201d del 1683, violoncello di cui \u00e8 entrato in possesso nel 1780.\nConsiderazioni sull'artista.\nGiardini fu un compositore prolifico e scrisse musica per quasi tutti i generi in voga nella sua epoca. Tuttavia i suoi principali ambiti erano quello operistico e quello della musica da camera strumentale. Quasi tutte le sue composizioni furono pubblicate quando egli era ancora in vita, ad eccezione di alcune canzonette e di sporadici lavori da camera. Come abilissimo suonatore di strumenti ad arco, egli seppe sfruttare tale famiglia di strumenti al fine di ottenere il miglior suono. La sua musica da camera combina il cosiddetto stile galante con gli elementi tipici del medio classicismo di J. C. Bach, degli Stamitz e della scuola di Mannheim. Sebbene Giardini scrisse quartetti e quintetti per archi impiegando anche altri strumenti (una forma nuova per quel tempo), egli si concentr\u00f2 sulla composizione di trii principalmente per violino, viola e violoncello."}
{"id": "2367661", "revid": "22356", "url": "https://it.wikipedia.org/wiki?curid=2367661", "title": "Angustidontus seriatus", "text": "L'angustidonto (Angustidontus seriatus) \u00e8 un crostaceo estinto, vissuto nel Devoniano superiore (Famenniano, circa 350 milioni di anni fa). I suoi resti sono stati ritrovati in Europa e in Nordamerica. \nDescrizione.\nGran parte dei fossili attribuiti a questo animale sono costituiti da frammenti di appendici spinose, delle dimensioni di pochi centimetri. Resti pi\u00f9 completi nel 2006 hanno rivelato l'aspetto dell'intero animale: lungo al massimo una trentina di centimetri, \"Angustidontus\" possedeva un corpo vagamente simile a quello delle attuali canocchie (\"Squilla mantis\"), con un addome allungato e relativamente piatto, costituito da molteplici segmenti. Nella parte anteriore del corpo erano presenti un paio di strutture predatorie (le appendici citate poco prima), dotate di una quarantina di spine sottili e allungate (da qui il nome \"Angustidontus\"). Queste strutture, di grandi dimensioni in rapporto alla grandezza dell'intero animale, erano posizionate sotto il corpo ed esercitavano un movimento all'ingi\u00f9. \nClassificazione.\nDescritto per la prima volta nel 1936 da Cooper, questo animale \u00e8 stato per lungo tempo conosciuto solo per frammenti fossili delle lunghe appendici. La classificazione, quindi, non poteva essere chiara. Alcuni studiosi avvicinarono gli enigmatici resti agli euripteridi (in particolare a \"Megalograptus\"), altri agli archeostomatopodi. Con la scoperta di resti pi\u00f9 completi provenienti dal Nevada e dalla Polonia, \u00e8 stato possibile ipotizzare le relazioni di questo animale: \u00e8 probabile che \"Angustidontus\" fosse un crostaceo affine agli eocaridi, o forse ai peracaridi, in particolare al genere \"Palaeopalaemon\". Una forma simile, altrettanto enigmatica, \u00e8 \"Pseudoangustidontus duplospineus\" dell'Ordoviciano inferiore del Marocco. "}
{"id": "2367663", "revid": "6923", "url": "https://it.wikipedia.org/wiki?curid=2367663", "title": "Nuova Hannover", "text": " \nL'isola di Nuova Hannover, anche chiamata Lavongai (\"New Hanover Island\" in inglese e \"Neuhannover\" in tedesco) \u00e8 un'isola vulcanica della Papua Nuova Guinea.\nL'Isola, situata a nord-est della Nuova Guinea, fa parte dell'arcipelago di Bismarck ed \u00e8 amministrativamente compresa nella Provincia della Nuova Irlanda. Con i suoi 1.227\u00a0km\u00b2 Nuova Hannover si colloca al 184\u00ba posto tra le isole pi\u00f9 grandi del mondo."}
{"id": "2367664", "revid": "767487", "url": "https://it.wikipedia.org/wiki?curid=2367664", "title": "Villa Il Leccio", "text": "Villa Il Leccio si trova a Castelfiorentino (provincia di Firenze) in localit\u00e0 San Pietro a Pisagnoli, sul colle Pesciola.\nLa villa, al pari di altre residenze suburbane nella zona, sorse nel 1901-1902 per Cesira Brandini Marcolini al posto di alcune case coloniche. Ispirata allo stile neoclassico, la villa \u00e8 dotata di tre piani ed \u00e8 affiancata da un torrino con copertura a piramide, ampi cornicioni e aperture che rivelano un utilizzo come osservatorio. La villa si trova infatti in posizione panoramica sopra l'abitato di Castelfiorentino.\nIl pian terreno della villa \u00e8 decorato dal bugnato, mentre il primo piano, delimitato da cornici marcapiano, \u00e8 decorato da lesene croinzie, mentre il secondo piano segue l'ordine dorico. \nAll'interno alcune sale sono decorate da pitture, soprattutto paesaggi. La villa \u00e8 circondata da un giardino con palme, mentre nel tratto in discesa, verso l'abitato, si trova un parco all'inglese con vialetti decorati da statue. "}
{"id": "2367665", "revid": "247933", "url": "https://it.wikipedia.org/wiki?curid=2367665", "title": "Lavongai", "text": ""}
{"id": "2367672", "revid": "121836", "url": "https://it.wikipedia.org/wiki?curid=2367672", "title": "Bertrand Russell, III conte Russell", "text": ""}
{"id": "2367674", "revid": "1437722", "url": "https://it.wikipedia.org/wiki?curid=2367674", "title": "Bravo Bravissimo", "text": "Bravo Bravissimo \u00e8 stata una trasmissione televisiva andata in onda inizialmente da Canale 5 e, nelle ultime edizioni, da Rete 4 e condotta da Mike Bongiorno tra il 1991 e il 2002, patrocinata anche dall'UNICEF.\nNel programma Mike, a partire dal 1995, fu affiancato dalla valletta che normalmente era con lui anche a \"La ruota della fortuna\" (Antonella Elia, Claudia Grego e Miriana Trevisan). Inoltre andava in onda il venerd\u00ec sera, dapprima dallo Studio 10 di Cologno Monzese, e successivamente dal Teatro Ponchielli di Cremona (e, in alcune occasioni, dal Teatro Azzurro di Gardaland), fino al Teatro Coccia di Novara (dove si \u00e8 tenuta l'ultima edizione). La prima puntata fu trasmessa il 15 novembre 1991 su Canale 5 alle ore 20:40.\nIl programma.\nStrutturazione.\n\"Bravo Bravissimo\" ruotava intorno all'esibizione di giovani talenti, italiani ed internazionali di et\u00e0 compresa tra i 4 e i 12 anni, in varie discipline (quali canto, pianoforte, danza, giocoleria, imitazioni), dai quali alla fine della manifestazione veniva eletto un vincitore che aveva diritto ad una borsa di studio. La gara era composta da due eliminatorie, a cui prendevano parte 14 bambini, e da un gran finale, al quale accedevano i primi 6 di ciascuna eliminatoria. Al vincitore finale spettava come premio una borsa di studio.\nNella sua dodicesima ed ultima edizione l'ambito della gara fu ristretto ai soli cantanti, e la trasmissione fu ribattezzata \"Bravo Bravissimo Festival\": in questa edizione partecipavano 25 concorrenti, e provenivano \"solo\" da tutta Italia. Infine, fra gli altri piccoli concorrenti ad essere passati dal programma, si possono ricordare: l'attore e doppiatore Gabriele Patriarca (1994), Joere Olivo (1995) batterista Jaspers (resident band Quelli che il calcio) le cantanti Karima Ammar ed Ambra Marie (1997), il ballerino Stefano Simmaco e l'attore Lorenzo Vizzini (1998), l'attrice Giada Arena e la pianista Leonora Armellini (2000), il cantante Valerio Scanu (2002) e persino l'enfant prodige russo Sergej Lazarev.\nIl titolo del programma riprende un celebre verso di \"Largo al factotum\", popolare aria de \"Il barbiere di Siviglia\" di Gioachino Rossini, utilizzata, tra l'altro, anche per la sigla e le pubblicit\u00e0 televisive del programma.\nLa chiusura.\nDopo oltre dieci anni di programmazione, il programma era stato cancellato a causa del cambiamento della linea editoriale della rete che lo trasmetteva, cio\u00e8 Rete 4. Ma in diverse interviste, Mike afferm\u00f2 che a Mediaset erano in atto dei tagli e che lo stesso \"Bravo Bravissimo\", insieme al suo \"Viva Napoli\", costava molto e si adoperava quindi al risparmio. Nella seconda met\u00e0 del 2009, era stato annunciato che il programma sarebbe dovuto tornare con una nuova edizione, su Canale 5 con la conduzione di Gerry Scotti, ma il progetto era saltato a causa dell'arrivo in Mediaset del regista Roberto Cenci, seguito dalla nascita e messa in onda del suo programma \"Io Canto\".\nNegli anni successivi alla trasmissione originale, la trasmissione \u00e8 stata riproposta dal defunto canale satellitare Mediaset Happy Channel e, dal 2010, dall'emittente digitale Mediaset Extra.\nEsportazione del format.\nIl format originale italiano interamente prodotto da RTI per Mediaset, \u00e8 stato venduto anche in alcuni paesi del mondo tra cui la Spagna, il Portogallo, il Cile e l'Israele.\nBravo Bravissimo Club.\nNegli anni 2001 e 2002 era andato in onda, su Rete 4 ogni sabato dalle ore 18:00, il primo ed unico spin-off del programma, intitolato \"Bravo Bravissimo Club\". Esso nacque da un'idea dei figli dello stesso Mike Bongiorno, ed era condotto prima nel 2001 da Mauro Serio e poi da Maria Teresa Ruta nel 2002.\nIl programma.\nNella sua prima edizione (2001), il programma era un talk-show settimanale interamente dedicato a bambini e ragazzi, con spazi dedicati anche alle curiosit\u00e0, ai giochi, ai film, agli ospiti in studio ed altro. Solo per questa edizione erano presenti, come ospiti fissi, Cino Tortorella (nel ruolo di portavoce del Club) e la psicologa Maria Rita Parsi.La seconda ed ultima edizione del programma, dur\u00f2 invece per 13 puntate dal 16 marzo all'8 giugno 2002, e divenne da talk-show a torneo per ragazzi delle scuole medie inferiori; in ogni puntata due scuole (suddivise in due squadre) provenienti da diverse citt\u00e0 d'Italia, dal \"Teatro Azzurro\" di Gardaland, si sfidavano in varie prove suddivise in tre categorie: quelle di cultura e creativit\u00e0 si svolgevano in studio mentre quella sportiva all'aperto e, alla squadra che totalizzava pi\u00f9 punti, era proclamata vincitrice con il nome di \"Brava Bravissima\". Infine, sempre in questa edizione, il programma organizzava un concorso collaborando con \"Erasmo - il mio primo quotidiano\": in cui periodicamente in ogni puntata c'era un tema, e i ragazzi dovevano comporlo per poi inviarlo in trasmissione. Durante il programma Maria Teresa Ruta, leggeva solo quello pi\u00f9 coinvolgente e ben composto."}
{"id": "2367677", "revid": "46291", "url": "https://it.wikipedia.org/wiki?curid=2367677", "title": "Ophrys fusca pallida", "text": "L'ofride pallida (Ophrys fusca\" subsp. \"pallida ) \u00e8 una pianta appartenente alla famiglia delle Orchidacee, presente in Sicilia e in Algeria.\nDescrizione.\n\u00c8 una pianta erbacea geofita bulbosa, con fusto eretto, alto 10\u201325\u00a0cm e brattee pi\u00f9 lunghe dell'ovario.\nL'infiorescenza \u00e8 pauciflora, con 2-6 fiori di piccole dimensioni; i sepali laterali, biancastri con sfumature verdi o rosate, sono ellittici mentre il sepalo centrale \u00e8 ricurvo in avanti; i petali sono corti, tronchi all'apice, di colore dal biancastro al verdastro. \nIl labello \u00e8 trilobato, fortemente genicolato alla base e ulteriormente piegato all'indietro nella parte apicale; \u00e8 di colore bruno, vellutato, con specchio glabro alla base del lobo mediano, di colore grigio-biancastro con riflessi bluastri, diviso da un solco centrale profondo; i lobi laterali sono piccoli e ripiegati all'indietro.\nIl ginostemio \u00e8 corto e ottuso.\nFiorisce da marzo a maggio.\nBiologia.\nSi riproduce per impollinazione entomogama ad opera dell'imenottero \"Andrena orbitalis\" (Andrenidae).\nDistribuzione e habitat.\nQuesta sottospecie \u00e8 un raro endemismo siciliano-algerino. \nNella sua \"Flora d'Italia\" Filippo Parlatore ne segnala la presenza sui Monti di Palermo e nel Bosco della Ficuzza, che \u00e8 tuttora una delle poche stazioni della Sicilia nord-occidentale in cui \u00e8 facile incontrare questa entit\u00e0. Pi\u00f9 recentemente \u00e8 stata segnalata anche sulle Madonie, dove \u00e8 comunque pi\u00f9 rara.\nIn passato la si etichettava come endemismo siculo-sardo ma la sua presenza in Sardegna \u00e8 stata smentita. Accertata la sua presenza in Algeria.\nPredilige i pascoli magri, le garighe, le aree soleggiate dei boschi con terreno calcareo, da 200 sino fino a 1100 m di altitudine.\nConservazione.\nIl Piano forestale regionale della Azienda Foreste della Regione Siciliana, considerata la ristrettezza del suo areale e la esiguit\u00e0 delle popolazioni note, classifica questa entit\u00e0 come vulnerabile."}
{"id": "2367678", "revid": "117643436", "url": "https://it.wikipedia.org/wiki?curid=2367678", "title": "Gerard van Swieten", "text": "Biografia.\nAllievo di Hermann Boerhaave divent\u00f2 nel 1745 il medico personale dell'imperatrice Maria Teresa d'Austria. Famoso per la sua lotta al vampirismo negli anni che andavano dal 1718 al 1732 molti casi ipotetici di vampirismo in Europa dell'est furono reportizzati e lui indag\u00f2 su tali avvenimenti, e per aver descritto i sintomi della cefalea a grappolo. Si occup\u00f2 anche d'anatomia e cerc\u00f2 di migliorare il trattamento delle malattie veneree prima fra tutte la sifilide.\nMassone, fu membro della loggia \"Zur wahren Eitracht\" (Alla vera concordia) di Vienna .\nSuo figlio fu Gottfried van Swieten, patrono di Haydn, Mozart e Beethoven."}
{"id": "2367688", "revid": "339392", "url": "https://it.wikipedia.org/wiki?curid=2367688", "title": "Gerhard Van Swieten", "text": ""}
{"id": "2367689", "revid": "729019", "url": "https://it.wikipedia.org/wiki?curid=2367689", "title": "Accesso condizionato", "text": "L'accesso condizionato (sigla CA, dall'inglese \"conditional access\") \u00e8 l'accesso a contenuti televisivi (ed eventualmente anche contenuti radio e interattivi ad essi legati) condizionato attraverso apposito sistema al fine di permetterne la fruizione solo ad un'utenza selezionata.\nL'accesso condizionato \u00e8 utilizzato per implementare la pay TV, la pay per view e il free to view (le tre tipologie televisive destinate ad un'utenza selezionata) nei casi in cui per l'implementazione sono utilizzate reti di telecomunicazione che non offrono la possibilit\u00e0 di trasmettere particolari contenuti a specifici utenti. In tali casi si implementa quindi l'accesso condizionato attraverso apposito sistema in modo che i contenuti televisivi siano fruibili solo agli utenti autorizzati.\nTipologia.\nIn base al modo in cui viene implementato nell'apparecchio televisivo, si possono distinguere tre tipi di accesso condizionato:\nIn un apparecchio televisivo \u00e8 possibile implementare anche tutte e tre queste tipologie di accesso condizionato. In particolare, visto che il Common Interface Plus \u00e8 un'evoluzione retrocompatibile del Common Interface, si pu\u00f2 dire che un apparecchio televisivo che implementa l'accesso condizionato Common Interface Plus implementa anche l'accesso condizionato Common Interface. Nella maggior parte dei casi per\u00f2 viene implementato solo l'accesso condizionato \"embedded\" oppure solo l'accesso condizionato Common Interface/Common Interface Plus. Solo i migliori apparecchi televisivi implementano sia l'accesso condizionato \"embedded\" che l'accesso condizionato Common Interface/Common Interface Plus.\nStoria e descrizione.\nL'accesso condizionato \"embedded\" \u00e8 stato la prima tipologia di implementazione dell'acceso condizionato negli apparecchi televisivi. Inizialmente l'accesso condizionato \"embedded\" \u00e8 stato implementato attraverso CAM incorporate nell'apparecchio televisivo (normalmente set-top box). Questa soluzione per\u00f2 \u00e8 stata presto abbandonata in quanto poco pratica. In caso il fornitore di servizi televisivi in accesso condizionato cambiava sistema di accesso condizionato, o passava ad una versione migliorata dello stesso, l'utente era infatti costretto a portare l'apparecchio televisivo in un centro di assistenza dove personale specializzato provvedeva ad aprirlo e a sostituire la CAM con una in grado di gestire il nuovo sistema di accesso condizionato. Inoltre normalmente tali CAM erano in grado di gestire un solo sistema di accesso condizionato e l'apparecchio televisivo normalmente era progettato per ospitare una sola CAM, quindi in caso l'utente volesse fruire di servizi televisivi di pi\u00f9 fornitori utilizzanti sistemi di accesso condizionato diversi doveva dotarsi di pi\u00f9 apparecchi televisivi (normalmente di pi\u00f9 set-top box) con conseguenti scomodit\u00e0 (prima fra tutte l'utilizzo di pi\u00f9 telecomandi) e oneri economici.\nL'implementazione negli anni seguenti del Common Interface ha permesso di superare tutti i limiti e le problematiche della soluzione CAM incorporata nell'apparecchio televisivo. Con il Common Interface infatti \u00e8 stato possibile realizzare CAM facilmente removibili (e quindi sostituibili) dall'utente senza alcuna necessit\u00e0 di aprire l'apparecchio televisivo (le cosiddette CAM Common Interface). Il Common Interface prevede infatti la presenza nell'apparecchio televisivo di apposito slot accessibile dall'esterno senza aprire l'apparecchio televisivo. Tale slot \u00e8 destinato ad ospitare l'elettronica aggiuntiva necessaria per implementare nell'apparecchio televisivo nuove funzionalit\u00e0.\nOggi quindi la CAM Common Interface \u00e8 diventata la norma e gli apparecchi televisivi pi\u00f9 avanzati presentano pi\u00f9 slot Common Interface in modo che l'utente non debba continuamente sostituire la CAM in caso ne usi pi\u00f9 di una.\nOggi inoltre sono abbastanza comuni CAM in grado di implementare la gestione di pi\u00f9 sistemi di accesso condizionato (le cosiddette CAM \"multicrypt\"), ma tali CAM non sono in grado di evitare scomodit\u00e0 all'utente. L'implementazione odierna dell'accesso condizionato prevede infatti nella maggior parte dei casi anche l'utilizzo da parte dell'utente di una smart card personale con funzione di \"chiave\" d'accesso ai contenuti televisivi. Tale smart card di norma \u00e8 previsto che sia alloggiata all'interno della CAM e la CAM normalmente ha un solo alloggiamento per smart card. Quindi anche in caso si utilizzi una CAM in grado di implementare la gestione di pi\u00f9 sistemi di accesso condizionato, se l'apparecchio televisivo non \u00e8 dotato di pi\u00f9 slot Common Interface, rimane comunque la scomodit\u00e0 di dover sostituire la smart card in caso l'utente ne usi pi\u00f9 di una.\nL'accesso condizionato \"embedded\", dopo essere stato quasi abbandonato con l'avvento del Common Interface, negli ultimi anni \u00e8 tornato prepotentemente in auge con la diffusione della memoria flash. Utilizzata per memorizzare il firmware di un apparecchio televisivo la memoria flash permette infatti una facile sostituzione dello stesso da parte dell'utente e pu\u00f2 quindi essere utilizzata per aggiornare l'apparecchio televisivo in modo da renderlo in grado di gestire sistemi di accesso condizionato inizialmente non previsti. Nell'odierna implementazione dell'accesso condizionato \"embedded\" la gestione di un sistema di accesso condizionato non \u00e8 infatti pi\u00f9 implementata attraverso la CAM (cio\u00e8 attraverso un dispositivo elettronico), ma attraverso una libreria software parte integrante del firmware.\nAnche se spesso \u00e8 possibile la sostituzione del firmware dell'apparecchio televisivo attraverso una connessione RS232 o USB e un computer (operazione non alla portata di utenti non esperti di informatica), di norma al fine di rendere l'apparecchio televisivo in grado di gestire nuovi sistemi di accesso condizionato \u00e8 possibile, per gli apparecchi televisivi che lo prevedono, sostituire il firmware attraverso la comodissima modalit\u00e0 OTA, operazione alla portata dell'utente comune. La modalit\u00e0 OTA prevede la ricezione del nuovo firmware dai trasmettitori televisivi da cui si ricevono i normali servizi televisivi. Per aggiornale il firmware dell'apparecchio televisivo \u00e8 quindi necessario semplicemente selezionare un'apposita voce nell'OSD.\nL'accesso condizionato \"embedded\" nella sua ultima implementazione (cio\u00e8 attraverso librerie software) non ha soppiantato il Common Interface nonostante che per l'utente rappresenti una soluzione molto pi\u00f9 pratica, anche perch\u00e9, come detto, il Common Interface pu\u00f2 essere utilizzato per implementare altre funzionalit\u00e0 diverse dell'accesso condizionato. Gli apparecchi televisivi pi\u00f9 completi oggi quindi implementano sia l'accesso condizionato \"embedded\" nella sua ultima implementazione che il Common Interface. Un tale apparecchio televisivo, per quanto riguarda l'accesso condizionato, offre all'utente le possibilit\u00e0 pi\u00f9 ampie in fatto di gestione di sistemi di accesso condizionato (un particolare sistema di accesso condizionato potrebbe essere infatti implementabile sul proprio apparecchio televisivo solo attraverso un'appasita CAM Common Interface e non attraverso un apposito aggiornamento OTA del firmware in quanto non disponibile).\nProblematiche.\nPer quanto riguarda lo standard televisivo principale, normalmente i broadcaster operanti nel medesimo Paese adottano uno standard comune con ovvi benefici per l'utente: se per trasmettere contenuti televisivi agli utenti ogni broadcaster adottasse uno standard televisivo diverso da quello adottato da tutti gli altri, l'utente dovrebbe dotarsi di un apparecchio televisivo per ogni broadcaster di cui intende ricevere contenuti televisivi o, in alternativa, se disponibile, di un apparecchio televisivo compatibile con molteplici standard televisivi (quindi pi\u00f9 complesso e di conseguenza pi\u00f9 costoso). In Italia ad esempio per la televisione digitale terrestre tutti i broadcaster hanno adottato il medesimo standard televisivo principale, il DVB-T. Sempre in Italia, anche per la televisione digitale satellitare, tutti i broadcaster hanno adottato il medesimo standard televisivo principale, il DVB-S.\nPer quanto riguarda invece gli standard televisivi opzionali (gli standard televisivi integranti standard televisivi principali al fine di implementare particolari funzionalit\u00e0 inizialmente non previste dallo standard televisivo principale) non sempre i broadcaster operanti nel medesimo Paese adottano uno standard comune. In particolare di norma l'accesso condizionato non viene implementato direttamente dallo standard televisivo principale ma attraverso uno standard televisivo opzionale e, quasi sempre, i broadcaster anche operanti nel medesimo Paese non adottano un unico standard televisivo per un sistema di accesso condizionato comune.\nInizialmente, all'epoca dell'accesso condizionato \"embedded\" implementato attraverso CAM incorporata nell'apparecchio televisivo, la non adozione di un unico standard televisivo per un sistema di accesso condizionato comune ha portato alla proliferazione di apparecchi televisivi nelle case degli utenti. Nonostante che da un punto di vista tecnico le problematiche derivanti dalla non adozione di un unico standard televisivo per l'accesso condizionato siano state del tutto risolte con l'implementazione del Common Interface e dell'accesso condizionato \"embedded\" implementato attraverso librerie software facenti parte del firmware, la proliferazione di apparecchi televisivi nelle case degli utenti continua tutt'oggi a causa di politiche commerciali dei broadcaster volte al profitto se non alla monopolizzazione del mercato.\nIn Italia di esempio \u00e8 il caso di Sky Italia, fornitore della piattaforma televisiva commerciale pi\u00f9 ricca di contenuti per la televisione satellitare Italiana, dove per quanto riguarda il sistema di accesso condizionato da lei utilizzato per la propria piattaforma, il VideoGuard, impedisce la disponibilit\u00e0 sia della CAM Common Interface che di apparecchi televisivi con accesso condizionato \"embedded\" che non siano il set-top box da lei fornito ai propri abbonati (lo Sky Box). Unica eccezione \u00e8 l'Xdome HD-1000NC, un set-top box con accesso condizionato \"embedded\" VideoGuard (dotato anche di Common Interface) introdotto sul mercato nella primavera 2009 dopo una lunga battaglia legale tra il produttore e Sky Italia.\nDotazioni per l'utente.\nPer ricevere servizi televisivi in accesso condizionato \u00e8 necessario dotarsi di apparecchi televisivi in grado di gestire i vari sistemi di accesso condizionato utilizzati per tali servizi televisivi. Tali apparecchi televisivi, dovendo anche gestire uno o pi\u00f9 sistemi di accesso condizionato, sono pi\u00f9 complessei e quindi, di norma, pi\u00f9 costosi. Di norma quindi la fruizione di servizi televisivi in accesso condizionato comporta per l'utente un aggravio dei costi anche se, solitamente, non in misura eccessivamente rilevante.\nMercato televisivo italiano.\nTelevisione digitale terrestre.\nPer quanto riguarda la televisione digitale terrestre in Italia la situazione \u00e8 la migliore possibile per l'utente: tutti i broadcaster che fanno uso dell'accesso condizionato permettono ai produttori di elletronica di consumo l'implementazione sia dell'accesso condizionato Common Interface che dell'accesso condizionato \"embedded\". Per quanto riguarda in particolare l'accesso condizionato Common Interface, sono disponibili varie CAM Common Interface \"multicrypt\" in grado di gestire tutti i sistemi di accesso condizionato attualmente utilizzati dai broadcaster. Le CAM sono commercializzate da vari produttori di elettronica di consumo che di norma ne garantiscono il funzionamento solo su un numero limitato di apparecchi televisivi Common Interface. Spesso comunque tali CAM funzionano anche su apparecchi televisivi Common Interface per i quali i produttori non ne garantiscono il funzionamento. Se in commercio non \u00e8 disponibile una CAM il cui funzionamento \u00e8 garantito con il proprio apparecchio televisivo Common Interface e si vuole ricevere servizi televisivi in accesso condizionato, prima di acquistare un nuovo apparecchio televisivo si pu\u00f2 quindi testare le CAM di conoscenti al fine di un eventuale acquisto in caso di esitivo positivo del test.\nFino ad oggi solitamente l'accesso condizionato Common Interface \u00e8 stato implementato sui televisori e sui videoregistratori mentre l'accesso condizionato \"embedded\" \u00e8 stato implementeto sui set-top box.\nTelevisione satellitare.\nPer quanto riguarda la televisione satellitare in Italia solo i broadcaster di Tiv\u00f9sat e di Conto TV permettono ai produttori di elettronica di consumo l'implementazione sia dell'accesso condizionato \"embedded\" che dell'accesso condizionato Common Interface. Per la fruizione via satellite della piattaforma Sky Italia, l'azienda stessa attualmente impedisce sia la disponibilit\u00e0 di una CAM Common Interface che di apparecchi televisivi con accesso condizionato \"embedded\" che non siano il set-top box da lei fornito ai propri abbonati (lo Sky Box). Unica eccezione \u00e8 l'Xdome HD-1000NC, un set-top box per la ricezione della televisione digitale terrestre e satellitare con Common Interface e accesso condizionato \"embedded\" VideoGuard (il sistema di accesso condizionato utilizzato da Sky Italia per la fruizione via satellite della propria piattaforma televisiva)."}
{"id": "2367691", "revid": "1536407", "url": "https://it.wikipedia.org/wiki?curid=2367691", "title": "R\u00e9ver", "text": "Caratteristiche tecniche.\nGioca come difensore centrale, ma pu\u00f2 anche ricoprire il ruolo di mediano.\nCarriera.\nClub.\nR\u00e9ver gioc\u00f2 per il Paulista dal 2004 al 2007; dopo il prestito all'Al-Wahda, nel 2008 fu mandato in prestito al Gr\u00eamio, dove gioc\u00f2 il campionato nazionale, venendo poi confermato nel novembre 2008.\nIl 28 gennaio 2010 \u00e8 stato acquistato dal club tedesco del Wolfsburg.\nIl 31 luglio viene ufficializzato il suo passaggio all'Atletico Mineiro per circa 3 milioni di euro.\nIl 14 gennaio 2015 firma per l'Internacional.\nStatistiche.\nPresenze e reti nei club.\n\"Statistiche aggiornate al 17 maggio 2016.\""}
{"id": "2367694", "revid": "1543377", "url": "https://it.wikipedia.org/wiki?curid=2367694", "title": "Madonna dei Candelabri", "text": "La Madonna dei Candelabri \u00e8 un dipinto a olio su tavola (diametro 65\u00a0cm) di Raffaello Sanzio con aiuti, databile al 1513-1514 circa e conservato nel Walters Art Museum di Baltimora.\nStoria.\nL'opera proviene dalla collezione Borghese di Roma, e viene di solito fatta risalire agli anni della Stanza di Eliodoro.\nLa critica ha dibattuto il problema dell'autografia. Secondo Cavalcaselle \u00e8 riferibile al Sanzio la sola figura della Madonna, oltre all'ideazione. Le parti restanti, in particolare gli angeli, sarebbero opera di un collaboratore, forse Giulio Romano.\nDescrizione e stile.\nIl tondo, in uno stato di conservazione non eccelso, mostra la Madonna col Bambino tra due angeli reggifiaccola, da cui il nome. Maria \u00e8 seduta a mezza figura, col Bambino sulle ginocchia. Le due figure principali, aggraziate e unite da amorevoli gesti, sono ruotate l'una verso l'altra, riempiendo un'ellissi centrale di grande effetto monumentale, che sembra preannunciare la \"Madonna della Seggiola\".\nIl motivo dei candelabri \u00e8 una colta citazione antiquaria, derivata da rappresentazioni imperiali dell'antica Roma e che qualifica Cristo e Maria come re e regina del cielo."}
{"id": "2367701", "revid": "124245194", "url": "https://it.wikipedia.org/wiki?curid=2367701", "title": "Zac Hanson", "text": "Biografia.\nCarriera musicale.\nZac \u00e8 componente, insieme ai fratelli maggiori Isaac e Taylor, del gruppo musicale pop rock Hanson dal 1992. Nella band ricopre il ruolo di batterista (suonando i tamburi e le percussioni), oltre a suonare pianoforte e chitarra. Dall'album \"The Walk\" (2007) ricopre anche il ruolo di lead singer, in precedenza svolto dal fratello Taylor. Il secondo singolo estratto da \"The Walk\", dal titolo Go, porta la sua sola firma.\nVita privata.\nCresciuto a Tulsa, terzo di 7 figli, il 3 giugno 2006 si \u00e8 sposato con Kathryn \"Kate\" Tucker in una cerimonia privata tenutasi ad Atlanta.\nIl primo figlio della coppia, John Ira Shepherd, \u00e8 nato il 27 maggio 2008 a Tulsa, la loro figlia Junia Rosa Ruth \u00e8 nata il 15 dicembre 2010, il terzo figlio, George Abraham Walker, \u00e8 nato il 17 ottobre 2013 e l'ultimogenita, Mary Lucille Diana, \u00e8 nata il 6 agosto 2016."}
{"id": "2367703", "revid": "204012", "url": "https://it.wikipedia.org/wiki?curid=2367703", "title": "Sindrome del Marfan", "text": ""}
{"id": "2367706", "revid": "986213", "url": "https://it.wikipedia.org/wiki?curid=2367706", "title": "Jean-Pierre Kutwa", "text": "Biografia.\nJean-Pierre Kutwa \u00e8 nato il 22 dicembre 1945 nel quartiere Blockhauss di Abidjan, capitale ed omonimo vicariato apostolico (oggi arcidiocesi metropolitana), nell'allora Africa Occidentale Francese (oggi nella parte meridionale della Repubblica della Costa d'Avorio); \u00e8 l'ultimo dei dieci figli di Martin Kutwa e Louise Ahouo. \u00c8 stato battezzato il 4 gennaio 1946, nella chiesa di Saint Pierre del suo quartiere di origine, da padre Laziner.\nFormazione e ministero sacerdotale.\nHa iniziato gli studi primari nel 1950 presso la scuola \"Saint Jean Bosco\" a Treichville, dove \u00e8 stato anche membro del coro, di cui \u00e8 divenuto poi voce solita. L'8 luglio 1955 ha ricevuto la prima comunione nella stessa chiesa dove \u00e8 stato battezzato ed il 18 settembre seguente \u00e8 entrato nel \"Petit-Clerc\" di Bingerville nella classe di CMI.\nSentendo maturare una precoce vocazione al sacerdozio, e dopo averla manifestata al parroco del suo quartiere, padre Andr\u00e9 Carr\u00e9, nel 1957 si \u00e8 iscritto al seminario minore di Bingerville, dove ha completato gli studi secondari. Il 2 ottobre 1964 \u00e8 entrato nel seminario maggiore di Anyama, dove ha studiato filosofia e teologia, ricevendo poi l'abito talare e la tonsura ecclesiastica il 22 dicembre 1967.\n\u00c8 stato ordinato diacono il 20 dicembre 1970, nella chiesa di Notre Dame du Secours Perp\u00e9tuel a Treichville, per imposizione delle mani di Bernard Yago, arcivescovo metropolita di Abidjan e futuro cardinale; ha ricevuto poi l'ordinazione sacerdotale l'11 luglio 1971 nella stessa chiesa e dallo stesso arcivescovo, incardinandosi, venticinquenne, come presbitero della medesima arcidiocesi. Le sue intenzioni originarie erano quelle di entrare nell'Ordine dei frati predicatori e proseguire gli studi in Francia ma sua madre si \u00e8 opposta.\nIl 15 settembre seguente ha quindi iniziato il suo ministero pastorale come vicario parrocchiale nella cattedrale di Saint Paul du Plateau, cappellano dei \"Jeunes \u00c9tudiants Chr\u00e9tiens\" (JEC) e professore di musica al noviziato di Notre Dame a Moossou, dove \u00e8 rimasto fino a quando il 15 settembre 1974 \u00e8 stato assegnato alla parrocchia di Saint Augustin a Bingerville. Nel 1977 \u00e8 poi divenuto direttore nazionale delle Opere cattoliche, mentre nel 1978 \u00e8 tornato nella cattedrale di Saint Paul come parroco, studiando contemporaneamente teologia biblica presso l'Istituto cattolico dell'Africa occidentale (ICAO).\nNel 1984 si \u00e8 trasferito a Roma, in Italia, dove ha studiato alla Pontificia universit\u00e0 urbaniana ed ha conseguito il dottorato in teologia biblica nel 1985, facendo poi un breve soggiorno a Gerusalemme, in Israele, per corsi avanzati di ebraico e poi un altro viaggio a Washington, negli Stati Uniti d'America, per imparare l'inglese.\nAl suo rientro in Costa d'Avorio nel 1987, \u00e8 tornato nuovamente ad essere parroco della cattedrale di Saint Paul aggiungendo anche gli incarichi di docente di Sacra Scrittura presso il seminario maggiore di Anyama e di cappellano diocesano dei JEC. Nel 1995 \u00e8 stato trasferito come parroco della parrocchia di Notre Dame di Treichville, continuando ad insegnare in seminario. Il 7 luglio 1997 \u00e8 stato coinvolto in un incidente stradale quasi mortale che lo ha tenuto in ospedale per otto mesi, tornando al proprio ministero nel febbraio 1998; nel mentre \u00e8 stato anche promosso assistente nazionale dei JEC. \nMinistero episcopale.\nArcivescovo metropolita di Gagnoa.\nIl 15 maggio 2001 papa Giovanni Paolo II lo ha nominato, cinquantacinquenne, arcivescovo metropolita di Gagnoa; \u00e8 succeduto al settantanovenne No\u00ebl Kokora-Tekry, contestualmente dimessosi per raggiunti limiti d'et\u00e0 dopo ben trent'anni di governo pastorale. Il 29 giugno, giorno della solennit\u00e0 dei Santi Pietro e Paolo, si \u00e8 recato nella basilica di San Pietro in Vaticano, dove il papa gli ha imposto il pallio, simbolo di comunione tra il metropolita e la Santa Sede. Ha ricevuto la consacrazione episcopale il 16 settembre successivo, nello Stade \"Victor Biaka Boda\" a Gagnoa, per imposizione delle mani del cardinale Bernard Agr\u00e9, arcivescovo metropolita di Abidjan, assistito dai co-consacranti monsignori Laurent Akran Mandjo, vescovo di Yopougon, e Barth\u00e9l\u00e9my Djabla, vescovo di San-Pedro-en-C\u00f4te-d'Ivoire. Ha preso possesso della diocesi durante una cerimonia successiva svoltasi nella cattedrale di Sant'Anna a Gagnoa. Come suo motto episcopale ha scelto \"Ut omnes unum sint\", che tradotto vuol dire \"Perch\u00e9 tutti siano una cosa sola\" (Gv 17, 21).\nDal 2 al 23 ottobre 2005 ha partecipato, come delegato eletto dalla Conferenza episcopale della Costa d'Avorio, alla XI assemblea generale ordinaria del Sinodo dei vescovi, svoltasi nella Citt\u00e0 del Vaticano, con tema \"L'Eucaristia: fonte e culmine della vita e della missione della Chiesa\".\nIl 31 marzo 2006 si \u00e8 recato in Vaticano, assieme agli altri membri dell'episcopato ivoriano, per la visita \"ad limina apostolorum\", allo scopo di discutere con il pontefice della situazione e dei problemi relativi alla sua zona pastorale.\nArcivescovo metropolita di Abidjan.\nIl 2 maggio 2006 papa Benedetto XVI lo ha trasferito, sessantenne, come arcivescovo metropolita di Abidjan; \u00e8 succeduto all'ottantenne cardinale Bernard Agr\u00e9, contestualmente dimissionario per raggiunti limiti d'et\u00e0 dopo undici anni di governo pastorale. Ha preso possesso della nuova sede durante una cerimonia svoltasi nella cattedrale di San Paolo ad Abidjan il 18 giugno successivo, mentre il 29 giugno si \u00e8 recato nella basilica vaticana per ricevere nuovamente il pallio ed il 30 giugno \u00e8 stato anche ricevuto in udienza dal papa. Inoltre ha ricoperto l'incarico di amministratore apostolico di Gagnoa fino al 24 ottobre dello stesso anno, giorno dell'installazione del suo successore Barth\u00e9l\u00e9my Djabla.\nDopo la guerra civile in Costa d'Avorio, seguita alle elezioni del novembre 2010 e terminata nell'aprile 2011, si \u00e8 appellato per incoraggiare il dialogo interreligioso ed il processo di pacificazione: \"Si, la Costa d'Avorio deve essere terra di amicizia e fraternit\u00e0, musulmana o cristiana, del Nord o del Sud, bianca o nera, di qui o altrove\". Nel gennaio 2012, parlando a nome del Forum nazionale dei gruppi religiosi, ha invitato Alassane Ouattara, presidente della Costa d'Avorio e musulmano, a rilasciare i prigionieri politici, sostenitori del suo sconfitto rivale alla presidenza Laurent Gbagbo, al fine di facilitare il processo di riconciliazione nazionale.\nIn ambito della Conferenza episcopale della Costa d'Avorio \u00e8 presidente della commissione per l'apostolato dei laici; ha ricoperto anche gli incarichi di vicepresidente della Conferenza episcopale regionale dell'Africa occidentale francofona (CERAO) e vice gran cancelliere dell'Universit\u00e0 cattolica dell'Africa occidentale.\nCardinalato.\nIl 12 gennaio 2014, durante l'angelus domenicale, papa Francesco ha annunciato la sua creazione a cardinale nel concistoro del 22 febbraio seguente, il primo del suo pontificato; sessantottenne, \u00e8 il terzo porporato ivoriano nella storia della Chiesa dopo i suoi immediati predecessori Bernard Yago e Bernard Agr\u00e9. Durante la cerimonia, svoltasi nella basilica di San Pietro in Vaticano alle ore 11:00, il pontefice gli ha conferito la berretta, l'anello cardinalizio ed il titolo presbtierale di Santa Emerenziana a Tor Fiorenza; il titolo era vacante dal 29 agosto 2013, giorno della morte del cardinale zambiano Medardo Joseph Mazombwe, arcivescovo emerito di Lusaka.\nIl 22 maggio seguente lo stesso papa lo ha nominato membro della Congregazione per gli istituti di vita consacrata e le societ\u00e0 di vita apostolica, del Pontificio consiglio per i laici e del Pontificio consiglio della giustizia e della pace, mentre il 13 settembre lo ha nominato anche membro della Congregazione per l'evangelizzazione dei popoli. Il 18 settembre ha compiuto una seconda visita \"ad limina\" in Vaticano.\nHa preso possesso della sua chiesa titolare in una celebrazione svoltasi il 26 febbraio 2017 alle ore 12:00.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2367715", "revid": "316995", "url": "https://it.wikipedia.org/wiki?curid=2367715", "title": "Scellini", "text": ""}
{"id": "2367716", "revid": "767487", "url": "https://it.wikipedia.org/wiki?curid=2367716", "title": "F\u00e1bio Santos Romeu", "text": "Caratteristiche tecniche.\nPossiede un'ottima resistenza ed un discreto traversone, che garantiscono alla sua squadra un buon contributo offensivo.\nCarriera.\nClub.\nCresciuto nel settore giovanile del San Paolo, F\u00e1bio Santos si mise in evidenza nella sua prima stagione da professionista, nel 2003. La sua prima partita, giocata da titolare, in Copa Sudamericana, vide il San Paolo battere il Gr\u00eamio per 4-1. Grazie alle buone prestazioni, il terzino si mise sullo stesso piano di titolari come Gustavo Nery e Fabiano. Nel 2004 divent\u00f2 titolare fisso della squadra, ma venne criticato in quanto l'eliminazione in semifinale di Libertadores per mano dell'Once Caldas venne anche da un suo errore di marcatura. Nonostante questo, continu\u00f2 come titolare fino all'arrivo di J\u00fanior, che lo releg\u00f2 al ruolo di riserva. Con il club vinse il Campionato Paulista e la Coppa Libertadores 2005, e la Coppa del Mondo per club 2005.\nNel 2006 fu mandato in prestito al Kashima Antlers in Giappone, del tecnico Paulo Autuori, che aveva lavorato con il terzino l'anno precedente.\nNel 2007 pass\u00f2 al Cruzeiro, nuovamente richiesto da Paulo Autuori. A fine stagione, si trasfer\u00ec al Monaco. In prestito al Santos fino al dicembre 2008, nel gennaio 2009 fu messo sotto contratto dal Gr\u00eamio.\nIl 12 gennaio 2011 ha firmato un contratto annuale col Corinthians.\nNazionale.\nGioc\u00f2 per il al Mondiale Under-20 2005 tenutosi nei Paesi Bassi.\nStatistiche.\nPresenze e reti nei club.\n\"Statistiche aggiornate al 26 dicembre 2010.\""}
{"id": "2367717", "revid": "121836", "url": "https://it.wikipedia.org/wiki?curid=2367717", "title": "William Wyndham Grenville", "text": ""}
{"id": "2367719", "revid": "461628", "url": "https://it.wikipedia.org/wiki?curid=2367719", "title": "Saturnino di Cartagine", "text": " \nLe sue spoglie vennero deposte nel cimitero di Trasone, catacombe collocate lungo la via Salaria, oggi parte del quartiere Parioli. La \"Depositio Martyrum\" di Filocalo ricorda il santo il giorno 29 novembre: \"III kal. dec. Saturnini in Trasonis\".\nI resti del santo sono stati traslati nella chiesa di San Saturnino a Roma, a cui \u00e8 stato assegnato il titolo cardinalizio."}
{"id": "2367722", "revid": "729019", "url": "https://it.wikipedia.org/wiki?curid=2367722", "title": "Sindrome da post-poliomielite", "text": "In seguito alla poliomielite, nelle persone guarite possono essere presenti alcune manifestazioni in modo regolare, questa viene definita sindrome da post-poliomielite . L'inizio della sindrome non deve per forza avvenire subito dopo la guarigione, in molti casi pu\u00f2 comparire anche molti anni (20-40) dopo la malattia acuta.\nEpidemiologia.\nLa sindrome da post-poliomielite si mostra in circa il 25\u201350% delle persone che sopravvivono alla malattia.\nSintomatologia.\nFra i sintomi e i segni clinici ritroviamo debolezza e affaticamento che riguardano i gruppi muscolari inizialmente interessati dalla forma acuta.\nTerapia.\nIl trattamento \u00e8 solo palliativo e mira con la somministrazione di analgesici alla diminuzione del dolore.\nPrognosi.\nNon esistono dati sufficienti per stimare con certezza la prognosi."}
{"id": "2367727", "revid": "2128848", "url": "https://it.wikipedia.org/wiki?curid=2367727", "title": "Punk Goes Crunk", "text": "Punk Goes Crunk \u00e8 \u00e8 la quinta compilation della serie \"Punk Goes...\", pubblicata dalla Fearless Records l'8 aprile 2008. Contiene canzoni hip hop reinterpretate da gruppi pop punk ed emo."}
{"id": "2367730", "revid": "339392", "url": "https://it.wikipedia.org/wiki?curid=2367730", "title": "Regione d'Italia", "text": ""}
{"id": "2367733", "revid": "33689", "url": "https://it.wikipedia.org/wiki?curid=2367733", "title": "Addiator", "text": "L'Addiator \u00e8 un'addizionatrice meccanica prodotta dalla Addiator Gesellschaft di Berlino dal 1870 al 1982. \u00c8 composta da una serie di cremagliere racchiuse in un contenitore metallico e azionabili tramite uno stilo. L'Addiator, prodotto in decine di modelli e milioni di esemplari, ebbe un grande successo, tanto che il suo nome venne spesso utilizzato come antonomasia per indicare tutte le addizionatrici a cremagliera (o \"aritmografi\").\nDescrizione.\nL'Addiator pu\u00f2 essere considerato un calcolatore in quanto, a differenza dell'abaco, \u00e8 fornito di un meccanismo di \"riporto delle decine\", sia pure solo semi-automatico. Nelle sue versioni pi\u00f9 semplici permette di eseguire direttamente solo le addizioni. Le sottrazioni vanno effettuate per complemento. La maggior parte dei modelli, per\u00f2, permette entrambe le operazioni, grazie ad un doppio sistema di cursori, uno per la somma e uno per la sottrazione, posti uno sopra l'altro (esempio: modello \"Arithma\") o uno dietro l'altro (esempio: modello \"Standard\").\nCon semplici modifiche furono realizzati molti modelli per lavorare con basi numeriche non decimali, dalle unit\u00e0 inglesi (piedi/pollici e sterline/scellini/penny), a quelle di tempo (ore/minuti) fino alla versione esadecimale, utilizzata nella programmazione dei primi computer.\nL'Addiator deve il suo successo alla portabilit\u00e0, economicit\u00e0 e relativa facilit\u00e0 d'uso. Divenne rapidamente obsoleto con l'avvento delle prime calcolatrici tascabili.\nAltre addizionatrici a cremagliere.\nQuesto tipo di addizionatrici assunse una connotazione pressoch\u00e9 definitiva con l\"'aritmografo\" brevettato dal francese Louis Troncet nel 1889. Per\u00f2 ebbe molti precursori, a partire dalla macchina aritmetrica del francese Caze (1720) che, per\u00f2, nonostante l'aspetto, deve essere considerata sostanzialmente un abaco in quanto non ha alcun meccanismo di riporto. Mentre l'addizionatrice di Heinrich Kummer (1847) \u00e8 a tutti gli effetti analoga e precedente al brevetto di Troncet.\nA partire dall'inizio del XX secolo apparvero centinaia di varianti, prodotte in quasi tutti i paesi del mondo e basate sullo stesso principio di funzionamento. A parte questioni di dettaglio (es. dimensioni) la variante principale era data dalla presenza o meno (es. \"Wizard\") di una serie di feritoie specializzata per la sottrazione e la loro posizione. La soluzione pi\u00f9 classica era quella di porle sopra o sotto quelle per l'addizione (es. \"Super Simplex\" e \"Arithma\"). Una variante abbastanza caratteristica degli Addiator era di collocare addizione e sottrazione sulle due facciate opposte della macchina. In macchine tipo \"Tasco\" o \"Correntator\" si aveva, invece, una \"mascherina\" mobile che, a seconda della sua posizione, predisponeva le feritoie a una delle due operazioni.\nUtilizzo.\nPer la descrizione dell'utilizzo si fa riferimento alla versione \"Super-Simplex\", anche se il modo di operare \u00e8 il medesimo per tutte le versioni.\nSono presenti due serie di cremagliere: una, al lato inferiore, dove i numeri da addizionare si trascinano verso il basso e una, al lato superiore, dove i numeri da sottrarre si trascinano verso l'alto. Ogni spostamento in senso contrario effettuer\u00e0 l'operazione di segno opposto col complemento a 10.\nVa notato che non ha importanza la sequenza con la quale si addizionano o sottraggono le singole cifre.\nAddizione.\nVolendo calcolare una somma, per esempio 7+2, si utilizzano le cremagliere per l'addizione.\nSe il secondo addendo produce una somma che supera 9 (come nel caso di 7+5), anzich\u00e9 trascinare la guida in basso la si trascina in alto, quindi si sposta lo stilo a sinistra e si abbassa di una posizione. Questo equivale ad incrementare di 1 la cifra delle decine e ad incrementare le unit\u00e0 del complemento a 10.\nIn ogni caso, nelle finestrelle centrali si legger\u00e0 il risultato.\nSottrazione.\nVolendo calcolare una differenza, ad esempio 47-19, si imposta il minuendo 47 con la cremagliera per l'addizione (posta in basso), mentre il sottraendo 19 si imposta con la cremagliera per i numeri da sottrarre (posta in alto):"}
{"id": "2367736", "revid": "88740", "url": "https://it.wikipedia.org/wiki?curid=2367736", "title": "Keane", "text": ""}
{"id": "2367737", "revid": "711131", "url": "https://it.wikipedia.org/wiki?curid=2367737", "title": "Lentinula edodes", "text": "Lentinula edodes \u00e8 un fungo basidiomicete della famiglia Omphalotaceae di origine asiatica, diffuso soprattutto in Cina e in Giappone. \u00c8 attualmente il secondo fungo commestibile pi\u00f9 consumato al mondo, dopo lo champignon.\nEtimologia.\nDal greco \"edod\u00e8\" (in italiano alimento) per la sua commestibilit\u00e0. Il nome Shiitake deriva dalla parola Giapponese \"shii\" usata per indicare una variet\u00e0 di albero di castagno (il \"Castanopsis cuspidata\") e dalla parola \"take\" che significa fungo.\nDescrizione della specie.\nCappello.\nCircolare o reniforme, 5\u201312 cm di diametro, prima convesso, poi appianato, con un umbone poco evidente.\nLamelle.\nbianche, poi ocracee, bruno-rossastre quando rotte; adnate, poi libere.\nGambo.\nRobusto, tozzo, ventrale o eccentrico, bianco nella parte superiore, bianco-ocra striato nella parte restante, 3-5 x 1-1,5\u00a0cm.\nAnello.\nEffimero, costituito da residui della cortina, di colore biancastro o bruno nocciola.\nCarne.\nBiancastra\nDistribuzione e habitat.\nCresce in autunno e in primavera su tronchi di latifoglie. \u00c8 diffuso nell'Estremo Oriente.\nCommestibilit\u00e0.\nLa commestibilit\u00e0 \u00e8 ottima. La prima menzione del consumo dello \"shiitake\" (\u690e\u8338) in Giappone risale al 199 d.C. I primi scritti della coltura di questo fungo possono essere attribuiti al cinese W\u00fa S\u0101ng\u014dng (\u5433\u4e09\u516c, 1130-1208). Il \"Libro dell'agricoltura di Wang Zhen\", scritto durante la dinastia Yuan (1271-1368), in cui l'autore fa risalire l'uso in cucina di questo fungo fino ai tempi della dinastia Han (202 a.C.-220 d.C.).\nPropriet\u00e0.\nLo \"shiitake\" \u00e8 nutritivo, ricco di proteine (il contenuto di queste corrisponde a circa il 17,5% del totale di materia secca), con nove amminoacidi essenziali. Contiene inoltre sostanze che favoriscono il controllo della pressione arteriosa, la riduzione del livello di colesterolo, il rafforzamento del sistema immunitario e l'inibizione dello sviluppo di tumori, v\u00edrus e batteri.\nSugli effetti anti-cancro di una particolare sostanza, isolata dal fungo, sono in corso studi clinici.\nAltre ricerche hanno dimostrato che il Lentinula edodes:\nActive Hexose Correlated Compound (AHCC) \u00e8 un \u03b1-glucano isolato dal \"L. edodes\". AHCC \u00e8 una sostanza ben tollerata che possiede attivit\u00e0 antiossidante, ed \u00e8 metabolizzato attraverso il percorso CYP450 2D6. Ricerche hanno dimostrato che AHCC possiede le seguenti propriet\u00e0:\nIl Lentinano, un composto isolato dal L. edodes, viene impiegato come agente antitumorale per via endovenosa in alcuni Paesi. Studi hanno dimostrato che il Lentinano possiede propriet\u00e0 anti tumorali e studi clinici hanno associato il Lentinano ad un'aspettativa di vita pi\u00f9 alta, ad una miglior qualit\u00e0 della vita e ad una bassa incidenza dei tumori.\nNomi comuni.\nIn Cina, \u00e8 conosciuto col nome di \"xi\u0101ngg\u016b\" (\u9999\u83c7 o anche \u9999\u83f0) che significa letteralmente \"fungo (\u83c7) fragrante (\u9999)\".\nIn Corea \u00e8 chiamato \"pyogo\" (\ud45c\uace0).\nIn Giappone, \u00e8 conosciuto come \"shiitake\", termine che trae origine dalla parola giapponese \"shii\" (un albero simile alla quercia) e \"take\" (fungo)."}
{"id": "2367742", "revid": "28592", "url": "https://it.wikipedia.org/wiki?curid=2367742", "title": "Catene montuose", "text": ""}
{"id": "2367743", "revid": "28592", "url": "https://it.wikipedia.org/wiki?curid=2367743", "title": "Placca tettonica dell'India", "text": ""}
{"id": "2367744", "revid": "1305772", "url": "https://it.wikipedia.org/wiki?curid=2367744", "title": "Il brigante Musolino", "text": ""}
{"id": "2367745", "revid": "1305772", "url": "https://it.wikipedia.org/wiki?curid=2367745", "title": "Il filo di seta", "text": ""}
{"id": "2367747", "revid": "780783", "url": "https://it.wikipedia.org/wiki?curid=2367747", "title": "Tyler Farrar", "text": "Carriera.\nGli esordi e i primi anni.\n e comincia a gareggiare tra gli Elite nel 2003 all'interno del team statunitense Jelly Belly-Carlsbad Clothing Company; nel biennio seguente \u00e8 invece sotto contratto con la formazione Health Net presented by Maxxis. Coglie i primi importanti successi in Francia, in due tappe del Tour de l'Avenir, una nel 2004 e una nel 2005: queste vittorie, unitamente ad altri risultati positivi sia in Europa che in America, gli permettono di guadagnarsi un contratto da professionista con la Cofidis, squadra francese del circuito UCI ProTour, a partire dalla stagione 2006.\nNel 2006 non mette a referto alcuna vittoria (si classifica quinto al Grand Prix de la Ville de Rennes), mentre nel 2007, sempre in maglia Cofidis, riesce ad aggiudicarsi solamente una tappa al Grande Pr\u00e9mio Internacional CTT Correios de Portugal, corsa portoghese. A fine anno decide quindi di trasferirsi alla Slipstream-Chipotle, formazione Professional Continental statunitense diretta da Jonathan Vaughters: Nella stagione successiva vince una frazione al Tour du Poitou-Charentes e ottiene il primo piazzamento importante, il quinto posto in volata nella prestigiosa Parigi-Tours.\n2009-2011: le vittorie con la Garmin.\nNel marzo 2009, con la maglia della nuova Garmin, consegue la vittoria della quinta tappa della Tirreno-Adriatico, battendo in volata il britannico Mark Cavendish; nel maggio seguente, al Giro d'Italia, \u00e8 due volte secondo, mentre in luglio al Tour de France ottiene altri due secondi posti, preceduto in entrambi i casi da Cavendish. Ad agosto si aggiudica la Vattenfall Cyclassics e tre tappe all'Eneco Tour, vestendo la maglia di leader di quest'ultima corsa per quattro giorni. In settembre riesce quindi a cogliere la prima vittoria in un grande giro, aggiudicandosi l'undicesima tappa della Vuelta a Espa\u00f1a, mentre in ottobre vince il Circuit Franco-Belge.\nNella stagione 2010 ottiene la vittoria in una tappa alla Driedaagse De Panne, nello Scheldeprijs e in due tappe, la seconda a Utrecht e la decima a Bitonto, al Giro d'Italia; tra agosto e settembre si aggiudica quindi la sua seconda Vattenfall Cyclassics, in volata su Edvald Boasson Hagen e Andr\u00e9 Greipel, e la quinta e la ventunesima tappa della Vuelta a Espa\u00f1a.\nOttiene le prime vittorie del 2011 al Challenge de Mallorca dove si aggiudica la gara di apertura, il Trofeo Palma de Mallorca (il cui risultato tuttavia non viene omologato dall'Unione Ciclistica Internazionale a causa della protesta dei corridori che hanno gareggiato utilizzando radioline nonostante il divieto imposto dalla stessa federazione internazionale), e la seconda gara, il Trofeo Cala Millor. Dopo un successo di tappa alla Tirreno-Adriatico e il terzo posto alla Gand-Wevelgem, partecipa al Giro d'Italia ma abbandona la corsa dopo pochi giorni per la morte in gara del suo caro amico Wouter Weylandt. Ritornato alle corse, in luglio vince la tappa di Redon al Tour de France \u2013 primo successo in carriera per lui alla \"Grande Boucle\" \u2013 dedicando il successo proprio all'amico scomparso. Nel finale di stagione si classifica quindi decimo in volata nella prova in linea dei campionati del mondo di Copenaghen.\n2012-2015: gli ultimi anni e il passaggio alla MTN.\nApre la stagione 2012 con alcuni piazzamenti di tappa tra Medio Oriente ed Europa, ma senza successi (si classifica comunque secondo allo Scheldeprijs); nel prosieguo di stagione partecipa quindi sia al Giro d'Italia, con un podio di tappa, che al Tour de France. In agosto ottiene le prime vittorie di stagione facendo sue due frazioni allo USA Pro Cycling Challenge in Colorado. Nel 2013 mette a referto ancora diversi risultati positivi nelle gare di inizio stagione; a maggio vince quindi una tappa al Tour of California, cui seguono piazzamenti al Tour de Suisse, al Giro di Danimarca, all'Eneco Tour e alla Vuelta a Espa\u00f1a. Conclude l'annata con un successo parziale all'Eurom\u00e9tropole Tour in Belgio e con il quarto posto alla Parigi-Tours.\nNel 2014, sempre in maglia Garmin-Sharp, si piazza secondo alla Dwars door Vlaanderen e allo Scheldeprijs, e terzo nella tappa conclusiva di Brescia al Giro d'Italia. Dopo ulteriori podi parziali allo Ster ZLM Toer e all'Eurom\u00e9tropole Tour, in ottobre al Tour of Beijing, gara World Tour, ottiene i primi successi di stagione vincendo la terza tappa e la classifica a punti della corsa. A fine anno lascia dopo sette stagioni la squadra di Vaughters, ex Slipstream e Garmin, e si accasa, come gi\u00e0 concordato nel settembre precedente, tra le file del team Professional sudafricano MTN-Qhubeka. Con la nuova maglia nel 2015 partecipa alle classiche del Nord, al Tour of California e al Tour de France, ma non vince alcuna corsa.\nGiunge \"fuori tempo massimo\" alla Parigi-Roubaix 2017, classificandosi a 30'49\" dal vincitore Greg Van Avermaet. L'11 settembre 2017, nonostante avesse un contratto anche per il 2018 con la Dimension Data, annuncia il suo ritiro dalle corse."}
{"id": "2367748", "revid": "287204", "url": "https://it.wikipedia.org/wiki?curid=2367748", "title": "Tra Scilla e Cariddi", "text": ""}
{"id": "2367749", "revid": "767487", "url": "https://it.wikipedia.org/wiki?curid=2367749", "title": "Hugo Goldschmidt", "text": "Biografia.\nHa studiato giurisprudenza al Conservatorio e nel 1884 si \u00e8 laureato. Tre anni dopo ha incominciato un corso di musica sotto la guida di Stockhausen a Francoforte sul Meno. Ben presto si gett\u00f2 a capofitto negli studi storico-musicali, come allievo di Bohn.\nHa condiretto il Conservatorio di Berlino dal 1893 al 1905.\nNell'ultimo periodo di vita si trasfer\u00ec dapprima a Nizza, poi a Ginevra ed infine a Wiesbaden.\nTra i suoi scritti, annoveriamo : \"Studien zur Geschichte der italienischen Oper in 17 Jarhhundert\" (1901), \"Cavalli als dramatiker Komponist, in Monatsh\" (1893). \nHa curato nuove edizioni di lavori mozartiani, di Schubert e Haydn; Sue sono state anche le traduzioni dei libretti di alcune opere di Giuseppe Verdi, come \"Macbeth\" e \"Luisa Miller\"."}
{"id": "2367751", "revid": "933835", "url": "https://it.wikipedia.org/wiki?curid=2367751", "title": "\u0160koda Holding", "text": "La \u0160koda Holding, in passato \u0160koda (IPA:), \u00e8 un complesso industriale ceco di produzione meccanica di veicoli stradali commerciali e trasporti di massa, veicoli e prodotti ferroviari, metalmeccanici e tramviari, molto attivo in Europa centrale. Fondata nel 1859 da Ernst Graf von Waldstein sotto l'Impero austriaco, in passato ha anche occupato settori bellici, navali e aeronautici, in particolare per l'Impero d'Austria-Ungheria prima e poi per l'ex Unione sovietica. \u00c8 situata a Plze\u0148. Dopo la caduta del comunismo nel 1993 fu privatizzata.\nLa divisione \u0160koda Auto, che si occupa del settore automobilistico, \u00e8 divenuta propriet\u00e0 del gruppo Volkswagen nel 2000.\nStoria.\nErnst Graf von Waldstein fond\u00f2 la fabbrica nel 1859 che occupava 100 dipendenti e produceva macchinari vari per l'industria dello zucchero, della fabbricazione della birra e mineraria, cos\u00ec come serbatoi, macchine a vapore, ponti e costruzioni in metallo varie.\nNel 1866 Emil von \u0160koda ne era l'ingegnere capo e successivamente nel 1869 compr\u00f2 l'azienda da Graf Waldstein. Emil von \u0160koda modernizz\u00f2 l'azienda, nel 1871 con una nuova fonderia, nel 1872 con un nuovo stabilimento di meccanica, nel 1882 una nuova fucina e nel 1886 un nuovo laminatoio.\nDa quel momento inizia la sua espansione, ben presto focalizzata soprattutto nella costruzione di armi, diventando uno dei maggiori fornitori militari dell'Impero austro-ungarico. Nel tempo la produzione si \u00e8 espansa anche al settore costruzioni di carri armati interi, utilizzati anche dalla Wehrmacht ai tempi dell'occupazione nazista della Cecoslovacchia e della seconda guerra mondiale.\nAl termine di quest'ultima le autorit\u00e0 politiche cecoslovacche nazionalizzarono la \u0160koda e fecero confluire nella holding varie altre realt\u00e0 costruttive indipendenti, dalle fabbriche di auto a quelle di aerei a quelle del settore alimentare, facendola diventare uno dei conglomerati pi\u00f9 estesi del XX secolo.\nPer due anni, dal 1951 al 1953 ne venne anche cambiato il nome in \"Z\u00e1vody Vladim\u00edra Ilji\u010de Lenina\", ritornando per\u00f2 in seguito alla denominazione originale. I suoi mercati principali furono soprattutto le nazioni dell'ex blocco Sovietico dove fu particolarmente attiva nel campo della produzione di locomotive e rotabili ferroviari di ogni tipo, Tram, autobus e filobus destinati al trasporto pubblico.\nLa situazione rimase pressoch\u00e9 immutata sino alla dissoluzione dell'Est Europa del 1989 quando le autorit\u00e0 provvidero ad una privatizzazione delle varie societ\u00e0 e, dopo la chiusura di alcune fabbriche nonch\u00e9 la cessione del comparto auto al gruppo Volkswagen, le aziende rimaste sono nuovamente riunite dal 2000 sotto una holding unica.\nNel 1876 viene aperta la prima filiale estera a Kiev, dove la \u0160koda fornisce fabbriche di zucchero. Oltre alle macchine per zuccherifici, vengono costruiti anche impianti per distillerie o macchine a vapore, cos\u00ec come armamenti. Dal 1886 la Pilsen Kanonent\u00fcrme per navi da guerra viene eretta, tre anni pi\u00f9 tardi viene ottenuto il primo cannone. Da met\u00e0 anni '80 dell'800 inizia anche la produzione di ponti. Nel 1890 viene creata una nuova fabbrica. Nel 1899 la societ\u00e0 diventa per azioni, Emil von \u0160koda ne \u00e8 l'azionista di maggioranza. L'8 agosto 1900 muore Emil von \u0160koda durante un viaggio in treno a Kurort Bad Gastein. Nell'azienda lavoravano 3.211 dipendenti e 250 in altre sedi.\nI primi del secolo vedono l'azienda occupata nella produzione di componenti per la centrale elettrica delle Niagara, per le chiuse del canale di Suez, per navi francesi, tedesche, giapponesi, russe e sudamericane. \u0160koda si specializz\u00f2 negli armamenti. Venne fondata la socirt\u00e0 azionaria \"Spojen\u00e9 stroj\u00edrny, fr\u00fcher \u0160koda, Ruston, Bromovsk\u00fd, Ringhoffer\". \u0160koda diventa fabbrica di acciaio e armamenti. Fornisce armi per la monarchia asburgica d'Austria-Ungheria. Per la k.u.k. Kriegsmarine e mortai in calibro 380\u00a0mm. \u0160koda prov\u00f2 i nuovi pezzi per la k.u.k. Artillerie-Schie\u00dfschule a Hajm\u00e1sk\u00e9r (Veszpr\u00e9m). Nel 1914 e fino al 1918 la fabbrica forn\u00ec 12.693 cannoni all'\"\u00f6sterreichisch-ungarische Armee\". Nel 1914 lavoravano presso \u0160koda circa 10.000 persone, nel 1917 diventarono 32.000. Nel maggio 1917 vi fu un incidente nella fabbrica di munizioni a Bolevec, perirono oltre 200 persone.\nDopo la guerra \u0160koda si occup\u00f2 di produzioni civili e fu acquisita dalla Schneider et Cie. La produzione si indirizz\u00f2 verso i mezzi di trasporto in particolare locomotive. \u0160koda forn\u00ec in tutto il mondo fabbriche di zucchero, mulini, distillerie, centrali elettriche. Nel 1921 si fuse con la \"Spojen\u00e9 Stroj\u00edrny\". Le fabbriche furono a Hradec Kr\u00e1lov\u00e9 e Praga. Dal 1924 vennero prodotti motori Lorraine-Dietrich aeronautici su licenza. Dal 1924 al 1935 viene prodotto lo \u0160koda Sentinel, con motore a vapore. Nel 1925 viene fusa con la Laurin &amp; Klement a Mlad\u00e1 Boleslav \u2013 diventer\u00e0 \u0160koda Auto. In societ\u00e0 con la Avia nel 1926, ab 1927 \u0160koda con la Czech Airlines creano una compagnia aerea. Nel 1930 sono occupate 36.000 persone.\nDopo l'annessione della Cecoslovacchia al terzo Reich la societ\u00e0 diventa \"Waffenwerken Br\u00fcnn\" nel quadro della Arisierung della \"Vereinigte Stahlwerke AG\" e della \"Dresdner Bank\", pi\u00f9 tardi fu venduta alla \"Reichswerke Hermann G\u00f6ring\". Nel 1942 la societ\u00e0 fu controllata da Waffen-Union \u0160koda-Br\u00fcnn con sede a Berlino. A Pilsen lavoravano 45.000 persone, in tutta la societ\u00e0 101.000. Il 25 aprile 1945 l'azienda fu bombardata.\nNel secondo dopoguerra \u0160koda si occup\u00f2 di prodotti civili e statalizzata. La divisione auto separata nel 1945 (\u0160koda Auto). Nel 1950 la societ\u00e0 divisa in sette entit\u00e0.\nDopo la rivoluzione di velluto del 1989 l'azienda diventa societ\u00e0 per azioni nel 1990.\nNel 1993 la \"\u0160KODA, HUT\u011a, Plze\u0148, s. r. o.\" e la \"\u0160KODA, KOV\u00c1RNY, Plze\u0148, s.r.o.\" inglobati nella \u0160koda-Holding, e dal 2004 venduti alla OMZ. Nel 2007 viene creato il consorzio \u0160KODA STEEL, poi Pilsen Steel. La \u0160koda JS viene nel 2007 venduta alla OMZ. Nel 2009 la coreana Doosan Heavy Industries &amp; Construction per 450 milioni di \u20ac comprano la \u0160koda Power. La \u0160koda-Holding cede le divisioni veicoli ferrotranviari.\nL'istituto di ricerca \u0160koda, del 1907, viene ceduto alla \u0160KODA V\u00ddZKUM s.r.o. Questa nel 2006 viene ceduta alla \u0158e\u017e nel 2011 diventa \"V\u00fdzkumn\u00fd a zku\u0161ebn\u00ed \u00fastav Plze\u0148 s.r.o.\".\nProduzione.\nLa Holding abbraccia svariati settori ed aziende sia nel campo dell'energia che della produzione. Una di queste \u00e8 la \"\u0160KODA Transportation\", importante e conosciuto produttore europeo nel settore del trasporto pubblico di passeggeri con la sua produzione di filoveicoli come lo \u0160koda 6Tr, lo \u0160koda 9Tr, lo \u0160koda 14Tr e lo \u0160koda 15Tr e nel settore ferroviario nella produzione di locomotive di cui le pi\u00f9 conosciute in Italia sono le E. 499 acquisite dalle FNM di Milano che le hanno ridenominate E.630. L'azienda \u00e8 attiva anche nella realizzazione di tram dell'ultima generazione e di elettromotrici per ferrovie suburbane e metropolitane.\nLa \u0160koda Electric ha acquisito nel 2007 la Ganz Transelektro, azienda produttrice di parti elettriche per filobus in corso di fallimento, creando la consociata Ganz-\u0160koda.\nLocomotive.\nLa prima locomotiva (Fabriknummer 1/1920) fu la austriaca KkStB 270, presente al N\u00e1rodn\u00ed technick\u00e9 muzeum v Praze. Dal 1924 le locomotive delle ferrovie cecoslovacche furono immatricolate come gruppo 434.1. Dagli anni '20 \u0160koda inizi\u00f2 a produrre locomotive elettriche.\nLa \u0160koda Transportation produce locomotive elettriche Multi-system come la 109\u00a0E. La \u010cD ha immatricolato dal 2009 20 locomotive \u010cD-Serie 380 e la ZSSK, nel 2013, due locomotive ZSSK-Serie 381. Dal 2005 viene creata la divisione Vagonka Stud\u00e9nka per la produzione di rotabili.\nDal 2013 la Deutsche Bahn e \u0160koda, dal dicembre 2016 per la linea M\u00fcnchen-N\u00fcrnberg, producono sei \u0160koda a doppio cassone con Systemlok tipo 109E. Con un introito di 110 milioni di \u20ac.\nAutoveicoli.\nLa societ\u00e0 si fuse con la Laurin &amp; Klement costruendo su licenza:\nArmi.\nLa \u0160koda-werke fu anche industria d'armi:\nStruttura odierna.\n\u0160koda Holding a.s..\n\"\u0160koda Holding a.s.\" fu la societ\u00e0 controllante \u0160koda a Plze\u0148. La holding fu fondata nel 2000 come \"\u0160koda a. s.\". Dopo la privatizzazione vengono create la divisione Energia e dal 2009 la divisione veicoli (ferroviari, filobus). Vengono cedute altre aziende come la ceca Vagonka Stud\u00e9nka.\n\u0160koda Praha a.s..\nNel 1953 l'azienda statale Energostroj viene fondata, la quale nel 1959 viene inglobata nella \u0160koda. Nel 1978 la \"Z\u00e1vod v\u00fdstavba elektr\u00e1ren \u0160koda\" costruisce i reattori per l'Unione Sovietica tipo WWER. Nel 1990 l'azienda viene separata dal gruppo e nel 1993 privatizzata. Dal 2005 fa parte del gruppo \u010cEZ.\n\u0160KODA PRAHA a.s. \u00e8 leader mondiale nell'energia.\n\u0160koda JS a.s..\n\u0160KODA JS \u00e8 la divisione nucleare \u0160koda. Dopo il 1993 diventa parte della \u0160KODA JADERN\u00c9 STROJ\u00cdRENSTV\u00cd s.r.o. Dal 1999 societ\u00e0 per azioni. Nel 2004 la \u0160koda-Holding vende l'azienda alla russa OMZ.\n\u0160koda Power s.r.o..\nNel 2009 la Doosan Heavy Industries &amp; Construction per 450 milioni di \u20ac acquista la \u0160koda Power."}
{"id": "2367755", "revid": "287204", "url": "https://it.wikipedia.org/wiki?curid=2367755", "title": "San Luca (Nanni di Banco)", "text": "Il San Luca \u00e8 una statua di Nanni di Banco, conservata nel Museo dell'Opera del Duomo di Firenze e databile al 1408-1413.\nStoria.\nLa statua dell'evangelista seduto faceva parte, assieme al \"San Giovanni\" di Donatello, al \"San Matteo\" di Bernardo Ciuffagni e al \"San Marco\" di Niccol\u00f2 di Pietro Lamberti, di una serie che decorava le quattro grandi nicchie a fianco del portale maggiore nella distrutta facciata incompiuta di Santa Maria del Fiore. La statua di Nanni di Banco, in particolare, occupava la seconda delle due nicchie a sinistra del portale. \nTutte e quattro le opere erano state scolpite tra il 1408 e il 1415 e dopo la distruzione della facciata, nel XVI secolo, vennero collocate dentro il Duomo, dove rimasero fino al 1936, quando vennero spostate nel museo. \nLe ricevute di pagamento, conservate negli archivi dell'Opera, riportano gli anni 1410, 1412 e 1413, per il saldo finale.\nDescrizione e stile.\nLe quattro statue degli \"Evangelisti\", sebbene di diverso valore artistico, sono un'importante testimonianza delle tendenze della scultura del primo rinascimento fiorentino, nel quale spiccavano proprio le personalit\u00e0 di Donatello e Nanni di Banco, per alcuni versi affini e per altri diametralmente opposti. Entrambi gli artisti rifiutarono lo stile tardogotico, prendendo piuttosto ispirazione dalle opere dell'arte romana che copiose si trovavano nella stessa Firenze e nella vicina Fiesole; entrambi inoltre cercavano di collocare le figure nello spazio secondo schemi innovativi, di maggiore libert\u00e0, dando un forte rilievo plastico e accentuando la resa fisiognomica individuale dei personaggi.\nIl \"San Luca\" di Nanni di Banco \u00e8 raffigurato nell'atto di leggere un libro sacro e trasmette un senso di calma e di fierezza. Il panneggio \u00e8 sobrio e privo di schematismi e le linee base della composizione (soprattutto quelle delle braccia) fanno convergere l'occhio dello spettatore verso la testa barbuta, che \u00e8 leggermente pi\u00f9 piccola del normale per aumentare illusionisticamente lo slancio della figura con la visione dal basso, secondo la disposizione originaria dell'opera. \nLa statua infatti, seguendo il profilo della nicchia, era stata costruita con le membra allungate, non gi\u00e0 come retaggio della cultura gotica, ma secondo un accorgimento ottico secondo cui le proporzioni sarebbero state corrette dall'osservatore. La figura solida e austera riprende dall'antico il modello di nobile compostezza e il volto, soprattutto nel taglio dei capelli e della barba."}
{"id": "2367756", "revid": "287204", "url": "https://it.wikipedia.org/wiki?curid=2367756", "title": "La palla dorata", "text": "La palla dorata (\"The Golden Ball\") \u00e8 un racconto incluso in \"Il mistero di lord Listerdale e altre storie\", una raccolta di racconti di Agatha Christie senza nessuno dei principali personaggi che ricorrono di solito nei suoi romanzi e racconti, pubblicato per la prima volta nel Regno Unito nel 1934.\nTrama.\nGeorge Dundas viene rimproverato dallo zio a causa delle sue frequenti assenze dal posto di lavoro. Lo zio lo accusa inoltre di non riuscire ad afferrare \u201cla palla dorata delle opportunit\u00e0\u201d. George, passeggiando in citt\u00e0, si imbatte in una ragazza dell'alta societ\u00e0, Mary Montresor, a bordo della sua macchina costosa. La ragazza chiede a George se lui la vorrebbe sposare, e il ragazzo, distratto dalla guida spericolata di Mary, le risponde di s\u00ec, quando poi si accorge tramite dei fogli di giornale che la ragazza \u00e8 gi\u00e0 promessa sposa del Duca di Edgehill. Mary per\u00f2 non sembra molto interessata a quest'uomo, e suggerisce a George di andare a cercare un posticino tranquillo in campagna per trasferirsi l\u00ec. George accetta. Dirigendosi verso sudest, i due notano una casa in cima a una collina. A Mary piace, cos\u00ec la coppia si ferma per andare a controllarla. La ragazza dice a George che, se dovessero trovare qualcuno, dovranno dire a tutti che pensavano che la casa appartenesse alla signora Pardonstenger. Sbirciando attraverso una finestra, i due vengono pizzicati da un maggiordomo che, sentita la spiegazione di Mary, non fa una piega e invita i due ragazzi ad entrare. Una volta dentro la coppia viene fronteggiata da un uomo e una donna. L'uomo ha in mano una pistola e intima a George e Mary di salire al piano superiore. In cima alle scale, George all'improvviso reagisce e riesce a disarmare l'uomo. George vorrebbe legare l'uomo, ma Mary lo supplica di uscire subito da l\u00ec dentro, e allora i due se ne vanno, portandosi dietro l'arma. Una volta in macchina George, controllando la pistola, si accorge che \u00e8 scarica. Mary a questo punto confessa che la casa \u00e8 sua, la situazione in cui si sono trovati era tutta una messinscena ideata da lei per mettere alla prova ogni possibile suo pretendente, per vedere se l'avrebbe difesa dal pericolo. La coppia dentro l'abitazione era stata ingaggiata apposta, l'uomo \u00e8 Rube Fallace, un attore. Tutti avevano fallito il test, tranne George, che a quel punto dice a Mary che devono procurarsi la licenza di matrimonio. Mary per\u00f2 vorrebbe che il ragazzo si mettesse in ginocchio per farle la proposta in grande stile, ma George si rifiuta, trovando quest'atto degradante. Le cose sembrano mettersi male per il ragazzo ma, proprio mentre sta scendendo dalla macchina di Mary, George scivola su una buccia di banana, e finisce per terra, in ginocchio. A quel punto il matrimonio \u00e8 certo, e George non vede l'ora di andare dallo zio a raccontargli che sta per sposare una giovane ricca e dell'alta societ\u00e0 \u2013 insomma, ha afferrato la palla dorata!"}
{"id": "2367759", "revid": "198277", "url": "https://it.wikipedia.org/wiki?curid=2367759", "title": "McLaren MP4/12", "text": "La McLaren MP4/12 fu la vettura di Formula 1 con la quale la McLaren partecip\u00f2 al campionato del 1997. Come gi\u00e0 nei due anni precedenti, la vettura era azionata dai motori Mercedes-Benz. I piloti furono Mika H\u00e4kkinen e David Coulthard, entrambi confermati dall'anno precedente. Le gomme erano fornite da Goodyear.\nIl contesto.\nLa novit\u00e0 pi\u00f9 appariscente fu conseguenza del cambio di \"title sponsor\": terminato dopo ventitr\u00e9 anni il sodalizio con la Marlboro (legatasi alla rivale ), la vettura rigett\u00f2 i colori biancorossi dei due decenni precedenti in favore di una livrea color argento, previo accordo con un'altra industria del tabacco, la West.\nInoltre presentava un muso dall'andamento molto basso, confrontato con quello delle vetture concorrenti che, invece, era decisamente pi\u00f9 alto.\nLa stagione.\nLa nuova monoposto consent\u00ec alla McLaren di tornare alla vittoria che mancava dal 1993, quando alla guida c'era Ayrton Senna. Nel corso della stagione tre furono i successi: due con Coulthard (in Australia, prima gara della stagione, e a Monza) e uno con H\u00e4kkinen (al Gran Premio d'Europa, ultima gara della stagione, con Coulthard secondo). Altre vittorie non giunsero per problemi di affidabilit\u00e0 che costrinsero numerose volte le vetture al ritiro, specialmente Hakkinen, il quale si trov\u00f2 in pi\u00f9 occasioni al comando della gara, salvo poi alzare bandiera bianca per problemi al propulsore.\nNel corso della stagione la McLaren MP4/12 sal\u00ec 7 volte sul podio (3 vittorie, 2 secondi e 2 terzi posti), ottenendo inoltre una pole position e due giri pi\u00f9 veloci, per un totale di 63 punti che le valsero il quarto posto nella classifica del campionato costruttori.\nScheda tecnica.\nCarreggiata ant.: 1690 mm\nCarreggiata post.: 1605 mm\nSerbatoio: 95 litri circa\nFreni: a disco autoventilanti in carbonio\nCerchi: 13\"\nPotenza max: 760 CV circa\nRisultati completi.\n(I risultati in grassetto indicano la pole position, in \"corsivo\" il giro pi\u00f9 veloce in gara) "}
{"id": "2367761", "revid": "165042", "url": "https://it.wikipedia.org/wiki?curid=2367761", "title": "Cassa d\u2019anima", "text": ""}
{"id": "2367762", "revid": "983767", "url": "https://it.wikipedia.org/wiki?curid=2367762", "title": "Guangxu", "text": "Il suo regno dur\u00f2 dal 1875 al 1908, ma in pratica govern\u00f2, senza l'influenza dell'imperatrice Cixi, dal 1889 fino al 1898. Intraprese le \"riforme dei cento giorni\", ma fu fermato da Cixi tramite un colpo di Stato nel 1898 e messo agli arresti nella sua abitazione fino alla sua morte.\nBiografia.\nL'ascesa al trono.\nYixuan, padre di Guangxu, spos\u00f2 Rong, sorella minore della concubina imperiale Cixi. Nel gennaio 1875 l'Imperatore Tongzhi mor\u00ec senza eredi e l'Imperatrice Ci'an sugger\u00ec il figlio di Yixin quale suo successore sotto la tutela di Cixi. Al contrario, rompendo la convenzione imperiale secondo la quale l'Imperatore successivo doveva essere della seconda generazione dopo l'Imperatore, Cixi prefer\u00ec il figlio di Zaitian.\nGuangxu ascese al trono all'et\u00e0 di quattro anni e venne adottato dall'Imperatrice Cixi come suo figlio assumendo definitivamente l'appellativo di \"Imperatrice madre\". Durante la sua giovinezza, Guangxu ebbe come insegnante Weng Tonghe, con il quale ebbe una profonda intesa.\nL'ascesa al potere.\nAnche quando Guangxu divenne ufficialmente imperatore, Cixi continu\u00f2 ad influenzare le decisioni di governo e le azioni del nipote, malgrado Cixi risiedesse nel palazzo imperiale estivo di Yiheyuan. Dopo aver preso il potere, Guangxu si presentava molto pi\u00f9 aperto e innovativo della tradizionale e conservatrice Cixi. Guangxu riteneva infatti che vi fosse molto da imparare dalle monarchie costituzionali come il Giappone, il che avrebbe portato maggior potere e maggiore ricchezza per la Cina. Nel giugno del 1898, Guangxu inizi\u00f2 le Riforma dei cento giorni puntando su una serie di cambiamenti politici, legali e sociali. Si serv\u00ec in questo, dal momentaneo allontanamento dell'Imperatrice Cixi, e dell'aiuto dei mandarini progressisti Kang Youwei e Liang Qichao. Guangxu fond\u00f2 la moderna Universit\u00e0 di Pechino, costru\u00ec la ferrovia di Lu-Han ed un sistema di scambi commerciali e una borsa finanziaria, simile a quella europea.\nLe riforme.\nLe riforme, ad ogni modo, si presentavano troppo innovative per un paese ancora fortemente impregnato di un'aura tradizionalista come la Cina, e soprattutto entravano in conflitto con le idee di Cixi che nell'ombra rimaneva comunque imperatrice. Molti ufficiali civili e militari sostituiti da Guangxu si unirono a Cixi, chiedendole aiuto e sostegno. D'altro canto la stessa Cixi non pot\u00e9 esporsi eccessivamente per bloccare le riforme dei cento giorni, preferendo porsi a capo di un corpo militare, per un possibile colpo di Stato. Nel 1898 le truppe di Cixi circondarono la Citt\u00e0 Proibita mentre l'imperatore celebrava i riti religiosi quotidiani. Guangxu venne quindi prelevato e portato in un piccolo palazzo che si trovava nell'isola nel mezzo del lago collegato al giardino della Citt\u00e0 Proibita e la stessa Cixi eman\u00f2 un editto che proclamava la caduta in disgrazia di Guangxu e la fine, di fatto, del suo regno indipendente.\nGli arresti domiciliari.\nDal momento del suo arresto, tutta la sua corte venne strategicamente riformata da Cixi, che gli affianc\u00f2 unicamente persone di sua fiducia. Per scongiurare una crisi nazionale, ad ogni modo, Cixi non costrinse mai Guangxu ad abdicare, anche se questi perse tutti gli onori, il rispetto, il potere e i privilegi dati ad un imperatore cinese. Gran parte dei sostenitori di Guangxu vennero esiliati e alcuni di loro, come Tan Sitong, vennero condannati a morte con esecuzioni pubbliche indette personalmente dall'Imperatrice. Il problema diplomatico si pose per\u00f2 fin dall'inizio in quanto gran parte delle potenze mondiali erano favorevoli all'apertura occidentale dell'Imperatore Guangxu e si rifiutarono di riconoscere in Cina la figura politica dell'Imperatrice Cixi.A questa situazione, l'unica soluzione pareva la deposizione di entrambi i regnanti e la nomina di un nuovo successore nella persona di Pujun, figlio del conservatore Zaiyi, principe Duan, fatto che ad ogni modo non avvenne e il governo dei due continu\u00f2 sino al 1908. Nel 1900 l'Alleanza delle otto nazioni, composta da potenze occidentali pi\u00f9 il Giappone, invasero la Cina: il 14 agosto 1900 occuparono Pechino, dopo la dichiarazione di guerra della Cina a quanti sostenessero l'Imperatore Guangxu. L'Imperatore venne costretto a spostarsi a Xi'an assieme a Cixi in una fuga in abiti civili, per evitare di essere riconosciuto dagli invasori. Dopo la vittoria e il successivo ritiro delle potenze europee, l'Imperatore fece ritorno alla Citt\u00e0 Proibita, ma venne confinato nuovamente in un palazzo imperiale del grande giardino, circondato da orologi che sin da piccolo furono la sua grande passione e hobby, rimanendovi sino alla morte di Cixi.\nLa morte e teorie su di essa.\nGuangxu mor\u00ec il 14 novembre 1908, un giorno prima dell'Imperatrice Cixi, all'et\u00e0 di 37 anni. Per lungo tempo vi furono molte teorie sulla morte di Guangxu, ma nessuna di queste era completamente comprovata dagli storici. Alcuni erano inclini a pensare che Cixi, proprio perch\u00e9 molto malata, e per impedire all'Imperatore di riprendere il proprio potere dopo la sua morte, avesse ordinato di avvelenarlo. Altri suppongono che ad avvelenarlo furono il Grande Eunuco Li Lien Ying ed il Primo Ministro Yuan Shikai, i quali temevano che con la morte di Cixi, da loro spalleggiata durante il colpo di Stato contro Guangxu, quest'ultimo avrebbe ripreso il potere e li avrebbe fatti giustiziare.\nI documenti ufficiali, come attester\u00e0 il discendente e successore Pu Yi in una sua autobiografia, riporteranno cause di morte naturale anche se \u00e8 noto che l'imperatore non fosse in gran salute gi\u00e0 diversi giorni prima della sua morte. Ma questa stessa malattia potrebbe essere stata causata da un avvelenamento somministrato a piccole dosi per un lungo periodo di tempo. Il 4 novembre 2008 sono stati compiuti degli studi sui resti mortali di Guangxu e si \u00e8 notato che il livello di arsenico nel suo corpo era di 2.000 volte superiore rispetto al normale e questo ha dimostrato definitivamente non solo il suo avvelenamento, ma la presenza di una grande quantit\u00e0 di arsenico in una sola volta.\nL'Imperatore Guangxu ebbe in totale tre mogli. Sua moglie principale era l'Imperatice Long Yu, mentre le sue concubine furono Jin e Zhen."}
{"id": "2367765", "revid": "125805224", "url": "https://it.wikipedia.org/wiki?curid=2367765", "title": "Et\u00e0 napoleonica", "text": "Con et\u00e0 napoleonica, nella storiografia contemporanea, s'intende il periodo della storia contemporanea che va dalla discesa di Napoleone Bonaparte in Italia (1796), ovvero sul finire della Rivoluzione francese, al Congresso di Vienna (1815) ovvero fino alla Restaurazione, a cavallo dunque di XVIII e XIX secolo, caratterizzato dall'ascesa e affermazione al potere di Napoleone con il suo impero e la sua ideologia politica (bonapartismo). Rappresenta la prima fase storica della storia contemporanea europea.\nAscesa al potere di Napoleone.\nLe nuove guerre della Francia.\nCome aveva fatto l'assemblea legislativa nel 1792, il Direttorio cerc\u00f2 nella guerra la via per distogliere l'attenzione dei francesi dai problemi economici e di politica interna; una guerra vittoriosa avrebbe inoltre rafforzato lo spirito nazionale. Fu cos\u00ec lanciata nel 1796 una grande offensiva contro l'Austria, che fu attaccata nei suoi dominii sia nell'Europa centrale sia in Italia. Il grosso dell'esercito francese rimase bloccato in Germania, mentre l'armata d'Italia, comandata da Napoleone Bonaparte, un generale ventisettenne d'origine c\u00f2rsa, che si era \"fatto le ossa\" durante le guerre rivoluzionarie, ottenne successi spettacolari. \nNapoleone sconfisse ripetutamente i piemontesi e gli austriaci ed entr\u00f2 trionfalmente a Milano il 15 Maggio 1796. Poi avanz\u00f2 rapidamente verso Vienna, giungendo a soli 100 chilometri dalla capitale nemica. Con il trattato di Campoformio, stipulato il 17 ottobre 1797, l'Austria dovette cedere la Lombardia e il Belgio alla Francia, ricevendo in cambio Venezia e il Veneto (che Napoleone aveva occupato), l'Istria e la Dalmazia. L'antica repubblica veneta perdeva l'indipendenza dopo circa mille anni, ed entrava a far parte dei domini asburgici.\nLe repubbliche \"sorelle\".\nNei territori conquistati il Direttorio favor\u00ec la nascita di repubbliche con costituzioni simili a quella francese del 1795. Il direttorio era convinto che le conquiste della Rivoluzione francese si sarebbero consolidate solo se fossero nate in Europa delle \"repubbliche sorelle\" - chiamate pure giacobine - che condividevano con la \"Grande madre\" gli stessi princ\u00ecpi costituzionali e gli stessi ideali rivoluzionari. In Italia, tra il 1796 e il 1799, nacquero quattro repubbliche: la cisalpina (composta da Lombardia, Emilia-Romagna e parte del Veneto), la ligure, la romana (sui territori dello Stato Pontificio, che costrinse il papa a fuggire in esilio) e la napoletana (su quelli invece del Regno di Napoli, che portarono la corte borbonica in esilio ad installarsi nel Regno di Sicilia). Fuori dall'Italia, invece, si formarono la Repubblica elvetica e quella olandese.\nLa campagna in Egitto.\nGrazie alle sue vittorie, Napoleone divenne padrone della vita politica francese. Nel 1798 il Direttorio volle attaccare la Gran Bretagna. Poich\u00e9 era impossibile colpire direttamente la potente isola, il governo francese affid\u00f2 a Napoleone il compito di conquistare l'Egitto per interrompere i commerci con l'India. Napoleone sbaragli\u00f2 le truppe del governatore d'Egitto nella battaglia delle Piramidi, ma pochi giorni dopo la flotta inglese, al comando dell'ammiraglio Horatio Nelson, distrusse quella francese nella rada di Abukir. Pur vincitore a terra, Napoleone era bloccato in Africa. In sua assenza, nella primavera del 1799 gli austriaci sconfissero le armate francesi e tornarono in possesso dell'Italia. Le \"Repubbliche sorelle\", prive dell'appoggio delle popolazioni, caddero rapidamente.\nColpo di Stato.\nIn Francia, nel frattempo, il Direttorio, in difficolt\u00e0 e attaccato sia dai monarchici sia dai giacobini, decise di ricorrere ancora ai militari e organizz\u00f2 un colpo di Stato. Il 9 novembre 1799 Napoleone, rientrato dall'Egitto e accolto come trionfatore, assunse il titolo di primo console. Napoleone ricominci\u00f2 subito le sue vittoriose campagne militari. Nel 1800, sconfiggendo a Marengo gli austriaci, riprese possesso dell'Italia. Sui territori della vecchia repubblica cisalpina, a cui si aggiunsero alcuni territori piemontesi e veneti, i francesi fondarono una Repubblica italiana con Bonaparte come presidente. Tra il 1801 e il 1802, dopo altre guerre vittoriose, Napoleone concluse con austriaci e inglesi paci vantaggiose per la Francia. La Repubblica francese non aveva pi\u00f9 nemici sul continente. Sull'onda delle vittorie militari, Napoleone rafforz\u00f2 sempre pi\u00f9 il suo potere personale: si fece nominare console a vita (1802), infine imperatore (2 dicembre 1804), ponendo sul proprio capo la corona imperiale alla presenza di Papa Pio VII. Nacque cos\u00ec il primo impero francese.\nConquista dell'Europa.\nLe guerre del generale vittorioso Bonaparte.\nTra il 1805 e il 1814 numerose guerre si susseguirono in modo quasi continuo tra la Francia e le varie potenze europee, riunite in diverse coalizioni antifrancesi sempre sostenute dalla Gran Bretagna, il nemico irriducibile. Questo susseguirsi di guerre port\u00f2 Napoleone a essere, sia pure per pochi anni, l'assoluto dominatore della politica europea. Sulla terraferma gli eserciti napoleonici non avevano rivali. Napoleone sconfisse gli austriaci e i russi ad Austerlitz (1805) e i prussiani a Jena (1806). Sul mare, per\u00f2, a prevalere era l'Inghilterra: quando, nel 1805, Napoleone prepar\u00f2 l'invasione dell'Inghilterra, la flotta francese fu distrutta a Trafalgar, al largo di Cadice, dall'ammiraglio Nelson. Napoleone cerc\u00f2 allora di danneggiare i rivali attuando il blocco dei traffici mercantili per l'Inghilterra per soffocarne l'economia (il cosiddetto blocco continentale). La mossa, per\u00f2, non fu sufficientemente efficace.\nI familiari sul trono d'Europa.\nSulle ceneri dell'Europa Napoleone riorganizz\u00f2 il proprio dominio personale. Parte dell'Italia centro-settentrionale fu annessa all'impero francese. Il regno di Napoli, conquistato nel 1806, fu assegnato al fratello di Bonaparte, Giuseppe, e poi al cognato Gioacchino Murat. Molti altri regni d'Europa sconfitti, o nuovi regni creati dalle conquiste napoleoniche, furono assegnati a membri della famiglia Bonaparte: il fratello Luigi divenne re d'Olanda, il fratello Girolamo divenne re di Vestfalia, uno degli stati della Confederazione del Reno, l'insieme degli stati tedeschi a loro volta soggetti alla Francia, e infine il fratello Giuseppe, gi\u00e0 re di Napoli, divenne nel 1808 re di Spagna. Jean-Baptiste Jules Bernadotte, cognato del fratello Giuseppe, ascese invece al trono di Svezia adottato dal re.\nPadrone dell'Europa.\nLe guerre napoleoniche portarono alla scomparsa, nel primo caso in breve tempo, nel secondo caso in via definitiva, di due stati di tradizione millenaria. Lo Stato pontificio fu annesso all'impero francese nel 1809 e il Papa Pio VII, lo stesso che aveva incoronato Napoleone, venne esiliato in Francia. Il Sacro romano impero cess\u00f2 di esistere, dato che i territori tedeschi soggetti alla dinastia degli Asburgo erano ormai tutti sottomessi alla Francia. Dopo avere ancora una volta sconfitto gli austriaci a Wagram, nel 1809, nel 1810 Napoleone pens\u00f2 di unificare sotto un'unica dinastia Francia e Austria. Cos\u00ec, dopo avere divorziato dalla prima moglie, Giuseppina, spos\u00f2 Maria Luisa, figlia dell'imperatore d'Austria. Tuttavia il figlio nato da quel matrimonio, Napoleone II, non avrebbe fatto in tempo a regnare. Al massimo della sua potenza, tra il 1811 e il 1812, Napoleone dominava direttamente o attraverso accordi vantaggiosi per la Francia tutto il continente. Si sottraevano dalla sua influenza solo la Russia e l'Inghilterra.\nIl governo napoleonico.\nNapoleone, l'esercito e la Francia.\nNapoleone Bonaparte ebbe un rapido successo, i motivi furono i seguenti:\nin primo luogo, l'importanza assunta dall'esercito nella vita politica. La Rivoluzione aveva creato un esercito profondamente diverso da quello pre-rivoluzionario, cio\u00e8 un esercito popolare. Mentre nella Francia dell'Antico regime gli alti ufficiali erano aristocratici, nel corso della Rivoluzione anche cittadini di origine borghese e popolare potevano fare carriera nell'esercito, come del resto era accaduto proprio a Napoleone. Quest'ultimo lo sapeva bene, e la sua forza fu sempre legata alla sua popolarit\u00e0 tra i soldati e alle sue conquiste. Inoltre l'introduzione del principio meritocratico per la scalata delle gerarchie militari offriva all'esercito napoleonico un enorme vantaggio tattico sugli antiquati eserciti dell'Ancient Regime. In terzo luogo, Napoleone seppe dare una risposta alle esigenze della societ\u00e0 francese in un momento di grande difficolt\u00e0. Napoleone offr\u00ec alla maggioranza della popolazione, che era stanca dei continui cambiamenti politici, e alla borghesia, che voleva sviluppare i propri affari, un potere politico forte, stabile e nuovamente centralizzato, pur continuando a mostrare una parvenza di Stato repubblicano che lo distinguesse dalla monarchia borbonica: lo stesso Napoleone fu incoronato \"Imperatore dei francesi\" e non \"di Francia\". Egli si pose come \"l'uomo nuovo\", capace di porre fine agli eccessi della rivoluzione senza per\u00f2 rinunciare alle sue conquiste.\nIl governo di Napoleone.\nI provvedimenti legislativi di Napoleone trasformarono la societ\u00e0 francese, e al tempo stesso, seppero frenare le opposizioni e assicurargli un ampio consenso. All'interno, il governo di Napoleone fu autoritario, tradendo cos\u00ec gli obiettivi di libert\u00e0 e partecipazione che erano stati alla base della Rivoluzione. Grazie a un efficiente sistema poliziesco, assunse il pieno controllo del mondo politico e intellettuale, perseguitando ogni opposizione. La libert\u00e0 di stampa fu soppressa e Parigi si ridusse ad avere solo quattro giornali (tutti favorevoli al governo) contro i 335 che aveva nel 1790. Nella sua opera legislativa, Napoleone mir\u00f2 in primo luogo ad assicurare l'autorit\u00e0 dello stato, rinforzando il potere centrale, cio\u00e8 il suo. Egli form\u00f2 un ampio corpo di funzionari (o burocrazia), tra i quali gli ispettori e i prefetti, che garantivano che le direttive del governo fossero attuate rapidamente in tutto l'impero. La carriera nella burocrazia si apr\u00ec anche ai borghesi e ai popolani, cio\u00e8 le classi vincitrici della Rivoluzione, e, come quella militare, divenne occasione di mobilit\u00e0 sociale. In campo scolastico fu creato un sistema d'istruzione superiore gestito dallo stato per formare una classe dirigente fatta d'ingegneri, giuristi e amministratori. L'attivit\u00e0 economica fu agevolata, anche mediante l'istituzione della Banca di Francia, e protetta dalla concorrenza straniera con barriere doganali. Napoleone pose riparo anche alla frattura tra la Chiesa e molti cattolici francesi e la Rivoluzione. Abol\u00ec le leggi sul clero e nel 1801 firm\u00f2 un concordato che riconosceva il cattolicesimo \"religione della grande maggioranza dei francesi\" e finanziava la Chiesa. Anche il calendario rivoluzionario, senza domeniche e senza festivit\u00e0 religiose, fu abolito.\nIl Codice civile.\nIl risultato pi\u00f9 importante e destinato a durare dell'attivit\u00e0 di Napoleone fu il Codice civile (1804), un insieme di leggi che regolano i rapporti fra i cittadini in tema di matrimonio, famiglia, propriet\u00e0, lavoro. Il codice Napoleonico diede certezza e uniformit\u00e0 alle leggi francesi, mantenendo alcune delle pi\u00f9 importanti conquiste della Rivoluzione: abolizione dei privilegi feudali, garanzia della propriet\u00e0 privata, anagrafe per riconoscere l'individuo come vero cittadino di uno stato, libert\u00e0 di iniziativa economica, uguaglianza dei cittadini davanti alla legge, istruzione laica, libert\u00e0 religiosa, libert\u00e0 di lavoro. Su alcuni aspetti, in particolare per quanto concerne la condizione femminile, il Codice fece per\u00f2 dei passi indietro rispetto alla legislazione del periodo rivoluzionario: la donna, che all'interno della famiglia aveva conquistato una posizione paritaria nei confronti del marito, torn\u00f2 a essere considerata inferiore all'uomo.\nFrancesi e Italia.\nLe speranze dei \"giacobini\" italiani.\nSul finire del Settecento, in Italia, si era ormai andato formando sulla scorta delle idee illuministe un movimento politico, composto in prevalenza da esponenti del ceto medio borghese (professionisti, imprenditori, studenti, intellettuali), che, sull'onda della Rivoluzione francese, venne definito \"giacobino\", bench\u00e9 dai giacobini veri e propri se ne differenziasse per l'esser maggiormente moderato rispetto alle loro storiche istanze. In questo movimento erano presenti almeno due orientamenti: uno moderato e liberale, che propendeva per l'instaurarsi d'un regime monarchico costituzionale, e l'altro pi\u00f9 politicamente radicale e schiettamente repubblicano. I \"giacobini\" italiani salutarono gli avvenimenti della Rivoluzione francese come l'inizio di una nuova era che avrebbe posto fine all'assolutismo e al dominio straniero in Italia. In particolare accolsero con entusiasmo, nel 1796, l'avanzata di Napoleone nella penisola e ed il costituirsi da parte delle sue truppe delle \"repubbliche sorelle\": cisalpina, ligure, romana e napoletana.\nLa disillusione e la repressione dei giacobini.\nPresto, per\u00f2, arriv\u00f2 la disillusione: alla prova dei fatti fu chiaro che Napoleone e il Direttorio agivano nell'esclusivo interesse della Francia. Nel 1797, infatti, Napoleone concluse la guerra con l'Austria sottoscrivendo il trattato di Campoformio, con il quale otteneva il riconoscimento dell'egemonia francese sulla Repubblica cisalpina, mentre smembr\u00f2 la Repubblica veneta assegnando Bergamo e Brescia alla Repubblica cisalpina ed i territori del Veneto, dell'Istria e della Dalmazia all'Austria. Il trattato di Campoformio provoc\u00f2 tra i patrioti italiani grande delusione dunque. Nel 1799 le sconfitte patite poi dai francesi ad opera degli austriaci e dei russi decretarono la fine delle repubbliche e l'inizio di una dura repressione contro i giacobini, accompagnata da violente sollevazioni popolari, prevalentemente contadine, ostili ai governi repubblicani.\nIl nuovo dominio napoleonico.\nLa seconda fase del dominio francese in Italia prese il via con la conquista della penisola italiana iniziata da Napoleone nel 1800 e conclusasi nel 1809. Nel 1805 Napoleone si fece proclamare re d'Italia (sui territori della ex Repubblica italiana). Alla fine l'Italia risult\u00f2 cos\u00ec divisa e organizzata:\nLa dominazione francese si fece allora assai dura e pesante: immense risorse furono saccheggiate e migliaia di uomini furono costretti, dalla leva obbligatoria, a combattere e morire nelle campagne militari di Napoleone. Dal punto di vista economico, inoltre, il dominio francese danneggi\u00f2 l'Italia a causa di una politica doganale che favoriva le importazioni dalla Francia e scoraggiava le esportazioni, mentre il \"blocco continentale\" contro gli inglesi caus\u00f2 gravi conseguenze sui commerci marittimi italiani.\nL'eredit\u00e0 del dominio napoleonico in Italia.\nIl dominio napoleonico ebbe per\u00f2 anche effetti positivi per la societ\u00e0 italiana, soprattutto nel Regno d'Italia, dove furono introdotte riforme importanti e incisive: abolizione delle dogane interne, unificazione del sistema monetario, dei pesi e delle misure, miglioramento del sistema fiscale, costruzione di strade, canali e ponti ed il potenziamento dell'istruzione superiore. Particolarmente importante fu poi l'adozione degli stessi codici (civile, penale e del commercio) che Napoleone aveva introdotto in Francia. Anche nel Regno di Napoli l'amministrazione francese introdusse importanti cambiamenti: l'abolizione della feudalit\u00e0 e la vendita delle propriet\u00e0 ecclesiastiche, che favorirono la crescita della borghesia terriera. In generale, la borghesia italiana fu per la prima volta massicciamente coinvolta nell'amministrazione statale e fu educata a un nuovo senso di lealt\u00e0 verso lo stato e la funzione pubblica. Come in altre parti d'Europa, inoltre, matur\u00f2 il sentimento di appartenere ad una nazione.\nI furti d'arte napoleonici.\nNotevoli furono le opere d'arte che i governi napoleonici esportarono per la costituzione del Museo Napoleone, futuro Louvre, a titolo di indennizzo. Napoleone attu\u00f2 nel campo dei beni culturali una politica di spoliazione delle nazioni vinte, appropriandosi di opere d'arte dai luoghi di culto, dalle corti e dalle collezioni private delle famiglie nobili dell'Ancien r\u00e9gime che, a scopi propagandistici, trasferiva in prima battuta nel palazzo del Louvre di Parigi dove aveva voluto nel 1795 il \"Mus\u00e9e des Monuments Fran\u00e7ais\" oltre che in altri musei di Francia. All'indomani della sconfitta di Napoleone nella battaglia di Waterloo (18 giugno 1815) tutti i regni d'Europa inviarono a Parigi propri commissari artistici per pretendere la restituzione delle opere trafugate o il loro risarcimento (per esempio Antonio Canova partecip\u00f2 in rappresentanza dello Stato Pontificio). Circa met\u00e0 delle opere d'arte esportate a vario titolo durante l'occupazione militare francese non vennero restituite e costituiscono oggi il nucleo dei cosiddetti Furti Napoleonici.\nLa crisi e la caduta.\nLe proteste contro il dominio napoleonico.\nIn un primo tempo, Napoleone fu considerato dai popoli conquistati come un liberatore da regimi assolutisti e corrotti. Successivamente, per\u00f2, fu visto come un tiranno, che spegneva ogni libert\u00e0 e depredava ricchezze. A poco a poco, i popoli europei cominciarono a ribellarsi. I primi furono gli spagnoli, che sin dal 1808, con l'appoggio inglese, combatterono l'esercito napoleonico con una dura guerriglia, sino a cacciarlo dalla Spagna nel 1813. Anche in altri paesi europei, come la Germania, l'opposizione a Napoleone divenne sempre pi\u00f9 radicale verso la fine del primo decennio dell'Ottocento.\nLa disfatta di Russia.\nLa crisi definitiva dell'impero napoleonico fu provocata da una disfatta militare. Napoleone decise di attaccare l'impero russo, sia per estendere ulteriormente i domini francesi, sia perch\u00e9 lo zar non voleva rinunciare agli scambi commerciali con l'Inghilterra, grande acquirente del grano russo. La campagna di Russia, iniziata nel giugno del 1812, ebbe un inizio travolgente. L'esercito forse pi\u00f9 numeroso mai organizzato fino a quella data, circa seicentomila uomini, non solo francesi, ma provenienti da tutti i paesi dell'impero, penetr\u00f2 profondamente nel territorio russo. Contrariamente alle previsioni, per\u00f2, il generale russo Kutuzov evit\u00f2 il pi\u00f9 possibile lo scontro diretto, nel quale i francesi avrebbero probabilmente avuto la meglio. Egli prefer\u00ec ritirarsi, distruggendo o facendo portare via dalla popolazione cibo, raccolti e animali. Le truppe francesi entrarono a Mosca, ma quasi tutti gli abitanti l'avevano abbandonata e la citt\u00e0 era in fiamme. Privi di rifornimenti, i francesi iniziarono una disastrosa ritirata nel gelo dell'inverno russo, continuamente colpiti sui fianchi dagli attacchi nemici. Alla fine della ritirata, non pi\u00f9 di 20.000 uomini fecero ritorno in Francia.\nSconfitta, \"cento giorni\" ed esilio.\nNell'ottobre del 1813, a Lipsia, una coalizione di potenze europee inflisse a Napoleone una dura sconfitta. Il 31 marzo 1814 le truppe degli stati che si erano uniti contro Napoleone entrarono a Parigi: il 6 aprile Napoleone abdic\u00f2, ottenendo la sovranit\u00e0 dell'Isola d'Elba. Sul trono francese ritornarono i Borbone, con il fratello di Luigi XVI che assunse il titolo di Luigi XVIII. L'ultima avventura di Napoleone, chiamata i \"cento giorni\", inizi\u00f2 il 1\u00ba marzo 1815: sbarcato a Cannes, nella Francia meridionale, con pochi uomini, marci\u00f2 su Parigi, dove entr\u00f2 il 20 marzo, mentre Luigi XVIII fuggiva in Belgio. I soldati mandati a fermare Napoleone, che nella maggior parte dei casi erano gli stessi che per anni avevano combattuto sotto il suo comando, si unirono a lui. Immediatamente si riform\u00f2 un'alleanza antifrancese, cui aderirono Inghilterra, Austria, Russia, Prussia e Svezia. L'ultima grande battaglia di Napoleone si svolse a Waterloo, presso Bruxelles, il 18 giugno 1815. Egli cerc\u00f2 di battere separatamente l'esercito inglese prima che si congiungesse con quello prussiano, ma la disperata resistenza degli inglesi diede ai prussiani il tempo di arrivare e di schiacciare le truppe francesi ormai decimate dalla battaglia. Napoleone abdic\u00f2 per la seconda volta e fu esiliato nell'isolotto di Sant'Elena, in pieno Atlantico. Qui mor\u00ec il 5 maggio 1821.\nL'eredit\u00e0 di Napoleone.\nIl giudizio storico sul dominio napoleonico non pu\u00f2 limitarsi al suo carattere oppressivo e di sfruttamento. Infatti, l'introduzione del Codice Civile nei Paesi conquistati ebbe come conseguenza un'importante diffusione delle conquiste della Rivoluzione francese (per esempio, l'uguaglianza dei cittadini di fronte alla legge e la laicit\u00e0 dello stato) e segn\u00f2 l'inizio di un cambiamento profondo che non si sarebbe pi\u00f9 fermato.\nIl pensiero e le arti.\nLo stile Impero.\nSotto l'aspetto culturale l'et\u00e0 napoleonica \u00e8 caratterizzata dalla \"naturale prosecuzione di quel momento di trapasso fra Illuminismo e Romanticismo, che gi\u00e0 s'era visto emergere negli ultimi anni del Settecento.\nGiovanni Getto afferm\u00f2 che l'et\u00e0 napoleonica \u00e8 un momento nel quale:\nCon l'ascesa di Bonaparte, l'architettura, l'arredamento, le arti decorative e le arti visive confluirono nel cosiddetto \"stile Impero\", dove i temi del neoclassicismo furono strumentalizzati a fini politici. Architetti quali Charles Percier e Pierre-Fran\u00e7ois-L\u00e9onard Fontaine ed artisti come Jacques-Louis David contribuirono all'affermazione e alla diffusione in gran parte d'Europa di uno stile fortemente celebrativo, volto a riportare in auge i fasti della Roma imperiale."}
{"id": "2367767", "revid": "436907", "url": "https://it.wikipedia.org/wiki?curid=2367767", "title": "Fortress", "text": "Fortress (fortezza in lingua inglese) pu\u00f2 riferirsi a:"}
{"id": "2367771", "revid": "767487", "url": "https://it.wikipedia.org/wiki?curid=2367771", "title": "G8 Ambiente", "text": "Il G8 Ambiente \u00e8 un forum informale dei ministri dell'Ambiente organizzato dalla presidenza di turno del G8.\nLa sessione del 2009 sotto presidenza italiana si \u00e8 tenuta nei giorni 22 - 24 aprile a Siracusa presso il castello Maniace ed \u00e8 stato presieduto da Stefania Prestigiacomo, ministro dell'Ambiente e della Tutela del Territorio e del Mare.\nPartecipazione.\nLa riunione ha visto la partecipazione di tutti i Paesi G8 (Italia, Francia, Regno Unito, Germania, Giappone, Russia, Stati Uniti d'America, Canada), la Commissione europea e la Presidenza di Turno dell'Unione europea (Repubblica Ceca) e la Presidenza entrante (Svezia) pi\u00f9 i Paesi cosiddetti O5 (Cina, India, Brasile, Sudafrica, Messico) e una serie di altri Paesi di riferimento internazionale: Indonesia, Australia, Corea del Sud, Egitto, Danimarca (quale Presidenza della conferenza di Copenaghen sul clima).\nAlla riunione hanno partecipato alcune organizzazioni internazionali: la UNFCCC, l'UNEP, la IEA, l'OCSE, la Banca Mondiale, il GEF, il WTO, la CBD, e l'IUCN.\nAgenda.\nI lavori si sono sviluppati attraverso 4 sessioni di lavoro ognuna dedicata ad un tema specifico:\nI lavori ufficiali sono stati preceduti da una consultazione con le organizzazioni non governative e la societ\u00e0 civile italiana ed internazionale a cui hanno preso parte: WWF International, BirdLife International, World Business Council for Sustainable Development, Trade Union Advisory Committee to the OECD (TUAC), Business and Industry Advisory Committee to the OECD (BIAC), Global Coalition Against Poverty (GCAP), WWF Italia, Legambiente, Oxfam, Campagna riforma Banca Mondiale, Action Aid Italia, End Water Poverty Italia ed i sindacati italiani CGIL, CISL e UIL.\nDurante la discussione le ONG hanno potuto presentare le loro istanze ai ministri intervenuti, queste sono poi state presentate ufficialmente dalla Presidenza italiana in sede di riunione ufficiale dei ministri.\nLe tecnologie a basso contenuto di carbonio.\nLa discussione si \u00e8 incentrata sulle prospettive e gli impegni tesi allo sviluppo ed all'utilizzo di tecnologie a basso contenuto di carbonio, tenendo in considerazione l'attuale crisi economico-finanziaria.\nMolti ministri hanno evidenziato che le tecnologie a basso contenuto di carbonio volte alla riduzione del livello globale di emissioni, quali le tecnologie per l'efficienza energetica, le energie rinnovabili e i biocombustibili provenienti da fonti ambientalmente sostenibili, sono in parte gi\u00e0 disponibili. \u00c8 invece urgente sviluppare la capacit\u00e0 dei Paesi di applicare e sviluppare l'uso diffuso di tali tecnologie, sostenendo tale strategie con investimenti adeguati.\nA tale proposito, i rappresentanti del settore privato che hanno partecipato a questa sessione, hanno ricordato l'importanza di dotarsi di un chiaro quadro normativo di lungo termine tale da facilitare gli investimenti anche da parte del settore privato stesso.\nMinistri, rappresentanti del settore privato, ONG e la societ\u00e0 civile hanno quindi sottolineato l'importanza dei cosiddetti \"pacchetti di stimolo\" per la ripresa dalla crisi economica, per favorire il passaggio ad una economia ambientalmente pi\u00f9 sostenibile, rappresentando un'opportunit\u00e0 per ottimizzare le sinergie tra le azioni di lotta ai cambiamenti climatici, protezione della natura e le iniziative per la ripresa economica, e per incoraggiare la crescita e lo sviluppo sostenibile.\nAlla Presidenza italiana \u00e8 stato chiesto di inviare al Summit G8 dell'Aquila i seguenti messaggi:\nEquit\u00e0 e cambiamento climatico.\nI ministri partecipanti hanno auspicato che l'approccio positivo e costruttivo verso questa tematica che ha caratterizzato il dibattito a Siracusa, venisse mantenuto nelle future discussioni. Hanno quindi chiesto alla Presidenza italiana di presentare al Vertice G8 dell'Aquila i seguenti messaggi:\nA molti \u00e8 sembrato chiaro che, al fine di dare continuit\u00e0 al negoziato verso il raggiungimento di un accordo ambizioso, \u00e8 importante che, da una parte, tutti i paesi sviluppati chiariscano la propria posizione riguardo agli obiettivi di medio e lungo termine e riguardo al possibile sostegno finanziario da fornire alle misure di mitigazione e di adattamento nei paesi in via di sviluppo e, dall'altra, che i paesi in via di sviluppo facciano chiarezza sul proprio contributo agli sforzi globali di mitigazione.\nBiodiversit\u00e0.\nLa sessione biodiversit\u00e0 ha analizzato il quadro strategico attuale dei processi e dei principali elementi politici riguardanti la protezione della natura ed ha identificato tre elementi guida principali:\nI servizi ecosistemici, come identificati da una serie di studi internazionali e generalmente accettati anche a livello politico internazionale, sono:\nIn preparazione alla discussione sulla biodiversit\u00e0, il Ministero dell'Ambiente ha prodotto nel febbraio 2009 un primo documento di approfondimento sui rapporti complessi che intercorrono tra la biodiversit\u00e0 e il benessere umano.\nTali rapporti sono stati quindi identificati nel ruolo chiave dei cosiddetti servizi ecosistemici e l'economia. Il documento, intitolato \"biodiversit\u00e0: una nuova prospettiva\", evidenzia inoltre le interconnessioni fra la biodiversit\u00e0 e il cambiamento climatico e sottolinea l'importanza di migliorare il rapporto fra scienza e politica.\nLa \"nuova prospettiva\" sviluppata dalla presidenza italiana, partendo quindi dal presupposto indicato sopra, pone un accento particolare su alcuni punti:\nIl giorno 24 aprile 2009, nell'ambito della sessione ministeriale del G8 ambiente \u00e8 stata quindi approvata dai 21 governi presenti e con il supporto unanime delle Organizzazioni internazionali, la \"Carta di Siracusa sulla biodiversit\u00e0\" quale risultato dalla discussione stimolata dal documento preparatorio.\nI paesi e le organizzazioni partecipanti alla riunione hanno anche richiesto alla Presidenza italiana di trasmettere al Vertice dei capi di Stato e di Governo del G8 di luglio la Carta di Siracusa sulla biodiversit\u00e0, insieme ad un messaggio centrato sui suoi temi principali.\nSalute dei bambini e ambiente.\nI ministri del G8 e gli altri partecipanti hanno infine discusso le questioni relative alla salvaguardia della salute umana come obiettivo fondamentale della protezione dell'ambiente e dello sviluppo sostenibile.\nLa discussione ha evidenziato la condizione unica dei bambini nelle loro case, scuole e comunit\u00e0 e i partecipanti hanno convenuto come si possa effettivamente fare di pi\u00f9 per assicurare che i bambini nascano, crescano e si sviluppino in ambienti caratterizzati da aria pulita, acque potabili, cibo sicuro ed esposizione minima a sostanze chimiche dannose.\nI paesi G8 hanno identificato diverse azioni da attuare, quali: \nAlcuni ministri hanno espresso interesse a continuare a lavorare nello sviluppo di indicatori per la salute dei bambini e l'ambiente attraverso programmi gestiti dall'Organizzazione mondiale della sanit\u00e0.\nI risultati.\nLa Carta di Siracusa sulla biodiversit\u00e0 \u00e8 stata presentata al Summit G8 dell'Aquila ed \u00e8 stata supportata da tutti i capi di Stato, di Governo e delle organizzazioni internazionali presenti, anche in via formale attraverso una specifica menzione nella dichiarazione formale \"Responsible leadership for a sustainable future\", al punto 80: \"Biodiversity\"."}
{"id": "2367774", "revid": "110157", "url": "https://it.wikipedia.org/wiki?curid=2367774", "title": "Tone (fiume)", "text": "Il fiume \u00e8 un fiume della regione del Kant\u014d, in Giappone. \u00c8 lungo 322 km (il secondo in Giappone dopo il fiume Shinano) ed ha un bacino di 16.840\u00a0km\u00b2 (il pi\u00f9 grande in Giappone). Dalla popolazione locale \u00e8 soprannominato , dove \"Bando\" \u00e8 un termine obsoleto usato per indicare la regione del Kant\u014d e \"Taro\" \u00e8 il nome comunemente dato al figlio maggiore.\n\u00c8 considerato uno dei tre pi\u00f9 grandi fiumi del Giappone, insieme al Yoshino sull'isola Shikoku e al Chikugo sull'isola Ky\u016bsh\u016b.\nGeografia.\nLa fonte del Tone \u00e8 il monte \u014cminakami (\u5927\u6c34\u4e0a\u5c71), che si estende sul confine tra le prefetture di Gunma e Niigata. Raccoglie gli affluenti e si getta nell'Oceano Pacifico a Ch\u014dshi, citt\u00e0 della prefettura di Chiba. Il fiume Edo si dirama dal Tone e si versa nella Baia di Tokyo.\nGli affluenti principali del Tone sono i fiumi Agatsuma, Watarase, Kinugawa, Omoi e Kokai.\nStoria.\nIl fiume era un tempo noto per la sua natura incontrollabile e il suo percorso cambiava ogni volta in cui si verificavano degli straripamenti. Per tale motivo \u00e8 difficile delinearne l'antico corso.\nIl Tone originariamente si versava nella Baia di Tokyo e gli affluenti, come i fiumi Watarase e Kinugawa, avevano sistemi indipendenti. Nell'interesse del trasporto fluviale e del controllo della piena, nel XVII secolo, quando la regione del Kant\u014d divenne il centro politico del Giappone, sono state avviate grandi costruzioni. L'attuale corso del fiume \u00e8 stato determinato nell'insieme durante il periodo Meiji. Il suo vasto spartiacque \u00e8 quindi in gran parte artificiale.\nUtilizzo.\nIl Tone \u00e8 stato un importante mezzo di trasporto fino all'avvento della ferrovia nel XIX secolo. Trasportava non solo prodotti locali come la salsa di soia da Ch\u014dshi, ma anche prodotti dalla regione di T\u014dhoku, al fine di risparmiare tempo ed evitare rischi in mare aperto.\nOggi il fiume ha diverse dighe per rifornire di acqua pi\u00f9 di 30 milioni di abitanti dell'area metropolitana di Tokyo.\nRafting e Kayaking:\nMinakami Onsen, a Gunma, \u00e8 la sorgente del fiume Tone e durante il periodo primaverile in cui si scioglie la neve, aprile-giugno, il fiume forma costanti rapide di quarto grado (secondo la scala WW) su un'area di 12\u00a0km. Il Tone fornisce alcune delle migliori acque bianche per praticare rafting e kayaking ed ha ospitato la coppa mondiale di rafting nella primavera del 2007. La neve sciolta fa gonfiare il fiume fino al quarto grado in primavera; in estate fino al secondo. La sezione Momiji-Kyo ha rapide di terzo e quarto grado in 1\u00a0km ed \u00e8 lunga complessivamente 12\u00a0km."}
{"id": "2367775", "revid": "110157", "url": "https://it.wikipedia.org/wiki?curid=2367775", "title": "Taksony (Ungheria)", "text": "Taksony \u00e8 un comune dell'Ungheria di 6.247 abitanti (dati 2001) situato nella provincia di Pest, nell'Ungheria settentrionale."}
{"id": "2367776", "revid": "339392", "url": "https://it.wikipedia.org/wiki?curid=2367776", "title": "Sistema scolastico italiano", "text": ""}
{"id": "2367778", "revid": "124637343", "url": "https://it.wikipedia.org/wiki?curid=2367778", "title": "Stazione di Finsbury Park", "text": "La stazione di Finsbury Park \u00e8 una stazione ferroviaria che si trova lungo le ferrovie \"East Coast Main Line\" e \"Northern City Line\", situata a Finsbury Park, nel borgo londinese di Islington.\nStoria.\nLa stazione di Finsbury Park ha una lunga e complessa storia legata alla partecipazione di molte compagnie ferroviarie nel corso del tempo, e ha visto vari cambiamenti operativi e di configurazione delle infrastrutture.\nFinsbury Park \u00e8 sul percorso della \"East Coast Main Line\" che collega la stazione di Londra King's Cross al nord dell'Inghilterra ed alla Scozia. La sezione meridionale fu costruita negli anni 1840 e 1850 dalla Great Northern Railway (GNR). I primi binari attraverso Finsbury Park furono posti nel 1850 verso il capolinea temporaneo della GNR a Maiden Lane, poco a nord del capolinea permanente di King's Cross (che fu aperto nel 1852). La prima stazione a Finsbury Park apr\u00ec nel 1861 e fu inizialmente chiamata Seven Sisters Road (Holloway).\nSubito dopo che fu aperta la prima stazione, la Edgware, Highgate and London Railway (EH&amp;LR) inizi\u00f2 la costruzione di una linea da Finsbury Park a Edgware. La GNR assorb\u00ec la EH&amp;LR poco dopo l'inaugurazione il 22 agosto 1867. La stazione prese il nome attuale nel 1869. I binari della diramazione per Edgware erano situati su entrambi i lati dei binari principali. Il binario direzione sud incrociava la linea principale per mezzo di un ponte entrando nella stazione.\nStrutture e impianti.\nLe entrate principali sono presso la stazione di autobus orientale in Station Place. La biglietteria della National Rail si trova tra un'entrata segnata dal logo della Metropolitana ed una da quello della National Rail, e d\u00e0 accesso diretto ai binari delle linee principali. C'\u00e8 un'altra uscita presso la stazione di autobus occidentale lungo Wells Terrace, che contiene la biglietteria della metropolitana, pi\u00f9 una stretta entrata laterale a sud sulla A503 Seven Sisters Road.\nLa British Transport Police mantiene una postazione a Finsbury Park.\nLa stazione \u00e8 vicina a Finsbury Park, uno dei pi\u00f9 antichi parchi vittoriani di Londra, ed alla North London Central Mosque. Viene utilizzata anche da molti tifosi dell' in occasione delle partite, dato che lo stadio \u00e8 raggiungibile a piedi lungo Isledon o St Thomas' Road.\nL'impianto \u00e8 situato nella \"Travelcard Zone 2\".\nMovimento.\nLa stazione di Finsbury Park \u00e8 gestita ed operata dalla First Capital Connect.\nI treni provenienti da Moorgate e da King's Cross formano servizi suburbani interni verso Welwyn Garden City ed Hertford North ed altri servizi suburbani iniziano a King's Cross verso Peterborough e Cambridge. Il servizio suburbano interno non utilizza la diramazione per Moorgate la sera tardi ed i fine settimana, ed i treni sono deviati verso King's Cross.\nInterscambi.\nLa stazione consente l'interscambio con la fermata omonima delle linee Piccadilly e Victoria della metropolitana di Londra.\nNelle vicinanze della stazione effettuano fermata numerose linee urbane automobilistiche, gestite da London Buses.\nNella cultura di massa.\nNel gioco di trasporti della JoWooD Traffic Giant, il video di apertura presenta un binario di una stazione (simile ad una tipica stazione della Metropolitana di Londra) che porta il nome di Finsbury Park.\nFinsbury Park \u00e8 anche un personaggio creato dal comico Harry Hill ed il nome della stazione fu usato come esclamazione dal duo Vic Reeves e Bob Mortimer durante la serie Vic Reeves Big Night Out."}
{"id": "2367779", "revid": "1318658", "url": "https://it.wikipedia.org/wiki?curid=2367779", "title": "Denizli", "text": "Denizli \u00e8 una citt\u00e0 della Turchia, situata ad est del fiume Meandro. \u00c8 capoluogo dell'omonima provincia.\nStoria.\nNell'area di Denizli si trovavano diversi insediamenti greci e romani come Hierapolis e Laodicea al Lico. La citt\u00e0 attuale fu fondata con l'insediamento dei turchi e fu sede del principato medievale noto come Beylikato di L\u00e2dik.\nMonumenti e luoghi d'interesse.\nI siti archeologici si trovano fuori citt\u00e0: Laodicea al Lico a 6 chilometri a nord, nei pressi del villaggio di Eskihisar; Hierapolis-Pamukkale, patrimonio dell'umanit\u00e0 UNESCO a 20 chilometri.\nIstruzione.\nL'Universit\u00e0 di Pamukkale, con sede a Denizli, \u00e8 stata fondata nel 1992.\nSport.\nIl Denizlispor Kul\u00fcb\u00fc \u00e8 una polisportiva nota per la sua sezione calcistica.\nInfrastrutture e trasporti.\nL'aeroporto di Denizli-\u00c7ardak si trova nel vicino distretto di \u00c7ardak."}
{"id": "2367780", "revid": "110157", "url": "https://it.wikipedia.org/wiki?curid=2367780", "title": "T\u00e1pi\u00f3bicske", "text": "T\u00e1pi\u00f3bicske \u00e8 un comune dell'Ungheria di 3.419 abitanti (dati 2001) situato nella provincia di Pest, nell'Ungheria settentrionale."}
{"id": "2367781", "revid": "1543377", "url": "https://it.wikipedia.org/wiki?curid=2367781", "title": "Finsbury Park (metropolitana di Londra)", "text": "Finsbury Park \u00e8 una stazione della metropolitana di Londra, servita dalla linea Piccadilly e dalla linea Victoria.\nStoria.\n1904 - Great Northern &amp; City Railway.\nLa Great Northern &amp; City Railway (GN&amp;CR) fu una ferrovia sotterranea pensata per fornire un collegamento in galleria tra Finsbury Park e Moorgate nella Citt\u00e0 di Londra come capolinea londinese alternativo per i treni della GNR. Le gallerie furono costruite di grande diametro per lasciare posto a questo servizio, ma una disputa tra le due compagnie imped\u00ec alla GN&amp;CR di collegare le gallerie ai binari della GNR. Le gallerie della GN&amp;CR tunnels, invece, terminarono sotto la stazione principale senza un collegamento con la superficie e la linea oper\u00f2 come navetta tra Finsbury Park e Moorgate. La linea apr\u00ec il 14 febbraio 1904.\n1906 - Great Northern, Piccadilly &amp; Brompton Railway.\nLa Great Northern, Piccadilly and Brompton Railway (GNP&amp;BR) (l'attuale linea Piccadilly della Metropolitana di Londra) apr\u00ec il 15 dicembre 1906 tra Finsbury Park e Hammersmith nella parte occidentale di Londra. La ferrovia metropolitana inizi\u00f2 come Great Northern &amp; Strand Railway (GN&amp;SR) nel 1897 e fu inizialmente sostenuta dalla GNR come mezzo per togliere una parte del traffico dalla linea principale per King's Cross costruendo una linea in galleria sotto i binari della GNR da Alexandra Palace a King's Cross e quindi allo Strand. La GN&amp;SR fu rilevata nel 1901 da un consorzio guidato da Charles Yerkes prima che iniziassero i lavori e la sezione a nord di Finsbury Park non venne costruita. La GN&amp;SR si fuse con la Brompton &amp; Piccadilly Circus Railway per formare la GNP&amp;BR. Fu costruito con gallerie di diametro ridotto comuni ad altre ferrovie sotterranee che erano in costruzione a Londra nello stesso periodo. I binari furono costruiti dalla GNR paralleli ai binari della GN&amp;CR's sotto la stazione di superficie.\n1932-1933 - Prolungamento della linea Piccadilly.\nIl nodo di Finsbury Park era stato riconosciuto da molto tempo come un grande collo di bottiglia per i passeggeri diretti a nord dal centro di Londra, e c'erano state forti spinte per migliorare la situazione estendendo verso nord una delle due linee sotterranee che servivano la stazione. Fino alla met\u00e0 degli anni 1920 ci furono resistenze da parte della GNR e dal suo successore, la LNER, che lo vedeva come minaccia al suo traffico di passeggeri suburbano, ma al crescere della pressione infine la LNER dovette rinunciare al veto e sollevare le obiezioni a che la Metropolitana realizzasse un'estensione.\nCon il supporto finanziario del governo, la Metropolitana cominci\u00f2 la costruzione di un'estensione della linea Piccadilly verso nord fino a Cockfosters e la prima sezione, fino ad Arnos Grove, apr\u00ec il 19 settembre 1932. La linea completa fu finalmente aperta il 31 luglio 1933.\n1935-1954 Piani e cancellazione della \"Northern Heights\".\nAll'inizio del 1935 la GNR era diventata parte della London and North Eastern Railway (LNER) e la GN&amp;CR era diventata il ramo Northern City della linea Northern (dopo essere stata comprata nel 1913 dalla Metropolitan Railway, l'antenata della linea Metropolitan).\nNel 1935, la Metropolitana di Londra annunci\u00f2 il \"New Works Programme\". Questo comprendeva piani per acquisire le linee secondarie a vapore della LNER da Finsbury Park a Edgware, High Barnet ed Alexandra Palace - note collettivamente come le linee \"Northern Heights\". Questi percorsi dovevano essere uniti alla Northern City Line con la costruzione di nuovi binari da Drayton Park alla superficie a Finsbury Park secondo i piani originari della GN&amp;CR. I treni avrebbero potuto viaggiare da qualsiasi dei tre capolinea della LNER fino a Moorgate. Le gallerie della Northern City Line da Drayton Park a Finsbury Park sarebbero stati dismessi. Un collegamento separato tra Archway (allora chiamata Highgate) ed East Finchley fu anch'esso pianificato, comprendendo una nuova stazione della metropolitana sotto l'allora esistente stazione di superficie di Highgate.\nAll'inizio del 1939 la Metropolitana di Londra annunci\u00f2 che la tratta da Drayton Park ad Alexandra Palace avrebbe iniziato ad operare nell'autunno del 1940. L'inizio della seconda guerra mondiale caus\u00f2 il ritardo e la successiva cancellazione di questo e molti altri piani, lasciando le operazioni a Finsbury Park immutate. La connessione di superficie tra Drayton Park e Finsbury Park fu abbandonata e la Northern City Line continu\u00f2 ad operare tra Moorgate e Finsbury Park in galleria. Il traffico sulla diramazione per Edgware diminu\u00ec fino alla chiusura del servizio passeggeri nel 1954.\n1964-1968 - linea Victoria.\nLa Metropolitana di Londra aveva pianificato da anni un nuovo percorso attraverso il centro di Londra per scaricare la pressione dalle sezioni centrali della Piccadilly e della Northern Line. All'inizio degli anni 1960 i piani furono consolidati in un piano unico per la linea Victoria. Il percorso della nuova linea fu disegnato per garantire il maggior numero possibile di interscambi con altre linee della Metropolitana e della British Rail e Finsbury Park era un candidato ideale allo scopo.\nIl progetto per Finsbury Park prevedeva la riconfigurazione delle quattro pensiline sotterranee usate dalla Northern City Line e dalla Piccadilly line. Per permettere i lavori di costruzione necessari a permettere l'interscambio tra le pensiline della Piccadilly e della linea Victoria il servizio Northern City per Finsbury Park fu chiuso il 3 ottobre 1964. Da questa data i treni da Moorgate viaggiarono solo fino a Drayton Park.\nLe pensiline della Northern City divennero le pensiline direzione sud per entrambe le linee che furono collegate alle gallerie anticamente a fondo chiuso a nord delle pensiline stesse. L'antica pensilina direzione sud della Piccadilly Line divenne la pensilina direzione nord della Victoria Line, mentre la pensilina direzione nord della linea Piccadilly rimase immutata. Furono costruite nuove gallerie di collegamento. Ci sono connessioni incrociate tra ciascuna coppia di gallerie dirette a nord ed a sud per permettere lo scambio di materiale, dato che la linea Victoria \u00e8 altrimenti isolata.\nLa prima sezione della linea Victoria, comprendente Finsbury Park, apr\u00ec tra Walthamstow Central ed Highbury &amp; Islington il 1\u00ba settembre 1968.\nAnni 1970 - Nuovi collegamenti.\nLa Metropolitana di Londra continu\u00f2 ad usare la diramazione per Edgware occasionalmente per movimenti di materiale tra il deposito di Highgate e Finsbury Park fino a settembre 1970. I binari furono rimossi nel 1971 e le pensiline a Finsbury Park che erano utilizzate per questa linea furono demolite; al loro posto oggi c'\u00e8 l'accesso pedonale all'entrata orientale della stazione. Il ponte sopra Stroud Green Road che portava i binari fu smantellato. I muri di supporto sopravvivono.\nNel 1976 parte del piano abbandonato Northern Heights plan fu completato in maniera opposta. La Northern City Line, che originariamente arrivava alla parte sotterranea della stazione fu trasferita dalla Metropolitana di Londra a British Rail. Una connessione di superficie tra Drayton Park e Finsbury Park che era stata iniziata come parte del progetto \"Northern Heights\" fu completata per rendere possibile il trasporto dei treni alla superficie a Finsbury Park ed il passaggio dei treni da Moorgate verso nord. Il servizio inizi\u00f2 le operazioni l'8 novembre 1976.\nStrutture e impianti.\nAnche se \u00e8 una stazione di livello profondo, Finsbury Park non ha n\u00e9 ascensori n\u00e9 scale mobili dato che le linee sono a meno di 20 piedi (6.1\u00a0m) dal livello della strada, nonostante in passato ci fossero ascensori dai binari di superficie a quelli della metropolitana. Questi furono gli ultimi ascensori operati idraulicamente nei trasporti di Londra. L'accesso alle pensiline della linea Piccadilly e della linea Victoria \u00e8 solo per scale, raggiunte attraverso due stretti passaggi che fisicamente impediscono l'installazione di barriere automatiche di controllo dei biglietti - fatto notevole considerando che ci si trova in Zone 2. Il controllo manuale dei biglietti, in ogni caso, avviene regolarmente. I lettori delle Oyster Card sono disponibili per chi utilizza biglietti singoli.\nQuando la linea Victoria fu costruita negli anni 1960, i muri della stazione di Finsbury Park furono decorati con mosaici di mongolfiere e pistole da duello, tuttora visibili. Questo fu dovuto ad un'errata identificazione di Finsbury Park con Finsbury Fields, che era utilizzato sin dal medioevo per il tiro con l'arco e gli sport, ed era associato con i duelli del XVIII secolo ed uno dei primi voli in mongolfiera. In realt\u00e0, Finsbury Fields era situato vicino all'attuale Finsbury Square.\nInterscambi.\nLa fermata costituisce un importante interscambio con la stazione ferroviaria omonima.\nNelle vicinanze della stazione effettuano fermata numerose linee urbane automobilistiche, gestite da London Buses."}
{"id": "2367784", "revid": "110157", "url": "https://it.wikipedia.org/wiki?curid=2367784", "title": "T\u00e1pi\u00f3gy\u00f6rgye", "text": "T\u00e1pi\u00f3gy\u00f6rgye \u00e8 un comune dell'Ungheria di 3.719 abitanti (dati 2001) situato nella provincia di Pest, nell'Ungheria settentrionale."}
{"id": "2367790", "revid": "4", "url": "https://it.wikipedia.org/wiki?curid=2367790", "title": "Citocalasina", "text": ""}
{"id": "2367792", "revid": "1003787", "url": "https://it.wikipedia.org/wiki?curid=2367792", "title": "Steve Morabito", "text": "Carriera.\nDiventa professionista nel 2006 all'interno del team svizzero Phonak. In stagione vince una tappa al Giro di Svizzera 2006 e partecipa alla Vuelta a Espa\u00f1a. Dopo lo scioglimento della squadra a causa di uno scandalo legato al doping, nel 2007 si accasa all'Astana, vincendo due tappe allo Herald Sun Tour.\nNel 2010 passa alla statunitense BMC Racing, e nel 2015 alla francese FDJ. Nel 2016 rappresenta il suo paese nella prova in linea dei Giochi olimpici di Rio de Janeiro."}
{"id": "2367795", "revid": "287204", "url": "https://it.wikipedia.org/wiki?curid=2367795", "title": "Profetino (Nanni di Banco)", "text": "Il Profetino (\"Isaia\"?) \u00e8 un'opera attribuita a Nanni di Banco e risalente al 1407. \u00c8 in marmo bianco e misura 131 cm di altezza. L'opera, proveniente dalla Porta della Mandorla di Santa Maria del Fiore, era gi\u00e0 stata attribuita al giovane Donatello, il quale sembra aver scolpito invece i due Profetini nei tabernacoli ai lati dell'arco cuspidato sul registro inferiore. Insieme ad un altro \"Profetino\" attribuito a Donatello \u00e8 oggi esposto nel Museo dell'Opera del Duomo di Firenze. \nLa prima attribuzione risaliva al ritrovamento di un documento del 1408 che registrava il pagamento a Donatello di due statuette di profeti, indicando nella diversit\u00e0 delle due opere una possibile incertezza del giovane scultore ancora in cerca di un proprio stile. \nPi\u00f9 recentemente \u00e8 stata riconosciuta invece la mano di Nanni di Banco, che in quel periodo era in societ\u00e0 con Donatello e pure lui impegnato nella decorazione della porta della Mandorla. Altri riconoscono poi nel documento invece una menzione ad uno dei profeti degli sproni o del portale del Campanile di Giotto, che per\u00f2 sono di chiaro stile gotico: la confusione nasce forse dal fatto che i due profetini vennero trasportati proprio sul portale del Campanile nel 1431 "}
{"id": "2367801", "revid": "1361571", "url": "https://it.wikipedia.org/wiki?curid=2367801", "title": "Profetino (Donatello)", "text": "Il Profetino \u00e8 un'opera attribuita a Donatello e risalente al 1407. \u00c8 in marmo bianco e misura 128\u00a0cm in altezza.\nDescrizione e storia.\nProveniente dalla Porta della Mandorla di Santa Maria del Fiore, fa coppia con un altro \"Profetino\", oggi attribuito prevalentemente a Nanni di Banco. Non \u00e8 chiaro se queste due opere siano quelle citate nei documenti di pagamento intestati a Donatello da parte dell'Opera, datati 1406 e 1408. In tali ricevute si menzionano due profeti, ma essi sono registrati come alti un braccio e un terzo, cio\u00e8 da 80\u00a0cm. ad un metro. Giovanni Poggi aveva ipotizzato che il documento si riferisse a sculture grandi. In stile tardogotico, molto lontano dalle prime opere certe del giovane Donatello, sono apparse collocate sulla Porta nel riassetto di Emilio De Fabris.\nInoltre due sono le statue pagate a Donatello nel contesto, ma, molto diverse da un punto di vista stilistico, queste due attribuzioni rivelano pi\u00f9 di una possibile incertezza del giovane scultore ancora in cerca di un proprio stile.\nOggi il profeta di sinistra \u00e8 ancora riferito a Donatello, in base a confronti con altre opere giovanili come il \"David\" marmoreo e David di bronzo del Bargello. Esso per\u00f2 non ha gli attributi di un profeta (non porta nessun cartiglio con profezie), anzi la sua posa ricorda quella degli angeli, per cui faceva forse originariamente parte di un gruppo scultoreo dell'Annunciazione (Museo dell'Opera del Duomo di S. Maria del Fiore). Qualcuno, con meno argomenti, ha attribuito l'opera a Bernardo Ciuffagni.\nIl fatto che l'altra statua sia probabilmente opera di Nanni di Banco non \u00e8 in assoluto in contraddizione coi documenti: lo scultore in quel periodo era infatti in societ\u00e0 con Donatello e pure lui impegnato nella decorazione della Porta della Mandorla, dettagliata la corrispondenza documentale a Donatello dei Profetini del registro inferiore, incavati nei due blocchi di marmo di Siena e collocati nel 1408. "}
{"id": "2367802", "revid": "529641", "url": "https://it.wikipedia.org/wiki?curid=2367802", "title": "...nella notte", "text": "...nella notte \u00e8 il primo album da solista di Aldo Tagliapietra.\nIl disco.\nPubblicato dalla casa discografica Holly Records di Treviso, distribuita dalla CGD, l'album \u00e8 registrato al \"Gulliver recording Studio\" di Treviso nell'agosto 1984.\nAlla registrazione del disco partecipano alcuni musicisti, anche del passato, delle Orme, come Tolo Marton, Michi Dei Rossi e Germano Serafin.\nTagliapietra \u00e8 autore dei testi e delle musiche di tutte le canzoni, tranne \"Camminer\u00f2\", \"Montmartre\" e \"No, no, no...no\", i cui testi sono di Tagliapietra e ed Ennio Favaretto.\nBrani.\nLATO A\nLATO B"}
{"id": "2367803", "revid": "22356", "url": "https://it.wikipedia.org/wiki?curid=2367803", "title": "Angustidontus", "text": ""}
{"id": "2367804", "revid": "228587", "url": "https://it.wikipedia.org/wiki?curid=2367804", "title": "Nat (unit\u00e0 di misura)", "text": "Un nat (a volte detto anche nit o nepit) \u00e8 un'unit\u00e0 logaritmica di informazione o entropia, basata su logaritmi naturali e potenze di \"e\", invece che su potenze di 2 e logaritmi in base 2 che definiscono il \"bit\". \nIl \"nat\" \u00e8 l'unit\u00e0 naturale per l'entropia dell'informazione. Sistemi fisici di unit\u00e0 naturali che normalizzano la costante di Boltzmann a 1 stanno effettivamente misurando l'entropia termodinamica in nat.\nQuando l'entropia di Shannon viene scritta usando un logaritmo naturale,\nsi sta implicitamente dando un numero misurato in \"nat\".\nUn nat corrisponde a circa 1,44 bit formula_2, o 0,434 ban formula_3.\nOrigini.\nAlan Turing utilizz\u00f2 il \"ban naturale\". \nBoulton e Wallace usarono il termine \"nit\" in congiunzione con la lunghezza del messaggio minimo che fu poi cambiata per la comunanza con la lunghezza di descrizione minima al \"nat\" per evitare confusione con il nit usato come un'unit\u00e0 di luminanza."}
{"id": "2367805", "revid": "352448", "url": "https://it.wikipedia.org/wiki?curid=2367805", "title": "Nat (informazione)", "text": ""}
{"id": "2367807", "revid": "1632387", "url": "https://it.wikipedia.org/wiki?curid=2367807", "title": "Avi\u00f5es do Forr\u00f3", "text": "Avi\u00f5es do Forr\u00f3 \u00e8 un gruppo di Forr\u00f3 brasiliano fondato a Fortaleza, nel Cear\u00e1 il 6 agosto 2002 da 4 produttori di 'A3 Entretenimento'. Dopo alcune modifiche il gruppo fu formato da 2 cantanti Solange Almeida e Jos\u00e9 Alexandre detto \"Xandy Avi\u00e3o\", poi ci sono 3 vocalisti, 9 musicisti e 8 tra ballerine e ballerini.\nStoria.\nIl nome del gruppo fu scelto per dare idea di qualcosa di alto, che sta sopra.\nIl processo di formazione del gruppo \u00e8 stato fatto scegliendo prima i cantanti Solange e Alexandre (Xandy), poi scegliendo i musicisti e il corpo di ballo.\nGi\u00e0 nella scelta del repertorio, la \"A3 Entrenimento\" societ\u00e0 produttrice del gruppo, si preoccupa che i brani musicali siano gradevoli a un pubblico ampio che comprende quindi pi\u00f9 sottogeneri di Forr\u00f2, il \"vaneir\u00e3o\", il \"p\u00e9-de-serra\" molto apprezzato dal pubblico del Cear\u00e0, e anche il \"Forr\u00f2 Romantico\" cantato principalmente da Solange.\nJos\u00e9 Alexandre (Xandy Avi\u00e3o) \u00e8 un cantante professionista con 8 anni di carriera, originario della citt\u00e0 di Apodi nel Rio Grande do Norte.\nSolange Almeida \u00e8 originaria della citt\u00e0 di Alagoinhas nello stato di Bahia ed \u00e8 una cantante professionista dall'et\u00e0 di 21 anni.\nIl gruppo inizio la sua carriera nel 2002 cantando nei teatri [Cear\u00e0|cearensi]. Oggi il gruppo conta pi\u00f9 di mille fan-club in tutto il Brasile.\nFinora ha pubblicato 5\u00a0cd, prodotti da una casa discografica indipendente. Il primo cd vendette pi\u00f9 di 270.000 copie, il secondo pubblicato nel 2003 super\u00f2 questa cifra e il terzo che fu pubblicato nel 2005 arriv\u00f2 a vendere 500.000 copie. Il quarto cd vendette 900.000 copie, il quinto vendette in media come gli altri.\nIl sesto CD \u00e8 tuttora in produzione, anche se alcuni brani sono gi\u00e0 stati divulgati, come \"Chupa que \u00e8 de uva\", \"Pode chorar\", \"Fazer Valer\", \"Amor de Motel\", \"Olha a Barriguinha\", \"Vai Me Perder\", \"Quem Ama Cuida\", \"Agora Chora\" con la partecipazione del gruppo Banda Calypso e \"Mulher n\u00e3o trai, mulher se vinga \".\nNel 2008, il gruppo realizz\u00f2 una tourn\u00e9e all'estero, negli Stati Uniti, in Portogallo e in alcuni stati europei.\nIl gruppo fu eletto come un dei migliori dal sito Portal Forroz\u00e3o, e anche i cantanti Xandy Avi\u00e3o e Solange Almeida come i migliori cantanti del 2008. Il prossimo CD del gruppo, \"Volume 6\" verr\u00e0 prodotto dalla casa discografica Som Livre."}
{"id": "2367811", "revid": "484362", "url": "https://it.wikipedia.org/wiki?curid=2367811", "title": "El\u00e2z\u0131\u011f", "text": "El\u00e2z\u0131\u011f () \u00e8 una citt\u00e0 della Turchia situata nella Regione dell'Anatolia Orientale e capoluogo dell'omonima provincia.\nL'attuale El\u00e2z\u0131\u011f inizialmente si svilupp\u00f2 come un'estensione della storica citt\u00e0 di Harput (curdo: \"Xarp\u00eat\", \u053d\u0561\u0580\u0562\u0565\u0580\u0564, lingua armena orientale: \"Kharberd\", lingua armena occidentale: \"Kharpert\" o \"Harput\"), che \u00e8 situata su una collina di difficile accesso in inverno.\nSociet\u00e0.\nLa citt\u00e0 \u00e8 tendenzialmente conservatrice e religiosa. Il partito pi\u00f9 votato in citt\u00e0 risulta essere il Partito della Giustizia e dello Sviluppo."}
{"id": "2367819", "revid": "709565", "url": "https://it.wikipedia.org/wiki?curid=2367819", "title": "Young Turks", "text": "Young Turks \u00e8 un singolo del 1981 del cantante rock britannico Rod Stewart, estratto dall'album \"Tonight I'm Yours\". Tra le pi\u00f9 celebri nel repertorio dell'artista, la canzone ha raggiunto la quinta posizione nella classifica statunitense dei singoli Billboard Hot 100.\nIl brano, prodotto mediante un sintetizzatore e un hi-hat, \u00e8 il secondo scritto da Stewart in collaborazione con il batterista Carmine Appice. Gli altri musicisti che suonano nel brano sono il chitarrista Jim Cregan, il bassista Jay Davis; il tastierista Kevin Savigar (coautore del brano); il pianista elettronico Duane Hitchings, e la cantante Linda Lewis.\nSignificato.\nIl termine \"Young Turk\" (\"giovane turco\"), derivante dall'omonimo movimento politico della fine del XIX secolo, sta ad identificare, in gergo, un giovane ribelle che agisce diversamente da ci\u00f2 che \u00e8 ritenuto normale dalla societ\u00e0. In realt\u00e0, la frase non viene mai pronunciata nella canzone, facendosi invece riferimento ai \"young hearts\" (\"giovani cuori\").\nIl brano \u00e8 infatti incentrato sulla storia di due adolescenti, Billy e Patti, che decidono di cambiare vita e fuggire insieme senza avvisare i propri genitori. Come emerge dalle strofe conclusive, Patti d\u00e0 poi alla vita un piccolo bambino.\nVideoclip.\nIl video ufficiale, diretto da Russell Mulcahy e coreografato da Kenny Ortega, \u00e8 stato girato nel centro di Los Angeles nell'estate del 1981. \u00c8 stato il primo video con una scena di break dance ad essere trasmesso da MTV."}
{"id": "2367822", "revid": "7336", "url": "https://it.wikipedia.org/wiki?curid=2367822", "title": "Idrogeno perossido", "text": ""}
{"id": "2367827", "revid": "1305772", "url": "https://it.wikipedia.org/wiki?curid=2367827", "title": "Cortomobile", "text": "Cortomobile \u00e8 un'Alfa Romeo 2000 del 1974 adibita a sala cinematografica mobile.\nLa macchina d'epoca, stanziata a Firenze ma in grado di effettuare spostamenti, proietta al suo interno cortometraggi, video e animazioni.\nDescrizione.\nLa Cortomobile pu\u00f2 ospitare soltanto due spettatori per volta che, prima di entrare, sono invitati a scegliere i cortometraggi in visione dal \"cortomen\u00f9\", la lista dei video in visione. Il proiettore \u00e8 posizionato sul cofano posteriore. Conosciuta anche come il \"cinema pi\u00f9 piccolo del mondo\", Cortomobile nasce dall'idea di una distribuzione cinematografica alternativa alle grandi case di distribuzione in cui il cortometraggio non trova posto. Se i cinema storici chiudono uno dopo l'altro per far posto ai multisala, Cortomobile d\u00e0 il suo contributo per ricordare il piacere del \"vecchio\" cinema.\nLo stile della Cortomobile rievoca il genere poliziottesco degli anni settanta, per i caratteri della scritta \"Cortomobile\" sulle fiancate simili a quelli della polizia e per la sirena lampeggiante posizionata sopra il tettuccio dell'auto. Dentro la Cortomobile \u00e8 vietato fumare e tenere acceso il telefonino.\nStoria.\nLa prima proiezione pubblica all'interno della Cortomobile si \u00e8 svolta a Bacchereto, in provincia di Prato, nel luglio 2006. Da allora ha preso parte a numerosi festival cinematografici e rassegne in varie localit\u00e0 in tutta Italia che hanno visto aprirsi le portiere dell'auto d'epoca e invitare gli spettatori, due per volta, ad accomodarsi sui sedili del cinema mobile e assistere alla proiezione cinematografica. Tra le partecipazioni ai festival di cinema e arte: Festival della Creativit\u00e0 2006, Videominuto 2008, Pelago On the road 2008.\nIl progetto Cortomobile vince il Premio speciale Cinema edizione 2008, il Premio Giulia Ammannati al X Festival Nazionale del Cinema Teatro Televisione di Lucca. Nel 2009 \u00e8 protagonista, insieme a un mezzo di trasporto simile, il \"Cinekamper\", del Primo Festival del Cinema in Macchina a Certaldo (Firenze). Prima di diventare Cortomobile, l'Alfa 2000 del '74 era stata protagonista di un cortometraggio di 16 minuti: \"Firenze: dall'immobilismo all'immobiliarismo\".\nIl Cinekamper.\nIl Cinekamper \u00e8 un progetto simile alla Cortomobile, un cinema mobile a sette posti, ricavato all'interno di un Camper Ford Transit del 1981 di colore arancione con il proiettore posizionato nel bagno. Ha fatto la sua prima apparizione inaugurale a Certaldo a marzo 2009, al Primo Festival del Cinema in Macchina, e dedicato a Veronica Locatelli, regista fiorentina morta nel 2008 cadendo dal Forte Belvedere; in quell'occasione \u00e8 stata proiettata una retrospettiva sul regista milanese Adriano Valerio, la \"Quadrilogia del moto verticale\" di Antonio Meucci e il video degli Afterhours \"I milanesi ammazzano il sabato\" di Graziano Staino.\nApparizioni.\n2008.\nControradio (Firenze) segue in diretta alcune tappe del Tour."}
{"id": "2367838", "revid": "1305772", "url": "https://it.wikipedia.org/wiki?curid=2367838", "title": "Profetino", "text": "Esistono vari rappresentazioni di profeti giovani o \"profetini\":"}
{"id": "2367839", "revid": "287204", "url": "https://it.wikipedia.org/wiki?curid=2367839", "title": "Markus Fothen", "text": "Carriera.\nNel 2002 incomincia a conquistare i primi risultati di rilievo nel panorama dilettantistico nazionale con la vittoria della classifica generale del Ronde de l'Isard d'Ari\u00e8ge riservata agli Under 23; nello stesso anno vince inoltre il titolo nazionale tedesco Under 23 a cronometro. Nel 2003 vince ad Hamilton la prova a cronometro Under 23 al mondiale di ciclismo, completando i 30,8 km di corsa in 38'35\"29 e battendo il secondo di oltre 20 secondi.\nL'anno successivo entra nel Team Gerolsteiner, dove rimarr\u00e0 per quattro stagioni. Nel 2005 debutta in un grande giro, disputando il Giro d'Italia e concludendo tre tappe tra i primi dieci; in classifica generale \u00e8 dodicesimo a 14'42\" dal vincitore Paolo Savoldelli.\nNel 2006 esordisce al Tour de France: qui mantiene la maglia bianca di miglior giovane per ben 13 tappe, prima di perderla a vantaggio di Damiano Cunego nel corso della diciassettesima tappa. Alla fine termina il Tour in quattordicesima posizione a poco meno di 20 minuti dal vincitore \u00d3scar Pereiro. A settembre partecipa anche alla Vuelta a Espa\u00f1a ma si ritira all'undicesima tappa.\nNella stagione seguente ottiene la vittoria della prima tappa del Tour de Romandie. Al Tour de France 2007 conquista soltanto un trentaquattresimo posto finale, pur classificandosi secondo dietro a Daniele Bennati nella diciassettesima tappa; alla Vuelta a Espa\u00f1a non ottiene risultati particolari.\nNel 2008 fa sua la quinta tappa del Tour de Suisse ma come l'anno precedente non lascia il segno al Tour de France concludendo al trentatreesimo posto. Ad agosto consegue una vittoria di tappa e il secondo posto finale al Regio-Tour.\nDal 2009 corre per il Team Milram fino alla scomparsa della squadra avvenuta a fine 2010, per poi passare in forza al Team NSP.\nSi ritira dall'attivit\u00e0 durante l'estate del 2013."}
{"id": "2367840", "revid": "7077", "url": "https://it.wikipedia.org/wiki?curid=2367840", "title": "Rick Priestley", "text": "Per la Games Workshop, famosa azienda Inglese nel campo dei giochi da tavolo e dei wargame, ha creato \"Warhammer Fantasy Battle\" e \"Warhammer 40.000\", collaborando con Richard Halliwell e Bryan Ansell.\n\u00c8 stato anche il principale scrittore di diversi libri e materiale di espansione per \"Warhammer 40.000\"."}
{"id": "2367843", "revid": "124882502", "url": "https://it.wikipedia.org/wiki?curid=2367843", "title": "Soprano lirico", "text": "Nel canto, la locuzione soprano lirico designa una delle tre categorie principali in cui \u00e8 classificata la voce di soprano. \u00c8 la voce sopranile \"di base\", oltre ad essere la pi\u00f9 diffusa.\nCaratteri generali.\nIl registro di soprano lirico fu il primo a essere individuato. Nella musica colta occidentale \u00e8 questa la voce che esegue le parti acute nelle composizioni polifoniche, perlopi\u00f9 di carattere sacro, in virt\u00f9 della sua bellezza timbrica e della naturale inclinazione all'abbandono elegiaco.\nAnche all'inizio del XVII secolo, con la nascita dell'opera, il soprano lirico ottiene i ruoli da protagonista, incarnando i soggetti allora pi\u00f9 di moda: donne virginali, soprannaturali, innamorate, persino ruoli tragici, parti - queste ultime - che in futuro saranno appannaggio del soprano drammatico. La vocalit\u00e0 \u00e8 patetica e sentimentale, dalla linea legata e cantabile, sostenuta da musiche dolci e languide di ritmo lento.\nVerso la fine del secolo fu introdotto un nuovo stile di canto basato sui virtuosismi e sulla coloratura, pi\u00f9 adatta al nuovo stile che andava diffondendosi: il buffo. La linea di canto \u00e8 ora vivace e briosa, frastagliata e spezzata, ideale per \"alleggerire\" i personaggi e renderli pi\u00f9 civettuoli e maliziosi. Il nuovo soprano, detto \"leggero\" o \"di coloratura\", prende il sopravvento sul soprano lirico nel repertorio operistico, relegandolo al ruolo di \"contraltare morale\" (ad es. Pamina vs Regina della Notte).\nUn'ulteriore battuta d'arresto per il soprano lirico ha luogo in epoca romantica, quando i nuovi soggetti a tinte forti imposero l'impiego di voci potenti e vocalit\u00e0 stentoree, introducendo un nuovo tipo di soprano detto \"drammatico\". Anche il soprano leggero viene relegato in secondo piano, considerato ormai troppo frivolo.\nUn parziale recupero del soprano lirico si verifica alla fine del XIX secolo con la produzione verdiana matura, quando il compositore cre\u00f2 soggetti con una forte carica di sentimentalismo (Amelia, Desdemona), ma sar\u00e0 con l'avvento di Puccini che questo registro torner\u00e0 in auge: Mim\u00ec, Manon, Magda, Lauretta e Li\u00f9 saranno le paladine dell'amore e del sentimentalismo, pur con tratti diversi.\nGi\u00e0 a partire dal tardo Verdi nacque inoltre una nuova tipologia di soprano lirico, detta \"lirico-drammatico\" o \"lirico-spinto\", che incontrer\u00e0 il favore della produzione verista. Questo soprano, pur mantenendo la vocalit\u00e0 e il pathos del soprano lirico, possiede una voce pi\u00f9 robusta, necessaria a mettere in risalto la tragicit\u00e0 del soggetto: la cantante, all'occorrenza, \"spinge\" la voce verso tonalit\u00e0 drammatiche, senza per\u00f2 sforare nell'autentico registro di soprano drammatico.\nVocalit\u00e0.\nIl soprano lirico possiede una voce dolce e graziosa, morbida e luminosa, ricca e piena; spazia in una tessitura medio-acuta, distinguendosi per la linea di canto elegante e castigata, legata e cantabile.\nL'estensione \u00e8 compresa tra le due ottave di do, da do centrale a do sovracuto (do3 \u2013 do5), tuttavia in alcuni casi pu\u00f2 salire al re bemolle sovracuto (re\u266d5)."}
{"id": "2367847", "revid": "1974457", "url": "https://it.wikipedia.org/wiki?curid=2367847", "title": "Contrassegno di sicurezza svizzero", "text": "Il contrassegno di sicurezza svizzero \u00e8 un marchio assegnato ad apparecchi elettrici con il quale si attesta il collaudo e l'attenta sorveglianza del mercato che contraddistingue prodotti sicuri e privi di interferenze. Questi apparecchi elettrici rispettano le norme in materia della sicurezza elettrica e compatibilit\u00e0 elettromagnetica.\nUtenti.\nGli utenti del contrassegno facoltativo di sicurezza sono i progettisti, i fabbricanti e i distributori di manufatti elettrici di ogni tipo, (secondo l'ordinanza dei prodotti sulla bassa tensione \"OPBT\"), il tempo libero, l'artigianato, l'industria o il settore dei servizi. I prodotti elettrici destinati al consumatore finale e i componenti destinati ad ulteriore lavorazione, devono soddisfare i requisiti previsti dall'ordinanza OPBT per poter ottenere l'autorizzazione per il contrassegno di sicurezza svizzero. Anche il rispetto delle disposizioni relative alla conformit\u00e0 della compatibilit\u00e0 elettromagnetica (CEM) \u00e8 parte integrante di tali requisiti.\nChi lo rilascia.\nIl contrassegno di sicurezza svizzero viene concesso solo dall'Ispettorato federale degli impianti a corrente forte in base a rapporti d'esame o a certificati di conformit\u00e0, rilasciati da laboratori di controllo accreditati. In alternativa possono essere presentati certificati internazionali quali CB e il CCA con i relativi rapporti d'esame.\nDocumenti necessari.\nConformemente al capoverso 3,art. 12 e 13 dell'Ordinanza sui prodotti elettrici a bassa tensione (OPBT), per ottenere il contrassegno di sicurezza svizzero \u00e8 necessaria la seguente documentazione:\nRapporti di conformit\u00e0 o di prova.\nI rapporti di prova attestano che il prodotto preso in considerazione ha superato determinate prove (norme) di sicurezza elettrica e compatibilit\u00e0 elettromagnetica. Queste prove vengono in genere eseguite da laboratori autorizzati e accreditati (notified body) come Electrosuisse SEV."}
{"id": "2367852", "revid": "767487", "url": "https://it.wikipedia.org/wiki?curid=2367852", "title": "Gastone Zanon", "text": "\u00c8 stato uno dei \"panzer\" del Padova di Nereo Rocco.\nCarriera.\nClub.\nInizia a muovere i primi passi nel calcio nell'Audax a Padova. Nel 1938 viene notato da Vittorio Bonin, ed entra cos\u00ec nelle giovanili del Padova. Indossa per la prima volta la divisa della prima squadra il 12 marzo 1944 in -Padova 3-1. Divenne uno dei punti di riferimento dei \"panzer\" di Nereo Rocco. Gioc\u00f2 la sua ultima partita nel marzo del 1957 (Lanerossi-Padova 0-0). Usc\u00ec definitivamente dal Padova nel 1958. In totale con la maglia biancoscudata gioc\u00f2 273 partite ufficiali mettendo a segno 2 gol. Rimane a tutt'oggi uno dei giocatori pi\u00f9 rappresentativi del Padova.\nLa sua carriera termina nel 1957 quando, assieme ad altri giocatori, viene squalificato per sei mesi per via del Caso Padova, per un tentativo di frode sportiva, non consumatosi, della partita Padova- (3-0) del 12 giugno 1955.\nNazionale.\nNel 1948, mentre studia ingegneria a Padova, viene convocato con la Nazionale universitaria per le Olimpiadi a Londra. Tuttavia rinuncia alla convocazione per la morte del suocero.\nDopo il ritiro.\nRimasto legato al mondo sportivo cittadino, si \u00e8 dedicato assieme al suo amico Humberto Rosa alla salvaguardia dello Stadio Appiani dopo che il comune di Padova aveva ventilato l'ipotesi dell'abbattimento del intero stadio. La sua impresa \u00e8 riuscita e lo stadio verr\u00e0 ristrutturato diminuendone la capienza.\nImprenditore edile, costru\u00ec, negli anni sessanta la tribuna est coperta (oggi demolita) dello Stadio Silvio Appiani.\n\u00c8 morto a 91 anni nella sua casa di Padova il 20 luglio 2016."}
{"id": "2367853", "revid": "435288", "url": "https://it.wikipedia.org/wiki?curid=2367853", "title": "Lost Experience", "text": ""}
{"id": "2367858", "revid": "709565", "url": "https://it.wikipedia.org/wiki?curid=2367858", "title": "Hariclea Darcl\u00e9e", "text": "Biografia.\nNasce in una famiglia di ascendenze greche. Il padre \u00e8 un proprietario terriero, la madre discende dalla famiglia aristocratica greca Mavrocordatos.\nDa piccola si trasferisce a Turnu M\u0103gurele, nel sud della Romania, intraprendendo gli studi di canto nella citt\u00e0 di Ia\u0219i, esordendo in concerto nel 1884. Continu\u00f2 gli studi di canto a Parigi con Jean-Baptiste Faure, sposando nel frattempo Iorgu Hartulari, un giovane ufficiale.\nEsordisce ufficialmente all'Op\u00e9ra Garnier nel 1888 come Marguerite nel \"Faust\" di Gounod, utilizzando \"Darcl\u00e9e\" come pseudonimo.\nL'anno successivo sostituisce Adelina Patti nel \"Romeo e Giulietta\" dello stesso autore, ottenendo un trionfo.\nNel 1890 esordisce con estremo successo al Teatro alla Scala con \"Le Cid\" di Massenet: la popolarit\u00e0 ottenuta le schiude le porte dei maggiori teatri italiani. In Italia sar\u00e0 la prima interprete di opere di Mascagni, Catalani e Puccini (fra cui in particolare \"Tosca\").\nDal 1893 al 1910 sviluppa la carriera all'estero esibendosi in Russia (San Pietroburgo, Mosca), Spagna (Madrid, Barcellona), Lisbona e Buenos Aires. Anche in questi Paesi canter\u00e0 nelle premi\u00e8re locali di opere di Mascagni, Massenet e Puccini.\nDotata di una vocalit\u00e0 particolare che le permette di essere un soprano drammatico d'agilit\u00e0, la Darcl\u00e9e continua brillantemente la carriera tra Europa e America latina in un repertorio eterogeneo di ruoli di coloratura, lirici e drammatici.\nSi ritira dalle scene nel 1918, ancora nel pieno dei suoi mezzi vocali, dopo una recita di \"Romeo e Giulietta\" al Teatro Lirico di Milano.\nMor\u00ec in povert\u00e0 a Bucarest nel 1939. I suoi funerali furono finanziati dall'Ambasciata italiana.\nIl figlio, Ion Hartulari-Darcl\u00e9e (1886\u00a0\u2013 1969) \u00e8 stato un compositore di operette. Entrambi sono sepolti al cimitero Bellu di Bucarest.\nDal 1995 si svolge nella sua citt\u00e0 natale il Festival e il Concorso Internazionale di Canto \"Hariclea Darcl\u00e9e\".\nVocalit\u00e0 e personalit\u00e0 interpretativa.\nEra dotata di una voce di splendido timbro, omogenea, potente ma anche duttile e agile e sorretta da un'ottima preparazione tecnica. Donna avvenente, possedeva una presenza scenica elegante e raffinata, tuttavia fu giudicata interprete fredda e senza temperamento.\nRepertorio.\n(**) Prima interprete assoluta\nDiscografia.\nHa inciso alcuni dischi per la Fonotipia nel 1905, distrutti dai bombardamenti durante la seconda guerra mondiale. Al momento non sono reperibili in commercio."}
{"id": "2367864", "revid": "701660", "url": "https://it.wikipedia.org/wiki?curid=2367864", "title": "Creazione di Eva (Donatello)", "text": "La Creazione di Eva \u00e8 una formella in terracotta verniciata attribuita al giovane Donatello. Viene fatta risalire al 1405 o 1407 (nel qual caso sarebbe la prima opera conosciuta dell'artista) o al 1410 circa, ed \u00e8 conservata nel Museo dell'Opera del Duomo di Firenze. Forse proviene dallo stesso cassone anche un esemplare con \"Storie di Adamo ed Eva\" al Victoria and Albert Museum di Londra. \nStoria e descrizione.\nLa formella forse proviene da un perduto cassone con le \"Storie della Genesi\", del quale fa genericamente menzione Vasari come opera per i Medici nella biografia di Donatello nelle sue \"Vite\". L'opera rappresenta il pi\u00f9 antico esperimento di terracotta rivestita di vernice ceramica (antesignano dell'invetriatura messa a punto da Luca della Robbia), anche se il rivestimento a vernice priombifera con successiva doratura a freddo \u00e8 quasi completamente perduto.\nLa scena si rif\u00e0 a una formella del Campanile di Giotto di Andrea Pisano, con i personaggi principali nelle stesse posizioni anche se Eva, che nell'opera trecentesca \u00e8 quasi reclinata, qui \u00e8 raffigurata ormai in piedi, mentre si aggrappa con le braccia ad abbracciare Dio che l'ha creata.\nL'opera, che risente una certa influenza delle opere di Lorenzo Ghiberti, soprattutto nella commistione tra figure modellate all'antica e un paesaggio roccioso tipicamente gotico, \u00e8 stata in passato attribuita a vari artisti, da Luca della Robbia a Ghiberti stesso. L'attribuzione a Donatello \u00e8 confermata anche da un documento del 1404 che testimonia la sua presenza accanto a Ghiberti nei lavori per la porta nord del Battistero di Firenze, inoltre il profilo di Adamo mostra analogie con altre opere giovanili, come il \"San Marco\" di Orsanmichele e il crocifisso di Santa Croce. \nL'opera rappresenta un tenero abbraccio tra Dio ed Eva in cui si trasmette il valore paterno presente nella scena, che \u00e8 anche molto commovente. "}
{"id": "2367865", "revid": "6923", "url": "https://it.wikipedia.org/wiki?curid=2367865", "title": "Finsbury Park railway station", "text": ""}
{"id": "2367873", "revid": "110157", "url": "https://it.wikipedia.org/wiki?curid=2367873", "title": "Chameleon Days", "text": "Chameleon Days \u00e8 il quarto album in studio del compositore greco Yanni, \u00e8 stato pubblicato nel 1988 dall'etichetta Private Music."}
{"id": "2367875", "revid": "1305772", "url": "https://it.wikipedia.org/wiki?curid=2367875", "title": "Discografia dei Deftones", "text": "La discografia dei Deftones, gruppo musicale alternative metal statunitense, \u00e8 costituita da nove album in studio, uno dal vivo, due raccolte, tre EP e oltre venti singoli, pubblicati tra il 1995 e il 2021.\nAd essi vanno inoltre conteggiati un album video e oltre trenta video musicali."}
{"id": "2367886", "revid": "767487", "url": "https://it.wikipedia.org/wiki?curid=2367886", "title": "Commissario per i diritti umani del Consiglio d'Europa", "text": "Il Commissario per i diritti umani \u00e8 un'istituzione indipendente e imparziale del Consiglio d'Europa, che ha per mandato di promuovere il rispetto dei diritti umani nei 47 Stati membri dell'Organizzazione. Dal 1\u00ba aprile 2018, il commissario \u00e8 Dunja Mijatovi\u0107 che succede a Nils Mui\u017enieks.\nEletto dall'Assemblea parlamentare del Consiglio d'Europa, il Commissario stabilisce un dialogo permanente con le autorit\u00e0 degli Stati membri, aumentando la sensibilizzazione in materia di diritti umani e promuovendo lo sviluppo di strutture nazionali per i diritti umani. Il Commissario realizza visite nei vari paesi del Consiglio d'Europa al fine di valutare la situazione dei diritti umani, e produce rapporti, opinioni e raccomandazioni indirizzati principalmente ai governi.\nIl Commissario collabora con vari partner, tra cui l'Unione europea, le Nazioni Unite e le sue agenzie, organizzazioni non-governative, universit\u00e0 e think tank.\nMandato.\nIl mandato del Commissario \u00e8 stabilito dalla Risoluzione (99) 50 del Comitato dei Ministri del Consiglio d'Europa (adottata il 7 maggio 1999). Tra i compiti del Commissario, ci sono i seguenti:\nGli Stati membri sono obbligati di facilitare il lavoro del Commissario durante le sue visite nei Paesi e di fornire in tempo utile le informazioni richieste dal Commissario. Il Commissario deve agire in maniera indipendente e imparziale e pu\u00f2 attivarsi sulla base di informazioni pertinenti alle sue funzioni.\nIl Commissario non pu\u00f2 occuparsi di casi individuali. Pu\u00f2 contattare direttamente i governi degli Stati membri del Consiglio d'Europa e pubblicare raccomandazioni, opinioni e rapporti\nL'articolo 36 della Convenzione europea per la salvaguardia dei diritti dell'uomo e delle libert\u00e0 fondamentali prevede la possibilit\u00e0 per il Commissario d'intervenire presso la Corte europea dei diritti dell'uomo.\nElezione.\nIl Commissario \u00e8 eletto dall'Assemblea Parlamentare del Consiglio d'Europa sulla base di una lista di tre candidati presentata dai governi degli Stati membri\nIn base alla Risoluzione (99) 50, i candidate devono essere delle personalit\u00e0 eminenti, che hanno fatto prova di alti valori etici e esperienza nei diritti umani, oltre che una chiara adesione ai valori del Consiglio d'Europa. Devono anche avere l'autorevolezza necessaria per compiere la propria missione. Durante il mandato, il Commissario non pu\u00f2 partecipare ad attivit\u00e0 incompatibili con la sua funzione a tempo pieno.\nIl mandato del Commissario dura sei anni e non \u00e8 rinnovabile.\nAttivit\u00e0.\nVisite nei paesi e dialogo con le autorit\u00e0 nazionali e la societ\u00e0 civile \nIl Commissario compie visite in tutti gli Stati membri al fine di monitorare e valutare la situazione dei diritti umani. Durante le visite, incontra le pi\u00f9 alte autorit\u00e0 del governo, del parlamento e del sistema giudiziario. Altri incontri sono organizzati con le strutture nazionali per la protezione e promozione dei diritti umani e con i rappresentanti della societ\u00e0 civile. Discute anche con altre persone e visita luoghi d'interesse per I diritti umani, quali prigioni, ospedali psichiatrici, centri per richiedenti asilo, scuole, orfanotrofi.\nIn seguito alla visita, un rapporto o una lettera pu\u00f2 essere inviato alle autorit\u00e0 del paese, con una valutazione della situazione dei diritti umani e delle raccomandazioni per colmare le lacune riscontrate nella legislazione e nella pratica. Il Commissario pu\u00f2 anche intervenire davanti alla Corte europea dei diritti umani, sia attraverso un contributo scritto sia partecipando a un'udienza.\nAttivit\u00e0 tematiche e assistenza dell'adempimento sistematico dei diritti umani \nIl Commissario lavora su temi centrali della protezione dei diritti umani in Europa. Fornisce anche assistenza e informazioni sulle attivit\u00e0 di prevenzione delle violazioni e produce opinioni, documenti tematici e rapporti.\nAttivit\u00e0 di sensibilizzazione \nIl Commissario promuove la sensibilizzazione in materia di diritti umani negli Stati membri, organizzando e partecipando a seminari ed eventi su vari temi pertinenti alla sua azione. Il Commissario mantiene un dialogo permanente con i governi, la societ\u00e0 civile e le istituzioni educative con l'obiettivo di aumentare la conoscenza dei diritti umani nella pubblica opinione. Contribuisce inoltre al dibattito e alla riflessione su temi attuali rilevanti per i diritti umani attraverso le relazioni con la stampa, la pubblicazione di articoli e documenti tematici.\nDurante le sue visite negli Stati membri, il suo lavoro tematico e le attivit\u00e0 di sensibilizzazione, il Commissario presta un'attenzione specifica alla difesa degli attivisti dei diritti umani ed \u00e8 impegnato nella collaborazione con altri organi e meccanismi del Consiglio d'Europa e di alter organizzazioni internazionali, tra cui le Nazioni Unite e le loro agenzie, l'Unione europea e l'Organizzazione per la sicurezza e la cooperazione in Europa (OSCE). L'Ufficio del Commissario collabora inoltre con le strutture nazionali per la promozione e protezione dei diritti umani, le organizzazioni non-governative, le Universit\u00e0 e i think tanks."}
{"id": "2367887", "revid": "599", "url": "https://it.wikipedia.org/wiki?curid=2367887", "title": "Paulus Casatus", "text": ""}
{"id": "2367897", "revid": "1543377", "url": "https://it.wikipedia.org/wiki?curid=2367897", "title": "Electro Cabaret", "text": "Electro Cabaret \u00e8 il primo EP del gruppo punk rock italiano The Fire."}
{"id": "2367905", "revid": "297745", "url": "https://it.wikipedia.org/wiki?curid=2367905", "title": "Nicol\u00f2 Lamberti", "text": ""}
{"id": "2367914", "revid": "23928895", "url": "https://it.wikipedia.org/wiki?curid=2367914", "title": "Tk (informatica)", "text": ""}
{"id": "2367920", "revid": "287204", "url": "https://it.wikipedia.org/wiki?curid=2367920", "title": "Luis Carlos Toffoli", "text": ""}
{"id": "2367923", "revid": "367445", "url": "https://it.wikipedia.org/wiki?curid=2367923", "title": "Microscopia TEM", "text": ""}
{"id": "2367925", "revid": "28592", "url": "https://it.wikipedia.org/wiki?curid=2367925", "title": "Vescovo di M\u00fcnster", "text": ""}
{"id": "2367930", "revid": "28592", "url": "https://it.wikipedia.org/wiki?curid=2367930", "title": "Cattedrale di san Paolo", "text": ""}
{"id": "2367935", "revid": "1418004", "url": "https://it.wikipedia.org/wiki?curid=2367935", "title": "James Tait Black Memorial Prize", "text": "Il James Tait Black Memorial Prize \u00e8 uno tra i pi\u00f9 antichi e prestigiosi premi letterari per libri scritti in lingua inglese, ed \u00e8 tra i pi\u00f9 antichi premi letterari della Gran Bretagna. Basato presso l'Universit\u00e0 di Edimburgo, i premi sono state fondate da Janet Coutts Black nel 1919, in memoria del marito James Tait Black, un partner della casa editrice di A &amp; C Black Ltd.\nVincitori famosi.\nQuattro vincitori del Premio Nobel per la letteratura sono stati prima riconosciuti dal James Tait Black Prima: Sir William Golding, Nadine Gordimer e J. M. Coetzee hanno vinto il premio per la narrativa, mentre Doris Lessing ha ricevuto il premio per la biografia. In aggiunta ad essi, Sir Ronald Ross, la cui autobiografia 1923 \"Memoirs, Etc.\" ha ricevuto il premio biografia, aveva gi\u00e0 ottenuto un premio Nobel nel 1902 (Premio Nobel per la medicina) per il suo lavoro sulla malaria.\nAltre importanti figure letterarie che hanno ricevuto il premio includono D. H. Lawrence, Arnold Bennett, E. M. Forster, John Buchan, Robert Graves, Graham Greene, Evelyn Waugh, Muriel Spark, J. G. Ballard, Angela Carter, Margaret Drabble e Salman Rushdie.\nVincitori pi\u00f9 recenti includono Graham Swift, Zadie Smith, Martin Amis e Ian McEwan.\nProcesso di selezione e gestione del premio.\nSono ammesse al processo di selezione solo quelle opere di narrativa e di biografia scritte in inglese e pubblicate per la prima volta in Gran Bretagna nei 12 mesi prima della data di presentazione. Entrambi i premi possono andare allo stesso autore, ma nessun premio pu\u00f2 essere assegnato allo stesso autore in pi\u00f9 di un'occasione.\nI vincitori sono scelti dal professore di letteratura inglese presso l'Universit\u00e0, che \u00e8 assistito, nello stilare la rosa dei candidati, da studenti di dottorato in fase. All'assegnazione dei premi per il 2006, l'editore di Cormac McCarthy ha commentato positivamente il processo di selezione rilevando che, in assenza di uno sponsor e di altri media letterari nella giuria, la decisione \u00e8 presa da \"... studenti e professori, il cui unico e reale interesse sono grandi libri e grande scrittura\".\nIl lascito iniziale \u00e8 stato integrato dall'Universit\u00e0 e, di conseguenza, il valore del premio \u00e8 salito da \u00a3 6.000 a \u00a3 20.000 dal 2005. Per lo sviluppo e alla gestione del premio, l'Universit\u00e0 \u00e8 assistita da un piccolo comitato che tra i suoi membri comprende Ian Rankin, Alexander McCall Smith e James Naughtie."}
{"id": "2367937", "revid": "290948", "url": "https://it.wikipedia.org/wiki?curid=2367937", "title": "Programmazione aziendale", "text": ""}
{"id": "2367949", "revid": "1476221", "url": "https://it.wikipedia.org/wiki?curid=2367949", "title": "Velocit\u00e0 calibrata", "text": "La Velocit\u00e0 calibrata (Calibrated AirSpeed o CAS) \u00e8 una misura che esprime la velocit\u00e0 di un aeroplano in volo, corrisponde alla velocit\u00e0 indicata dall'anemometro a bordo del velivolo (Indicated Airspeed o IAS) corretta in modo da tenere conto del posizionamento della sonda esterna sul velivolo e dell'assetto dello stesso.\nLa CAS si calcola tramite apposite tabelle riportate nel manuale di volo dell'aeromobile.\nIl valore della CAS rappresenta un'ottima approssimazione della Equivalent airspeed o \"EAS\" per velocit\u00e0 di volo inferiori a Mach 0.3, ovvero quando gli effetti di comprimibilit\u00e0 sono trascurabili."}
{"id": "2367967", "revid": "110157", "url": "https://it.wikipedia.org/wiki?curid=2367967", "title": "Museo della civilt\u00e0 solandra", "text": "Il Museo della civilt\u00e0 solandra \u00e8 un museo etnografico sito a Mal\u00e9, capoluogo della Val di Sole, in Provincia di Trento, nel palazzo della ex Pretura. \u00c8 stato voluto e realizzato dal Centro studi per la Val di Sole, un'associazione culturale nata nel 1967, che lo gestisce. Un tempo i locali del Museo ospitavano le vecchie carceri. \u00c8 stato aperto al pubblico nel 1979 e nel 1983 \u00e8 stato ampliato. Raccoglie molti attrezzi che testimoniano i modi di vita di un tempo e ricostruisce due ambienti tipici della casa solandra. Gli oggetti sono circa 1600 suddivisi in venti sezioni tematiche.\nUna parte del museo \u00e8 dedicata all'illustre micologo solandro don Giacomo Bresadola (1847-1929).\nLa cucina.\nUna delle sezioni pi\u00f9 importanti del Museo \u00e8 la ricostruzione di una vecchia cucina dove un tempo si passava la maggior parte delle ore della giornata, escludendo quelle del lavoro. Nelle giornate pi\u00f9 brutte si stava al caldo, vicino al fuoco, a fare \u201cfil\u00f2\u201d con gli amici. Il focolare, alto da terra quasi mezzo metro, era \u201caperto\u201d e quindi le pareti diventano spesso nere. Sul piano era presente la buca delle ceneri dove si conservavano le braci per accendere il fuoco nel giorno successivo. A fianco del focolare erano disposte ampie panche di legno, dove ci si poteva asciugare o riscaldare. Dall'alto della cappa scendeva una lunga catena di ferro (segosta), dove era attaccato il pentolone per fare la polenta gialla o nera. La segosta veniva pulita una volta all'anno, durante la Pasqua veniva trascinata dai ragazzi lungo le strade selciate del paese, finch\u00e9 la crosta della caligine era scomparsa.\nSulla credenza ci sono piatti, posate, tazzine per la colazione e oggetti di uso comune. Particolari sono le antiche bottiglie per l'acqua delle fonti di Rabbi e di Peio. La madia aveva la funzione di raccogliere i vari tipi di farina: bianca, gialla, di segale e nera. Alle pareti sono disposti ordinatamente vari oggetti (pentole in rame, palette per la farina, portasecchi, affettatrice per cavoli, tagliapane, ecc.).\nLa stua (stube).\nUna delle sezioni del museo riproduce fedelmente una \u201cstua\u201d, cio\u00e8 la camera da letto. Al centro si trova il letto assai alto, sotto c'\u00e8 un lettino a carriola per i bambini con un materasso fatto con le foglie del mais e a fianco una culla per i neonati.\n\u00c8 il luogo dove la famiglia si ritrovava perch\u00e9 si poteva riscaldare vicino alla stufa a olle costruita in valle.\nAlle pareti ci sono i ritratti della famiglia, un orologio a pendolo, delle immagini sacre, delle acquasantiere. Il soffitto, anch'esso in legno, \u00e8 intarsiato. Di fronte al letto c'\u00e8 un cassettone con sopra dei diari, delle foto, libri di preghiere e alcuni oggetti personali. Nella stanza c'\u00e8 qualche gioco per i bambini. Sul letto fa bella mostra di s\u00e9 una coperta interamente lavorata ai ferri; di solito prima di andare a dormire la donna di casa metteva sotto le lenzuola la \"monaca\", cio\u00e8 un supporto in legno dove inseriva la scaldina con le braci.\nIl calzolaio (cagliar).\nUn'altra sezione del museo \u00e8 dedicata al lavoro del calzolaio. Il mestiere del calzolaio consisteva nel creare, sostituire, confezionare e riparare scarpe. A malapena, l'economia familiare permetteva il lusso di avere un paio di scarpe eleganti per la festa. Il calzolaio si occupava anche della preparazione delle suole in legno per gli zoccoli (cospi). Le donne cucivano le calzature dei familiari con grosse suole di panni, che servivano per le pantofole, che si usavano durante l'inverno, per avere pi\u00f9 caldo ai piedi. Per far diventare le suole pi\u00f9 resistenti, bisognava continuare a cucirle, finch\u00e9 non diventavano pi\u00f9 dure. Quando le persone portavano ad aggiustare le loro scarpe, il calzolaio piantava nella suola e nel tacco, dei chiodi rotondi oppure \"broche\" (bullette).\nSulla parete della sala del museo sono appesi tutti gli arnesi che usava il calzolaio: martelli, tenaglie, pinze, lime e dei chiodi. Una mensola ospita calzini (cauzoti), forme per scarpe, suole di zoccoli (sole dei cospi), suole di stoffa (sole dei scafoni), scarpe da lavoro (cospi) e delle scarpe chiodate. Accanto c'\u00e8 il piccolo tavolo da lavoro del calzolaio pieno di utensili.\nTrasformazione dei cereali.\nIn questa sezione troviamo vari attrezzi che servivano per la trasformazione dei cereali: il \u201cfl\u00e9l\u201d ovvero correggiato per battere il grano, il mulinello per pulire le granaglie e quello per macinare il grano. Ci sono anche gli utensili del fornaio; le assi sulle quali veniva riposto il pane, le pale per il forno e vari tipi di recipienti che servivano come unit\u00e0 di misura (stadera, staio, ecc.).\nIl ramaio.\nUn lavoro abbastanza diffuso era quello del ramaio ambulante (\u201cparolot\u201d). Nello scorso secolo, da quasi tutti i paesi della valle quando arrivava l'autunno, gli uomini validi e i ragazzi partivano, per alcuni dei principali paesi del Lombardo Veneto, con i pochi arnesi necessari per riparare gli oggetti in rame: le pinze, gli scalpelli, le lime, l'incudine e il martello. Al venire della primavera i \u201cparoloti\u201d ritornavano ai paesi d'origine.\nIl fabbro.\nIl fabbro era probabilmente l'artigiano pi\u00f9 eteroforme, era abile nel costruire oggetti per la casa, per il lavoro agricolo, per quello caseario, per la lavorazione del legno, abile anche per realizzare cardini e serrature per le porte, ferri da mina, chiodi di tutte le grandezze, calibri, ramponi. Spesso il fabbro diventa anche un \u201cfabbricatore di ferri per animali\u201d. Il museo ospita una parte degli utensili usati dal fabbro oltre ad alcuni esempi dei manufatti che comunemente realizzava.\nFilatura e tessitura.\nL'allevamento delle pecore era limitato alla produzione della lana occorrente alle necessit\u00e0 locali. Fra le piante tessili pi\u00f9 coltivate nella nostra valle, quelle pi\u00f9 diffuse erano il lino e la canapa, ma principalmente il lino. In ogni paese si coltivava il lino e nella parte bassa della valle cresceva la canapa. Nel 1800 si allevava anche il baco da seta e c'erano modeste filande a Presson e a Mal\u00e9. Nelle case contadine erano presenti gli attrezzi per la filatura cui si dedicavano le donne. Col filo di lana confezionavano calze, calzettoni, coperte da letto. Il filo di lino e di canapa veniva invece portato alle tessitrici.\nNella sala del museo \u00e8 presente un grosso telaio, non funzionante, risalente al 1700. Alle pareti della sala sono appesi: una serie di rocche, aspi e fusi, delle spatole per battere il lino, pettini per cardare, un filarello a pedale, un piccolo telaino per passamanerie, matterelli per il lino e un arcolaio (guindol). Sui davanzali delle finestre sono esposti in un piccolo cestino dei bachi da seta con i loro fili e degli attrezzi per cardare la lana delle pecore.\nL'agricoltura e il bestiame.\nLa sezione riguardante l'allevamento del bestiame e l'agricoltura comprende parecchi attrezzi come l'aratro per lavorare la terra, falci, rastrelli, e forche varie. L'incudine e il martello per ridare il filo alla falce, cote e serbacote, l'attrezzo per fare i denti di legno al rastrello, speciali pale per chiudere e aprire i condotti d'irrigazione dei prati. Sono presenti inoltre protesi per le zampe dei vitelli e per raddrizzare le corna ai bovini, museruole per le mucche ammalate, capestri (congiombli), gioghi, campanacci vari e l'attrezzo per tagliare la paglia e il fieno.\nLa vita del contadino.\nLa vita del contadino in estate:\nil capo famiglia \"il pap\u00e0\" la mattina andava a tagliare l'erba. \"La mamma\"mandava il figlio dalle 7:00 di mattina a portare la colazione al pap\u00e0, che consisteva un po' di minestra riscaldata dalla cena precedente e del pane ormai secco, che si faceva ammorbidire nella minestra per poi mangiarlo.\nQuando il pap\u00e0 finiva di tagliare tutta l'erba, tutta la famiglia andava ad aiutare ed a stendere l'erba sul prato per farla diventare fieno.\nQuando l'erba diventava secca la mattina si prendeva l'asino, il cavallo o il mulo, e il carro per portare le lenzuola di canapa nel prato, visto che la strada per arrivarci era molto lunga. Il figlio dopo aver portato le lenzuola al prato ritornava a casa con il carro e l'asino (perch\u00e9 l'asino soffriva al sole e anche perch\u00e9 c'erano gli scarafaggi che lo pungevano). Portato l'asino a casa, doveva rifare quella lunga strada e ritornare nel prato e mettere tutto il fieno nelle lenzuola. Dopo aver finito di mettere il fieno nelle lenzuola, il figlio doveva ritornare a riprendere l'asino col carro e ritornare nel prato per caricare le lenzuola di canapa contenenti il fieno, e finalmente dopo una giornata movimentata si ritornava a casa dalle 18:00 per cenare.\nLa trasformazione del latte.\nLa sezione riguardante la trasformazione del latte \u00e8 particolarmente ricca e interessante. Sono esposti infatti: il mastello per latte (\u201cbrenta da lat\u201d), il mestolo per spannare (\u201ccaza da telar\u201d), la zangola per ricavare il burro, stampi e clave per decorare il burro (\u201cglave\u201d), una caldaia di rame dove veniva fatto il formaggio (\u201cpai\u201d), mestoli (\u201ccaze\u201d), il colatoio (\u201ccol dal lat\u201d), forme per formaggio, il libro del \u201ccasaro\u201d (\u201ccaseificio turnario\u201d), l'urna per le votazioni per eleggere il \u201ccasaro\u201d della malga.\nIl modellino in scala della malga Saline di Peio completa questa sezione.\nRaccolta e lavorazione del legno.\nUn settore del museo \u00e8 dedicato alla raccolta e alla lavorazione del legno. Qui si trovano i carri, le slitte e cariole per il trasporto del legname. Ci sono molti tipi di attrezzi come: il \u201cmanarot\u201d(ascia), le seghe, i \u201czapini\u201d (asce per agganciare i tronchi), forche e i calibri per i tronchi.\nLa legna veniva portata dal falegname che la lavorava con gli opportuni arnesi come: il tornio, la pialla, i segoncini, i corlaci, i martelli, gli scalpelli. Un compito molto importante del falegname era fornire le \u201cscandole\u201d (tegole) larice per i tetti delle case. In questo settore c'\u00e8 anche uno spazio dedicato a una serie di francobolli che raffigurano i lavori rappresentativi delle varie regioni d'Italia; quello che riguarda il Trentino raffigura un \u201csegantino\u201d.\nAl centro della sala dedicata al legno vi \u00e8 una riproduzione in scala di una segheria veneziana, un tipo di impianto idraulico per la riduzione dei tronchi in assi, abbastanza diffuso in valle (se ne trova una funzionante in localit\u00e0 Molini a Mal\u00e9).\nL'estrazione della trementina.\nUna parte del museo \u00e8 dedicata all'estrazione della trementina.\nLa trementina si ricava dai larici, il \"largaj\u00f6l\" faceva un buco nella pianta con una trivella lunga 30 centimetri e vi inseriva un tappo. Dopo un anno ritornava e con la sgorbia estraeva la trementina. Questa sostanza si usava nell'industria navale per rendere impermeabili gli scafi o come medicina per curare molte malattie dell'apparato respiratorio (raffreddori, catarri, tossi\u2026), per le malattie della pelle come ferite, scottature, ustioni."}
{"id": "2367975", "revid": "640277", "url": "https://it.wikipedia.org/wiki?curid=2367975", "title": "Jonas Gon\u00e7alves Oliveira", "text": "Carriera.\nClub.\nInizi.\nInizi\u00f2 a giocare per il Guarani, con il quale segn\u00f2 12 reti durante il Campeonato Brasileiro S\u00e9rie B 2005. Il Santos fu il primo club a manifestare interesse, e il 2 gennaio mise sotto contratto Jonas, che con la squadra vinse il Campionato Paulista 2006, segnando 4 gol in partite, prima di subire un'operazione al ginocchio. Nel 2007 Jonas torn\u00f2 a giocare segnando altri 4 gol nel Campionato Paulista, vincendo nuovamente il titolo ma rimanendo una riserva. Il 12 settembre 2007 Jonas fu acquistato dal Gr\u00eamio, debuttando quattro giorni pi\u00f9 tardi durante un Gre-Nal.\nFino alla fine del 2007 rimase titolare nella squadra, ma nel mese di luglio 2008, per mancanza di spazio, venne ceduto in prestito alla Portuguesa. Fu presentato il 7 luglio 2008, con accordo per un prestito gratuito. Jonas divenne capocannoniere della squadra, superando Edno, di una rete (9 contro 8). Terminato il prestito torn\u00f2 al Gr\u00eamio, tornando a giocare il 24 gennaio 2009 contro l'Esportivo, all'Est\u00e1dio Ol\u00edmpico Monumental, partita del Campionato Ga\u00facho 2009.\nValencia.\nIl 24 gennaio 2011 passa al Valencia. Il 27 febbraio segna il suo primo gol con la maglia del Valencia contro l'Athletic Bilbao, gol che poi si riveler\u00e0 decisivo nell'1-2 allo stadio di San Mam\u00e9s. Mentre il 23 aprile 2011 torna nuovamente al gol contro il di Jos\u00e9 Mourinho aggiungendo a questo anche un assist in una gara che per\u00f2 finir\u00e0 3-6 per i madridisti. Il 1\u00ba novembre mette a segno il secondo goal pi\u00f9 veloce della storia della Champions League in 10,5 secondi contro il , secondo solo a Roy Makaay. \u00c8 diventato un elemento chiave della squadra valenciana, formando un'ottima coppia con Roberto Soldado, tra le pi\u00f9 letali della Liga spagnola.\nBenfica.\nIl 12 settembre 2014 viene ingaggiato dal Benfica, con cui firma un contratto biennale. Nella stagione 2015-2016 realizza 32 reti, classificandosi quarto nella corsa alla Scarpa d'oro, superato solo da Luis Su\u00e1rez, Gonzalo Higua\u00edn e Cristiano Ronaldo.\nIl 9 luglio 2019 ha annunciato il ritiro dal calcio giocato.\nNazionale.\nIl 27 marzo 2011 debutta con la nazionale maggiore, subentrando a Leandro Dami\u00e3o durante un'amichevole contro la Scozia e il 14 novembre successivo realizza le sue prime due reti all'Egitto. Dopo 8 presenze, viene richiamato dal Brasile nel marzo 2016, a distanza di pi\u00f9 di tre anni e mezzo dall'ultima apparizione ufficiale. Nello stesso anno viene anche convocato per la Copa Am\u00e9rica Centenario negli Stati Uniti, in sostituzione dell'infortunato Ricardo Oliveira, dove, per\u00f2, non disputa alcuna partita.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "2367995", "revid": "287204", "url": "https://it.wikipedia.org/wiki?curid=2367995", "title": "Il canto del cigno (racconto)", "text": "Il canto del cigno (\"Swan Song\") \u00e8 l'ultimo racconto incluso in \"Il mistero di lord Listerdale e altre storie\", una raccolta di racconti di Agatha Christie senza nessuno dei principali personaggi che ricorrono di solito nei suoi romanzi e racconti, pubblicato per la prima volta nel Regno Unito nel 1934.\nTrama.\nMadame Paula Nazorkoff, un soprano famosissimo ma dal carattere problematico, si trova a Londra per una serie di brevi apparizioni. Il suo manager, il signor Cowan, ha organizzato cinque apparizioni a Covent Garden, un'apparizione singola all'Albert Hall e una performance della Madama Butterfly nel teatro privato di casa Rustonbury, alla presenza di personaggi reali. Il nome \u201cRustonbury\u201d risulta familiare a Madame Nazorkoff, che alla fine capisce di averlo letto in un giornale che si trova nella sua stanza d'hotel, al Ritz. Il soprano, ripreso in mano il giornale, diventa immediatamente meno scocciata all'idea di andare a casa Rustonbury, ma pretende che l'opera da rappresentare sia \"Tosca\". Il signor Cowan la sente mormorare \u201cAlla fine, alla fine\u2026 dopo tutti questi anni\u201d.\nI preparativi a casa Rustonbury si svolgono senza problemi fino a quando il signor Roscari, che doveva fare la parte di Scarpia, si ammala all'improvviso. Lady Rustonbury si ricorda che un suo vicino di casa \u00e8 Edouard Br\u00e9on, un cantante lirico in pensione, e si reca da lui per chiedergli se pu\u00f2 fare lui la parte di Scarpia. Lui accetta e si reca a casa Rustonbury. Una volta giunto l\u00ec, Br\u00e9on comincia a parlare delle rappresentazioni della Tosca a cui ha assistito, affermando che quella pi\u00f9 bella \u00e8 stata resa venti anni prima da una giovane, chiamata Bianca Capelli. La ragazza era innamorata di un giovane implicato nella camorra e aveva implorato Br\u00e9on di usare la sua influenza per salvargli la vita, visto che era stato condannato a morte. Br\u00e9on afferma di non essere intervenuto perch\u00e9 riteneva che l'uomo fosse una nullit\u00e0. Dopo l'esecuzione, la Capelli era entrata in un convento. Blanche, la figlia dei Rustonbury, osserva il signor Cowan mentre la Nazorkoff afferma che, per essere russa, non \u00e8 molto capricciosa.\nLa recita va benissimo, il pubblico apprezza le performance. Il secondo atto culmina nel momento in cui Tosca pugnala Scarpia. Dopo che il sipario \u00e8 calato, uno degli attori corre fuori dalle quinte chiedendo di un dottore. Pare che la Nazorkoff sia rimasta cos\u00ec impregnata dal personaggio di Tosca da pugnalare per davvero Br\u00e9on! Blanche per\u00f2 la pensa diversamente, la Nazorkoff in realt\u00e0 era Bianca Capelli, che ha aspettato anni e anni compiere la sua vendetta sull'uomo che aveva lasciato morire il suo unico amore. Cos\u00ec, venuta a sapere tramite il giornale che vicino ai Rustonbury abitava Br\u00e9on, la Capelli aveva accettato di recitare nel loro teatro, avvelenando poi Roscari in modo da far chiamare al suo posto l'antico nemico. Mentre la polizia la sta portando via, la Nazorkoff cita un'altra frase tratta da un'opera \u2013 \u201cLa commedia \u00e8 finita!\u201d"}
{"id": "2367998", "revid": "305330", "url": "https://it.wikipedia.org/wiki?curid=2367998", "title": "Trib\u00f9 rustiche", "text": ""}
{"id": "2368005", "revid": "287204", "url": "https://it.wikipedia.org/wiki?curid=2368005", "title": "Ken Jacobs", "text": "Biografia.\nAll'inizio degli anni settanta del XX secolo coni\u00f2 la parola \"paracinema\" per designare le sue esperienze cinematografiche che passavano attraverso l'uso di strumenti che non appartenevano alla tecnologia cinematografica abituale. Fu l'insegnante di Art Spiegelman, l'autore di \"Maus\", e lo influenz\u00f2 molto. \nJakobs partecip\u00f2 alla creazione del Dipartimento di Cinema dell'Harpur College (oggi Binghamton University) con Larry Gottheim e vi insegn\u00f2 l'arte e l'uso degli strumenti necessari al pensiero critico cinematografico come Professore emerito di Cinema fino al 2003, quando si ritir\u00f2 a vita privata. Attualmente, a maggio 2009, vive a New York.\nSi \u00e8 occupato soprattutto di cinema sperimentale e cinema underground: \u00e8 stato il regista di \"Tom, Tom the Piper Son\" (1969, USA), ammesso nel prestigioso National Film Registry nel 2007 e considerato \"la pi\u00f9 grande analisi di film mai realizzata\" e di \"Star Spangled to Death\" (2004, USA), film di circa sette ore anch'esso realizzato quasi interamente di found footage, ossia di materiale audiovisivo preesistente.\nSuo figlio, Azazel Jacobs, \u00e8 anch'egli un cineasta."}
{"id": "2368008", "revid": "73843", "url": "https://it.wikipedia.org/wiki?curid=2368008", "title": "McLaren MP4-13", "text": ""}
{"id": "2368009", "revid": "84757000", "url": "https://it.wikipedia.org/wiki?curid=2368009", "title": "Velocit\u00e0 equivalente", "text": "La Velocit\u00e0 equivalente (Equivalent AirSpeed o EAS) \u00e8 una misura che esprime la velocit\u00e0 di un aeroplano in volo, corrisponde alla velocit\u00e0 a cui un velivolo dovrebbe volare in condizioni standard a livello del mare per avere una pressione dinamica pari a quella presente nella condizione di volo reale. Si ottiene a partire dalla misura della velocit\u00e0 del velivolo misurata dalla anemometro a bordo che viene corretta per tenere conto degli errori dovuti al posizionamento della sonda pitot sull'esterno del velivolo e degli effetti di comprimibilit\u00e0.\nLa EAS rappresenta un parametro fondamentale per il volo di un aeromobile: \u00e8 infatti in base alla EAS che variano tutte le forze di pressione agenti sul velivolo. Per questo motivo tutte le velocit\u00e0 caratteristiche del velivolo come la Velocit\u00e0 di stallo, la Velocit\u00e0 di manovra e la Velocit\u00e0 massima vengono indicate in questa scala risultando costanti al variare della quota di volo.\nAllo scopo di ottenere la velocit\u00e0 vera rispetto all'aria \u00e8 necessario convertire la EAS nella \"True AirSpeed\" o TAS tenendo conto della quota di volo e quindi della densit\u00e0 dell'aria in cui si sta volando.\nLa relazione tra EAS ed TAS \u00e8:\nformula_1\nDove:\nformula_2 \u00e8 la densit\u00e0 dell'aria alla quota di volo.\nformula_3 \u00e8 la densit\u00e0 dell'aria standard al livello del mare (1.225 kg/m\u00b3 -o- 0.00237 slugs/ft\u00b3).\nLa EAS sar\u00e0 pari alla TAS solo se si sta volando a livello del mare in condizioni di temperatura standard e in aria calma. "}
{"id": "2368011", "revid": "339392", "url": "https://it.wikipedia.org/wiki?curid=2368011", "title": "Inna Zhukova", "text": ""}
{"id": "2368015", "revid": "628767", "url": "https://it.wikipedia.org/wiki?curid=2368015", "title": "Mont\u00e9r\u00e9gie", "text": "Mont\u00e9r\u00e9gie \u00e8 una regione amministrativa della provincia del Qu\u00e9bec situata sulla riva sud del fiume San Lorenzo. Ha una superficie di 11.111 km\u00b2, e nel 2008 possedeva una popolazione di 1.415.010 abitanti.\nSuddivisioni.\nMunicipalit\u00e0 regionali di contea\nTerritori equivalenti\nRiserve native\nNon associate alla MRC."}
{"id": "2368022", "revid": "1543377", "url": "https://it.wikipedia.org/wiki?curid=2368022", "title": "Municipalit\u00e0 locale di Stellenbosch", "text": "Stellenbosch \u00e8 una municipalit\u00e0 locale (in inglese Stellenbosch Local Municipality) appartenente alla municipalit\u00e0 distrettuale di Cape Winelands della provincia del Capo Occidentale in Sudafrica. \nIn base al censimento del 2001 la sua popolazione \u00e8 di 117.705 abitanti.\nLa sede amministrativa e legislativa \u00e8 la citt\u00e0 di Stellenbosch e il suo territorio si estende su una superficie di ed \u00e8 suddiviso in 19 circoscrizioni elettorali (\"wards\"). Il suo codice di distretto \u00e8 WC024.\nGeografia fisica.\nConfini.\nLa municipalit\u00e0 locale di Stellenbosch confina a nord con quella di Drakenstein, a est con quella di Breede Valley, a sud con quella di Theewaterskloof (Overberg) e a sud e a ovest con il municipio metropolitano di Citt\u00e0 del Capo."}
{"id": "2368033", "revid": "76963", "url": "https://it.wikipedia.org/wiki?curid=2368033", "title": "Louis Horst", "text": "Biografia.\nI suoi genitori, Conrad Horst, un trombettista di professione, e Carolina Nickell, erano originari della Germania, dalla quale erano emigrati nel 1882. Nel 1892 gli Horst si trasferirono a San Francisco dove il giovane Louis frequent\u00f2 la \"Adams Cosmopolitan School\" dove studi\u00f2 violino e pianoforte.\nA partire dal 1902 Horst suon\u00f2 come pianista presso diversi \"music hall\" e case da gioco, ed entr\u00f2 tra le file dei musicisti del \"Columbia Theater\". Nello stesso periodo si dedic\u00f2 saltuariamente all'accompagnamento di numerosi cantanti dell'epoca nelle loro esibizioni canore. Nel 1915 la celebre Denishawn Dancers Company giunse a San Francisco come tappa delle sue tourn\u00e9e, e chiese l'apporto di Horst come accompagnatore al piano. Nell'arco temporale di pochi mesi, il musicista ascese al rango di direttore musicale della compagnia, portandolo a diretto contatto con artisti che di l\u00ec a poco sarebbero divenuti celebri nel mondo della danza, quali Martha Graham, Doris Humphrey e Charles Weidman. Nel 1925 Horst abbandon\u00f2 la compagnia Denishawn per recarsi in Austria con lo scopo di affinare le sue doti di compositore alla scuola del compositore austriaco Richard St\u00f6hr. Tuttavia la sua esperienza di studio oltreoceano non rispecchi\u00f2 le sue aspettative, poich\u00e9 consider\u00f2 i metodi di St\u00f6hr troppo rigidi e classicheggianti, e decise quindi di continuare la sua formazione come allievo di Max Persin e Wallingford Riegger.\nNel 1926 venne scritturato dalla celebre danzatrice Martha Graham in qualit\u00e0 di suo accompagnatore, direttore musicale e compositore. Tra i lavori intrapresi per la Graham in questo periodo sono da annoverare \"Primitive Mysteries\" (1931), \"Frontier\" (1935), e \"El penitente\" (1940). Tuttavia durante il suo periodo di collaborazione con la Graham collabor\u00f2 anche con molti altri artisti come Helen Tamiris (dal 1927 al 1930), Doris Humphrey, Charles Weidman (dal 1927 al 1932), Agnes de Mille, Ruth Page, Hans Wiener, Michio Ito, Adolph Bolm ed Harald Kreutzberg. Nel 1948 abbandon\u00f2 la compagnia della Graham. \nHorst collabor\u00f2 come compositore per la colonna sonora di cinque pellicole: \"Chile\" (1942), \"Atacama Desert\" (1945), \"Pacific Island\" (1949), \"Rural Women\" (1950) e \"Flower Arrangements of Colonial Williamsburg\" (1953)."}
{"id": "2368036", "revid": "121836", "url": "https://it.wikipedia.org/wiki?curid=2368036", "title": "Xuantong", "text": ""}
{"id": "2368041", "revid": "1632387", "url": "https://it.wikipedia.org/wiki?curid=2368041", "title": "Swiz", "text": "Gli Swiz sono stati una band hardcore punk/post-hardcore di Washington.\nBreve storia.\nLa band si forma quando Shawn Brown, cantante della band emocore Dag Nasty, viene cacciato dalla band. \nBrown decide per\u00f2 di non uscire dal mondo della musica e forma una nuova band insieme a Jason Farrell (chitarra), Nathan Larson (basso) e Alex Daniels (batteria). Dopo qualche tempo il gruppo inizia a registrare le sue prime tracce e nel 1988 pubblica il suo primo album, \"Swiz\" sull'etichetta Sammich Records di propriet\u00e0 di Amanda MacKaye, sorella del ben pi\u00f9 noto Ian MacKaye.\nIl disco mostra chiaramente le influenze musicali della band, principalmente l'hardcore punk degli anni '80, e in particolare Void, The Faith, State of Alert, Bad Brains, Scream e Black Flag. \nNel 1989 esce il secondo full-length del gruppo, intitolato \"Hell Yes I Cheated\", ancora su Sammich Records. Dopo tre anni di inattivit\u00e0 in studio, la band pubblica l'EP \"With Dave\" su Jade Tree Records, l'ultima pubblicazione.\nIl gruppo infatti si scioglie attorno al 1993, e i suoi componenti prendono diverse strade artistiche: il cantante Shawn Brown si unisce ai Downer Boys, Jason Farrell e Dave Stern formano una loro band, i Blue Tip, tuttora in attivit\u00e0, mentre Alex Daniels entra a far parte dei Severin."}
{"id": "2368042", "revid": "1310927", "url": "https://it.wikipedia.org/wiki?curid=2368042", "title": "Ad\u00edlson Warken", "text": "Caratteristiche tecniche.\nGiocava come centrocampista difensivo.\nCarriera.\nClub.\nAd\u00edlson cominci\u00f2 la sua carriera nel Caxias, attirando l'attenzione del Gr\u00eamio, che lo acquist\u00f2; al club di Porto Alegre venne accostato a Lucas, sia per somiglianza fisica che tattica.\nDiversi infortuni caratterizzarono in 2007, anno in cui venne promosso in prima squadra. All'inizio del 2008, Ad\u00edlson gioc\u00f2 da titolare alcune partite, ma presto venne accantonato per la scarsa resistenza fisica.. Per il resto della stagione, non ebbe molte opportunit\u00e0, e gioc\u00f2 l'ultima fase del campionato; dal 2009 \u00e8 titolare.\nIl 1\u00ba gennaio 2012 viene ufficializzato il suo acquisto per 1,2 milioni di euro da parte della squadra russa del Terek Groznyj."}
{"id": "2368045", "revid": "729019", "url": "https://it.wikipedia.org/wiki?curid=2368045", "title": "Volo Varig 254", "text": "Il volo Varig 254 era un volo di linea passeggeri da San Paolo del Brasile a Bel\u00e9m, Par\u00e1, Brasile, con vari scali intermedi. Il 3 settembre 1989, il volo era operato da un Boeing 737-241. Prima di decollare da Marab\u00e1, Par\u00e1, verso la destinazione finale, l'equipaggio inser\u00ec un dato errato nel computer di volo. Di conseguenza, invece di volare verso la sua destinazione, l'aereo si diresse verso ovest e dopo qualche ora venne a trovarsi su una zona remota della giungla amazzonica. I tentativi di raggiungere un aeroporto alternato non ebbero successo e con l'aereo a corto di carburante il pilota fu costretto a effettuare un belly landing di emergenza nella giungla, a nord-ovest di Rio de Janeiro. I sopravvissuti vennero salvati solo quattro giorni dopo. Il bilancio della tragedia fu di 12 vittime e molti altri feriti gravemente.\nL'aereo.\nIl velivolo coinvolto era un Boeing 737-200, marche PP-VMK, numero di serie 21006, numero di linea 398. Vol\u00f2 per la prima volta nel 1975 e venne consegnato nel marzo dello stesso anno a Varig. Era equipaggiato con 2 motori turboventola Pratt &amp; Whitney JT8D-17A. Al momento dell'incidente, l'aereo aveva pi\u00f9 di quattordici anni e aveva accumulato ore di volo.\nL'incidente.\nIl volo 254 eseguiva un percorso da San Paolo del Brasile a Bel\u00e9m; il suo piano di volo comprendeva scali a Uberaba, Uberl\u00e2ndia, Goi\u00e2nia, Brasilia, Imperatriz e Marab\u00e1. Il viaggio San Paolo-Bel\u00e9m aveva una durata approssimativa di 8 ore e 20 minuti.\nAlle 09:43 ora locale, il volo 254 part\u00ec dall'aeroporto Internazionale di Guarulhos, San Paolo, diretto a Bel\u00e9m. L'equipaggio era composto dal comandante C\u00e9zar Augusto Padula Garcez, di 32 anni, dal primo ufficiale Nilson de Souza Zille, 29, e da quattro assistenti di volo.\nNon vi furono eventi di rilievo durante tutti gli scali. Alle 17:20, all'aeroporto di Marab\u00e1, l'equipaggio si preparava all'ultimo tratto.\nIl primo errore.\nMentre il primo ufficiale Zille ispezionava l'esterno del velivolo, il comandante Garcez consultava il piano di volo, cercando la direzione magnetica dell'aeroporto di Bel\u00e9m. Sulla carta trov\u00f2 il numero 0270; Garcez lo lesse come 270 gradi, quando in realt\u00e0 indicava 027.0 gradi (i piani di volo della Varig non indicavano esplicitamente la posizione della virgola decimale, ritenendo ovvio il suo posizionamento a sinistra dell'ultima cifra). Questo errore macroscopico fu il primo di una serie, nonch\u00e9 la principale causa del disastro. Il comandante impost\u00f2 il proprio HSI a 270\u00b0, una rotta verso ovest; un semplice controllo su una mappa avrebbe mostrato la totale illogicit\u00e0 di un simile piano di volo (la rotta Marab\u00e0-Bel\u00e9m \u00e8 in direzione nord). Subito dopo, Garcez programm\u00f2 il FMS sulla distanza per Bel\u00e9m (346 km): il piano di volo indicava un'altitudine di e una durata di . Al suo ritorno, il primo ufficiale Zille non controll\u00f2 il piano di volo come da regolamento, limitandosi a copiare le indicazioni del collega sui propri strumenti.\nAlle 17:45, il volo 254 decoll\u00f2 da Marab\u00e1; il pilota automatico cominci\u00f2 una lunga deviazione a sinistra, ben 158\u00b0, anzich\u00e9 la normale moderata correzione a destra di 42\u00b0. L'equipaggio non sembr\u00f2 accorgersi del problema, forse distratto dall'ascolto della partita di qualificazione al campionato mondiale di calcio 1990 fra Brasile e Cile, che si giocava proprio in quel giorno.\nIl secondo errore.\nRitenendosi ormai prossimo all'arrivo, il comandante Garcez tent\u00f2 di comunicare con la torre di controllo a Bel\u00e9m, tramite la radio VHF. Fallito un primo tentativo, e senza insospettirsi per l'insolita debolezza del segnale, ingiustificata se la torre fosse stata vicina come credeva, utilizz\u00f2 un altro aereo della Varig (RG-266) come ponte radio, chiedendo l'autorizzazione alla discesa. Ottenuta l'autorizzazione, Garcez rimase molto confuso; non riusciva a riconoscere nessuno dei caratteristici elementi paesaggistici della zona di Bel\u00e9m (l'isola di Maraj\u00f3 e l'estuario del Rio delle Amazzoni), chiedendo se per caso la citt\u00e0 non fosse in stato di blackout. Bisogna ricordare che nel 1989 l'aeroporto di Bel\u00e9m non aveva un proprio radar, da qui l'apparentemente assurda concessione dell'autorizzazione.\nQuando i suoi strumenti cominciarono a segnare una distanza negativa, Garcez decise di eseguire una virata di 180\u00b0 e di localizzare l'aeroporto a vista. Il velivolo scese a , riducendo la velocit\u00e0 a . Riluttante a utilizzare la radio HF e a chiedere aiuto, il comandante si sent\u00ec sollevato quando riusc\u00ec a individuare un fiume, ritenendolo il Rio delle Amazzoni (si trattava in realt\u00e0 dello Xingu, che oltretutto scorre da sud a nord).\nA questo punto, il volo era gi\u00e0 mezz'ora pi\u00f9 lungo del normale e i passeggeri cominciavano a preoccuparsi. Quando il primo ufficiale si rese finalmente conto dell'errore avvenuto alla partenza, i due piloti decisero di contattare l'aeroporto di Santar\u00e9m (che ritenevano il pi\u00f9 vicino alla loro posizione); impostarono una rotta di 350\u00b0, deviando di altri 180\u00b0. Garcez calcol\u00f2 che non avevano sufficiente carburante per raggiungere Santar\u00e9m e cominci\u00f2 a dirigersi nuovamente verso sud, lungo il fiume Xingu. Finalmente, il comandante decise di contattare Marab\u00e0, per confermare la propria posizione. Tuttavia, la frequenza di Marab\u00e0 era molto vicina a quella dell'aeroporto di Goi\u00e2nia ( pi\u00f9 a sud). Il comandante era gi\u00e0 molto nervoso e non controll\u00f2 l'identificazione Morse del radiofaro.\nAlle 20:05, Bel\u00e9m ricontatt\u00f2 il volo 254 e chiese un rapporto della situazione. Il comandante afferm\u00f2 di avere una rotta 170 per Marab\u00e1 (in realt\u00e0 Goi\u00e2nia) e che aveva ricevuto un segnale dal radiofaro di Caraj\u00e1s (in realt\u00e0 si trattava di Barra do Gar\u00e7as). Quando Bel\u00e9m lo inform\u00f2 che Carajas era stato spento alle 19:30, la confusione di Garcez aument\u00f2 ancora. Resosi conto di non avere carburante a sufficienza, decise di raggiungere Carajas (una decisione potenzialmente corretta, ma guidata dal radiofaro sbagliato). In un ennesimo colpo di sfortuna, l'aereo pass\u00f2 a meno di dalla base aerea Serra do Cachimbo, che avrebbe permesso un tranquillo atterraggio di emergenza.\nL'impatto.\nOramai, l'ultima possibilit\u00e0 era quella di atterrare sopra la foresta pluviale, un'impresa mai tentata prima (per la quale oltretutto non esistevano procedure). Garcez e Zille decisero di volare a fino all'esaurimento del carburante, per evitare una possibile esplosione all'atterraggio, e di far volare l'aereo poco sopra la velocit\u00e0 di stallo. Alle 20:40, Garcez inform\u00f2 Bel\u00e9m del suo tentativo di atterraggio; inform\u00f2 i passeggeri quando ormai rimanevano circa 15 minuti di autonomia. Con circa di carburante rimasto, il motore di sinistra si ferm\u00f2. Quello di destra rimase attivo per altri due minuti, prima di fermarsi a sua volta. Grazie al vento, i motori continuarono a girare, lasciando all'equipaggio un rudimentale controllo sull'aereo. Garcez ordin\u00f2 di estendere i flap, che scesero solo in parte. Con le batterie esaurite, solo quattro strumenti continuavano a funzionare (orizzonte artificiale, altimetro e indicatori di velocit\u00e0 orizzontale e verticale).\nAlle 21:06, l'aereo impatt\u00f2 contro alberi alti fino a . La decelerazione fu tale da scagliare nella parte frontale i passeggeri non assicurati e staccare alcuni sedili. Due grossi tronchi tranciarono le ali, la fusoliera si torse e altri sedili furono divelti; il controsoffitto cadde sulle teste dei passeggeri. Rallentato ormai a circa , l'aereo percorse un'altra trentina di metri, prima di fermarsi rovesciato sul fianco destro.\nRecupero e salvataggio.\nIl 5 settembre, due giorni dopo l'incidente, Alfonso Saraiva e altri tre sopravvissuti iniziarono a camminare in cerca di aiuto. Dopo circa due o tre ore di cammino nella giungla, il gruppo raggiunse la fattoria Curunar\u00e9, a S\u00e3o Jos\u00e9 do Xingu. Quella fattoria non aveva la radio, quindi vennero condotti in auto in un'altra fattoria, Serr\u00e3o da Prata, raggiungendola intorno alle 12:30. Con l'aiuto dell'operatore radio Jo\u00e3o Capanema Jr., furono in grado di contattare l'aeroporto di Franca, a nord di San Paolo, e alle 16:27 un Embraer EMB-110 Bandeirante dell'aeronautica militare brasiliana (FAB) lasci\u00f2 cadere pacchetti di cibo vicino alla posizione del relitto. A mezzogiorno del giorno successivo, al loro quarto giorno nella giungla, tutti i sopravvissuti furono tratti in salvo dalla FAB.\nCause.\nL'indagine si concluse scaricando ogni responsabilit\u00e0 sulla negligenza dei piloti nella lettura del piano di volo e nell'inserimento della rotta nei computer del 737. L'aereo venne trovato in perfette condizioni di manutenzione, con ogni ispezione periodica condotta in modo corretto.\nDiversi fattori contribuirono all'incidente: il pilota non si era reso conto che avrebbe dovuto ricevere un segnale VHF pi\u00f9 forte da Bel\u00e9m se si stava avvicinando a quell'aeroporto, avrebbe dovuto ricevere le stazioni radio locali da Bel\u00e9m invece di altre stazioni distanti al stesse frequenze, avrebbe dovuto controllare la sua posizione e la direzione rispetto al sole e ai punti di riferimento geografici, e il team di supporto della compagnia aerea a Bel\u00e9m non aveva preso provvedimenti quando si \u00e8 reso conto che l'arrivo dell'aereo era in ritardo.\nIl comandante Garcez e il primo ufficiale Zille furono entrambi condannati a quattro anni di prigione per il loro ruolo nell'incidente, tuttavia questo fu successivamente cambiato in servizi alla comunit\u00e0.\nNella cultura di massa.\nIl volo Varig 254 \u00e8 stato analizzato nella puntata intitolata \"Errori letali\" della quattordicesima stagione del documentario Indagini ad alta quota trasmesso da National Geographic Channel."}
{"id": "2368053", "revid": "599013", "url": "https://it.wikipedia.org/wiki?curid=2368053", "title": "Matt Murray", "text": "Carriera.\nHa debuttato in FA Premier League il 16 agosto 2003 contro il Blackburn Rovers.\nHa annunciato il suo ritiro il 26 agosto 2010, all'et\u00e0 di 29 anni, per i continui infortuni subiti durante la sua carriera. Conta, in totale, 87 apparizioni con il Wolverhampton.\nIl 26 agosto 2010, a 29 anni, ha annunciato il suo ritiro dal calcio."}
{"id": "2368065", "revid": "478814", "url": "https://it.wikipedia.org/wiki?curid=2368065", "title": "ATP Challenger Tour", "text": "L'ATP Challenger Tour (conosciuto fino al 2008 come ATP Challenger Series) \u00e8 una serie di tornei internazionali di tennis maschili studiati per consentire a giocatori di seconda fascia di acquisire un ranking sufficiente per accedere ai tabelloni principali o di qualificazione dei tornei ATP Tour 250 o ATP Tour 500; nel 2009 ha sostituito le ATP Challenger Series. Nel 2020 i tornei Challenger furono suddivisi nelle seguenti categorie che variano a seconda del montepremi e dei punti del ranking ATP che assegnano: \"Challenger 125\", \"Challenger 110\", \"Challenger 100\", \"Challenger 90\", \"Challenger 80\" e \"Challenger 50\".\nMontepremi e punti.\nI tornei Challenger dispongono di un montepremi che pu\u00f2 variare da un minimo di fino a un massimo di dollari. Le categorie variano a seconda del montepremi e dell'eventuale ospitalit\u00e0 (vitto e alloggio) offerta dall'organizzazione del torneo. I tornei pi\u00f9 ricchi sono i Challenger 125 e quelli pi\u00f9 poveri i Challenger 50. Oltre al montepremi, i tornei Challenger mettono in palio i seguenti punti per il ranking ATP, che a loro volta dipendono dalla categoria del torneo:\nI punti vengono assegnati al vincitore del torneo e ai perdenti dei turni indicati, compresi quelli di qualificazione. Un giocatore che si qualifica al tabellone principale riceve un bonus di un punto che si aggiunge agli eventuali punti che ricever\u00e0 in base ai successivi risultati. Non vengono concessi punti a chi perde al primo turno. Nei tornei Challeger il primo turno corrisponde ai trentaduesimi di finale ad eccezione dei Challenger 50, nei quali sono ammessi al tabellone principale 24 tennisti e il primo turno corrisponde ai sedicesimi di finale."}
{"id": "2368072", "revid": "1781492", "url": "https://it.wikipedia.org/wiki?curid=2368072", "title": "Ka (faraone)", "text": "Biografia.\nApparteneva alla stirpe thinita, regn\u00f2 su Abydos alla fine del XXXII secolo a.C. o all'inizio del XXXI secolo a.C. e fu sepolto a Umm el-Qa'ab nella tomba B 9/7 insieme al corredo funebre costituito da un coltello in selce, vasi e giare.\nFu l'immediato successore di Iri Hor e forse il suo successore fu Narmer, se si assume che Re coccodrillo, Re Scorpione e Narmer siano la stessa persona.\nFu il primo sovrano egiziano il cui nome si trova associato al \"serekht,\" rinvenuto su numerosi reperti rinvenuti nel Medio e Basso Egitto in particolare nella necropoli di Tarkhan e nella necropoli del Uadi Tumilat.\nNel serekht di Ka si individua una Facciata di palazzo con sopra il glifo D28\"k3\" indicante braccia elevate ed un falco."}
{"id": "2368082", "revid": "183666", "url": "https://it.wikipedia.org/wiki?curid=2368082", "title": "Dottoressa Melfi", "text": ""}
{"id": "2368092", "revid": "1543377", "url": "https://it.wikipedia.org/wiki?curid=2368092", "title": "Municipalit\u00e0 locale di Langeberg", "text": "La municipalit\u00e0 locale di Langeberg (in inglese: Langeberg Local Municipality), gi\u00e0 municipalit\u00e0 locale di Breede River/Winelands, \u00e8 una municipalit\u00e0 locale del Sudafrica situata nella provincia del Capo Occidentale e appartenente alla municipalit\u00e0 distrettuale di Cape Winelands.\nIn base al censimento del 2001 la sua popolazione \u00e8 di 81.272 abitanti.\nLa sede amministrativa e legislativa \u00e8 la citt\u00e0 di Ashton e il suo territorio si estende su una superficie di ed \u00e8 suddiviso in 10 circoscrizioni elettorali (\"wards\"). Il suo codice di distretto \u00e8 WC026.\nGeografia fisica.\nConfini.\nLa municipalit\u00e0 locale di Breede River/Winelands confina a nord e a ovest con quella di Breede Valley, a est con il District Management Areas WCDMA02 e a sud con quelle di Theewaterskloof e Swellendam (Overberg)."}
{"id": "2368095", "revid": "339392", "url": "https://it.wikipedia.org/wiki?curid=2368095", "title": "Flussi finanziari ed economici", "text": ""}
{"id": "2368114", "revid": "118355013", "url": "https://it.wikipedia.org/wiki?curid=2368114", "title": "Re Coccodrillo", "text": "Biografia.\nG\u00fcnther Dreyer sulla base di iscrizioni ritrovate, inserisce questo sovrano nella dinastia 0, \"dinastia\" creata dall'egittologo inglese James Edward Quibell e da Flinders Petrie.\nRecenti ritrovamenti a Tarkan, nel Delta, hanno riportato alla luce reperti con inseriti serekht indicanti i nomi di Coccodrillo e Scorpione.\nQuesti nomi indicherebbero sovrani contemporanei a quelli di Nekhen della Dinastia 0 ma regnanti sui piccoli regni del Delta.\nRe Coccodrillo forse viveva nell'epoca in cui si formarono le prime istituzioni egizie, durante il periodo conosciuto come Naqada III.\nDurante lo stesso periodo esistevano varie divisioni territoriali denominate \"sepat\" (in greco nomos).\nI nomoi alla fine diedero origine a poderosi regni: l'Alto Egitto, costituito da 22 nomoi, e il Basso Egitto, costituito da 20 nomoi. Ognuno di questi stati aveva un governatore proprio. Si succedettero tredici governatori in Tjeni, altro regno del Sud, pochi dei quali identificati con certezza."}
{"id": "2368115", "revid": "1305772", "url": "https://it.wikipedia.org/wiki?curid=2368115", "title": "Madonna della Rocca", "text": "Esistono vari luoghi di culto, soprattutto santuari, intitolati alla Madonna della Rocca; l'appellativo \"della Rocca\" si ricollega al fatto che questi edifici sorgevano presso castelli o su alture rocciose."}
{"id": "2368116", "revid": "131358", "url": "https://it.wikipedia.org/wiki?curid=2368116", "title": "Rubin Kazan'", "text": ""}
{"id": "2368121", "revid": "125096959", "url": "https://it.wikipedia.org/wiki?curid=2368121", "title": "Fabrizio Giovanardi", "text": "Carriera.\nHa iniziato la sua carriera nei kart prima di passare alla Formula 3 italiana. A partire dal campionato 1989 si \u00e8 poi stabilito nel circuito della Formula 3000 con il team italiano First Racing, e riusc\u00ec a vincere la gara a Vallelunga.\nRisultati ancora migliori li trov\u00f2 con le vetture da turismo, riuscendo a vincere il Campionato Italiano Velocit\u00e0 Turismo del 1992. Riusc\u00ec in seguito ad aggiudicarsi molte gare legate al circuito del Campionato Europeo Turismo, tra le quali spicca l'edizione 1997 dello Spanish Super Touring Championship. Conquist\u00f2 inoltre i titoli del Campionato Italiano Superturismo nelle annate 1998 e 1999, prima di trasferirsi al rinato campionato europeo.\nNel 2000 debutta nel mondo della Formula 1 venendo ingaggiato come collaudatore per la Scuderia Ferrari, inoltre negli anni 2000, 2001 e 2002 \u00e8 stato campione europeo, alla guida di un'Alfa Romeo. Si trasfer\u00ec alla BMW per la stagione 2003, ma ebbe grossi problemi con l'assetto del posteriore, e torn\u00f2 all'Alfa nell'anno successivo.\nHa raggiunto nuovamente il podio nella stagione 2005, conclusa al terzo posto, alle spalle di Andy Priaulx e Dirk M\u00fcller.\nDal 2006 \u00e8 passato al British Touring Car Championship, alla guida di una Vauxhall Astra Sport Hatch della casa VX Racing. Ha sfiorato il primo posto a Donington Park prima di un controverso scontro nel finale con Colin Turkington, poi ha conquistato la sua prima vittoria (e la centesima per la Vauxhall al BTCC) a Knockhill. Ha cos\u00ec potuto, in un ideale passaggio di consegne, ricevere i complimenti di John Cleland, il primo vincitore della storia casa.\nRiusc\u00ec a ripetersi a Brands Hatch, sorpassando Gordon Shedden in regime di safety car, e con un'ottima seconda parte di stagione si classific\u00f2 quinto nella classifica generale, sorpassando James Thompson all'ultima gara.\nNel 2007 Giovanardi vinse il campionato britannico alla guida della nuova versione Super 2000 della Vectra, disegnata dal Triple Eight Race Engineering, in squadra con Tom Chilton. La vittoria giunse solo all'ultima gara, dopo un'acerrima rivalit\u00e0, durata per tutta la stagione, con Jason Plato.\nNel 2008 il pilota si conferm\u00f2 campione, di nuovo con la VX Vectra e in squadra con Matt Neal e Tom Onslow-Cole. Questa volta la vittoria arriv\u00f2 a Brands Hatch, con due gare di anticipo, di nuovo ai danni della Seat di Plato. Dopo essere uscito di gara nell'esordio di Brands Hatch, nel 2007, \u00e8 riuscito, a partire dal successivo GP di Snetterton, per 39 volte consecutive ad andare a punti.\nNel 2012 partecip\u00f2 alla 24 Ore del N\u00fcrburgring insieme a Nicola Larini e Manuel Lauck nel team Global Partner Enterprise Sa con la vettura #1 Ferrari P4/5, l'unica della categoria E1-XP Hybrid, arrivando dodicesimo nella classifica generale.\nHa inoltre guidato, in coppia con Marc Hynes, nelle due principali gare endurance del V8 Supercar Championship Series, la Phillip Island 500K a Phillip Island e la Supercheap Auto Bathurst 1000 a Mount Panorama. La coppia si classific\u00f2 17\u00aa nella prima gara (vinta da Garth Tander e Mark Skaife) e 15\u00aa nella seconda (vinta da Craig Lowndes e Jamie Whincup).\nPalmar\u00e8s.\nTony Kart"}
{"id": "2368128", "revid": "15756", "url": "https://it.wikipedia.org/wiki?curid=2368128", "title": "Multicrypt", "text": "Il multicrypt \u00e8 uno dei due modi per rendere fruibili, con il medesimo apparecchio (set-top box, televisore, videoregistratore, ecc.), servizi radio e/o televisivi criptati con sistemi di accesso condizionato diversi. L'altro modo per ottenere il medesimo risultato \u00e8 il simulcrypt.\nGeneralit\u00e0.\nIl multicrypt prevede che l'apparecchio con cui si fruisce dei servizi radio e/o televisivi criptati sia in grado di gestire tutti i sistemi di accesso condizionato utilizzati per criptare tali servizi. In questo modo l'apparecchio \u00e8 in grado di fruire di tutti i servizi radio e/o televisivi criptati.\nApparentemente il muticrypt, visto che prevede apparecchi in grado di gestire pi\u00f9 sistemi di accesso condizionato (quindi pi\u00f9 complessi e di conseguenza pi\u00f9 costosi), rispetto al simulcrypt potrebbe apparire la scelta pi\u00f9 costosa per l'utente. Ma il simulcrypt comporta per\u00f2, per i fornitori dei servizi radiotelevisivi, accordi di licenza con tutti i fornitori dei sistema di accesso condizionato utilizzati per criptare i servizi radiotelevisivi, licenze che per i fornitori dei servizi radiotelevisivi comportano dei costi che inevitabilmente ricadono sugli utenti attraverso il canone di abbonamento ai servizi radiotelevisivi.\nInoltre, con l'affermazione ormai definitiva della televisione digitale, i dispositivi che ne permettono la fruizione sono dei veri e propri computer che devono essere in grado di gestire applicazioni interattive. Per tali dispositivi la gestione del multicrypt non comporta un aumento significativo della complessit\u00e0 dell'hardware ma solo un aumento della complessit\u00e0 del software.\nIn definitiva quindi, le soluzioni multicrypt e simulcrypt, si equivalgono dal punto di vista dei costi per l'utente.\nTipologie di implementazione.\nEsistono principalmente tre diverse implementazioni del multicrypt:\nLa CAM interna \u00e8 stata la prima soluzione adottata per implementare il multicrypt ma, in seguito alla nascita del Common Interface, \u00e8 stata presto abbandonata in favore della CAM Common Interface in quanto era una soluzione poco pratica per l'utente comune nel caso si volesse rendere il dispositivo in grado di gestire nuovi sistemi di accesso condizionato o versioni aggiornate dello stesso. In tali casi era previsto che il dispositivo fosse portato in un centro di assistenza in modo che l'operazione di sostituzione della CAM fosse eseguita da personale specializzato. L'operazione di sostituzione della CAM interna da parte dell'utente che si riteneva in grado di compiere l'operazione, di norma comportava la decadenza della garanzia del dispositivo.\nCon la CAM Common Interface la CAM diventa facilmente removibile dall'esterno senza la necessit\u00e0 di aprire il dispositivo e/o particolari operazioni di smontaggio/montaggio. Il Common Interface infatti prevede l'utilizzo di un apposito slot accessibile dall'esterno del dispositivo dove inserire l'elettronica aggiuntiva (in questo caso la CAM). \nEsistono varie possibilit\u00e0 per implementare il multicrypt attraverso CAM Common Interface. La pi\u00f9 semplice \u00e8 quella di dotare il dispositivo di un solo slot Common Interface. Questa soluzione comporta per l'utente la scomodit\u00e0 di dover cambiare la CAM nello slot ogni volta che si deve gestire un sistema di accesso condizionato diverso. Spesso quindi viene adottata la soluzione pi\u00f9 complessa, ma anche pi\u00f9 pratica per l'utente, di dotare il dispositivo di pi\u00f9 slot Common Interface. Con questa soluzione il dispositivo \u00e8 in grado di gestire un numero superiore di sistemi di accesso condizionato senza che ci\u00f2 comporti per l'utente la scomodit\u00e0 di dover sostituzione la CAM all'interno dello slot ogni volta che si deve gestire un sistema di accesso condizionato diverso. Esistono poi CAM Common Interface, dette \"CAM multicrypt\", in grado di gestire pi\u00f9 sistemi di accesso condizionato. Tali CAM permettono anche ad un dispositivo dotato di un solo slot Common Interface di gestire pi\u00f9 sistemi di accesso condizionato senza che ci\u00f2 comporti per l'utente la scomodit\u00e0 di dover sostituzione la CAM all'interno dello slot ogni volta che si deve gestire un sistema di accesso condizionato diverso.\nLa CAM Common Interface \u00e8 tuttora molto utilizzata anche se superata, in quanto a praticit\u00e0 per l'utente, dal CA embedded (espressione mutuata dalla lingua inglese che pu\u00f2 essere tradotta in italiano con \"accesso condizionato incorporato\").\nIn realt\u00e0 anche la CAM interna rientra nella tipologia di soluzione multicrypt CA embedded, ma oggi con tale termine si intende una soluzione molto pi\u00f9 avanzata della CAM interna.\nL'implementazione odierna del CA embedded nasce in seguito alla disponibilit\u00e0 della memoria flash. Utilizzando tale tipologia di memoria la gestione dei sistemi di accesso condizionato \u00e8 demandata direttamente al firmware del dispositivo che, risiedendo su memoria flash, pu\u00f2 essere aggiornato facilmente dall'utente (spesso con la comodissima modalit\u00e0 OTA, cio\u00e8 scaricando il nuovo firmware via etere mediante il segnale televisivo, operazione eseguibile facilmente selezionando l'apposita voce nel men\u00f9 OSD del dispositivo). In tal modo il dispositivo \u00e8 in grado di gestire virtualmente qualunque sistema di accesso condizionato: \u00e8 sufficiente caricare su di esso l'opportuno firmware.\nLa memoria flash tra l'altro ha anche permesso la nascita di CAM Common Interface che, utilizzando tale tipologia di memoria, possono essere aggiornate facilmente dall'utente con nuovi sistemi di accesso condizionato o versioni migliorate dello stesso similmente a quanto succede con il CA embedded.\nIl CA embedded implementato attraverso memoria flash ha anche dato inizio alla proliferazione di firmware non licenziati dai fornitori di sistemi di accesso condizionato, firmware quindi non commerciabilizzabili legalmente ma che possono essere reperiti facilmente su Internet a fini di uso privato e che permettono di fruire dell'offerta criptata di un fornitore di servizi televisivi anche con dispositivi non licenziati per tale scopo. In Italia esemplare \u00e8 il caso di Sky Italia che ha sempre licenziato la fruizione della propria piattaforma televisiva Sky solo attraverso lo Sky Box, set-top box fortemente osteggiato dagli utenti pi\u00f9 esperti per le sue scarse prestazioni, motivo per cui hanno trovato terreno fertile firmware per set-top box dalle prestazioni migliori non licenziati da Sky Italia ma in grado ugualmente di decriptare (con regolare smart card) Sky. \nStesso discorso vale per le CAM Common Interface utilizzanti memoria flash. Attualmente infatti sono disponibili in commercio varie CAM Common Interface, dette \"CAM programmabili\", vendute senza firmware. Vari firmware per tali CAM, in grado di gestire i servizi di accesso condizionato pi\u00f9 vari, sono poi reperibili facilmente su Internet (essendo privi di licenza non \u00e8 possibile venderli direttamente con la CAM).\nMulticrypt in Italia.\nAttualmente in Italia il multicrypt \u00e8 adottato per la televisione digitale terrestre. Inizialmente \u00e8 stato implementato attraverso il CA embedded, successivamente anche con la CAM Common Interface.\nLa prima CAM Common Interface destinata al digitale terrestre italiano \u00e8 stata la SmarCAM Italia, CAM multicrypt che permette la fruizione di tutta l'offerta criptata del digitale terrestre italiano. In seguito quasi tutti i produttori pi\u00f9 importanti di televisori hanno reso disponibili CAM Common Interface simili (che spesso erano SmarCAM Italia rimarchiate).\nIl consorzio DGTVi ha anche creato due bollini per i produttori di dispositivi atti a ricevere la televisione digitale terrestre, i cosiddetti \"bollino blu\" e \"bollino bianco\", che, apposti su di essi, hanno la funzione di segnalare agli acquirenti che il dispositivo \u00e8 in grado di fruire dei servizi criptati.\nIl bollino blu in particolare segnala che il dispositivo \u00e8 in grado di fruire di tutti i servizi \"free to air\" e criptati e di tutti i servizi interattivi in standard MHP (lo standard adottato in Italia per i servizi televisivi interattivi), quindi di tutta l'offerta del digitale terrestre. Il bollino bianco invece segnala che il dispositivo \u00e8 in grado di fruire di tutti i servizi \"free to air\" e criptati ma non dei servizi interattivi in standard MHP.\nNormalmente i dispositivi recanti il bollino blu implementano il multicrypt attraverso il CA embedded, mentre i dispositivi recanti il bollino bianco implementano il multicrypt attraverso la CAM Common Interface (a volte in bundle con il dispositivo ma pi\u00f9 spesso da acquistare a parte). Attualmente i dispositivi recanti il bollino blu sono per la maggior parte set-top box, mentre i dispositivi recanti il bollino bianco sono per la maggior parte televisori, ma, per quanto riguarda questi ultimi, \u00e8 prevista un cambiamento di tendendenza entro la fine del 2009, cosa fortemente auspicata in quanto, come spiegato, i dispositivi con bollino bianco non permettono di fruire dei servizi interattivi in standard MHP.\nSar\u00e0 interessante vedere se i televisori in arrivo dotati di bollino blu continueranno ad implementare il multicrypt con la CAM Common Interface, come avviene nella maggior parte dei casi ora, o passeranno al pi\u00f9 comodo CA embedded, che tra l'altro non comporta ulteriori spese per l'acquisto della CAM (anche se c'\u00e8 da rilevare che a volte la CAM \u00e8 venduta in bundle con il televisore). C'\u00e8 anche la possibilit\u00e0 che siano implementate entrambe le soluzioni."}
{"id": "2368133", "revid": "57342", "url": "https://it.wikipedia.org/wiki?curid=2368133", "title": "Antonino Iuorio", "text": "Biografia.\nNasce a Napoli nel marzo 1963,\nha lavorato nel cinema con Federico Fellini, Terry Gilliam, Dario Argento, Marco Risi, Damiano Damiani, Bigas Luna, Mario Martone, Antonio Capuano, Sergio Cabrera, Luciano Odorisio, Stefano Incerti, Carl Haber, Joseph Sargent, Alessandro Benvenuti, Tonino Zangardi, i Fratelli Taviani, i Manetti Bros., Franco Bernini, Giovanni Veronesi, Francesco Patierno.\nIn teatro con Luca Ronconi, Klaus Gruber, Tony Servillo, Antonio Neiwiller, Egisto Marcucci, Ninni Bruschetta, Valter Malosti, Beppe Navello, Cherif, Giorgio Pressburger, Abel Ferrara, Adriana Martino, Roberto Valerio, Andrea De Rosa.\nHa vinto il Premio Ubu nel 1992 per \"La trasfigurazione di Benno il ciccione\" di Albert Innaurato, la targa d'argento Saint Vincent 1995 come attore rivelazione per \"Il verificatore\" di Stefano Incerti e \"Ivo il tardivo\" di Alessandro Benvenuti, il Premio Fondi La Pastora ed il Premio \"Cinema e societ\u00e0\".\n\u00c8 noto per l'interpretazione del perfido Alvise Radicati nella serie Elisa di Rivombrosa (2003). \nHa diretto in teatro \"Tutto scorre\" di Massimo Sgorbani, presentato al festival del teatro di Asti 2004 e vincitore del Premio Fondi La Pastora, \"Apocalisse nell'arte\" di Valentino Zeichen e \"Le cose sottili nell'aria\" di Massimo Sgorbani, presentato al Festival di Santarcangelo 2006. Nel 2007 dirige \"Talem\" di Sergi Belbel. \nNel 2008 dirige \"Hinkemann\" di Franz Xavier Kroetz e \"Manhattan Medea\" di Dea Loher. Nel 2011 firma la regia di \"Camminare sul fuoco\" di Ulrike Freising.\nDa alcuni anni, parallelamente alla sua attivit\u00e0 di attore e regista teatrale, \u00e8 impegnato nel campo dell'arte contemporanea."}
{"id": "2368137", "revid": "125777200", "url": "https://it.wikipedia.org/wiki?curid=2368137", "title": "Omicidio di Claudio Varalli e Giannino Zibecchi", "text": "Claudio Varalli (Bollate, 1\u00ba luglio 1957 - Milano, 16 aprile 1975) e Giannino Zibecchi (Milano, 18 febbraio 1947 - Milano, 17 aprile 1975) studente il primo e insegnante di educazione fisica il secondo, furono militanti politici uccisi durante gli scontri, acuitisi nell'aprile 1975, tra neofascisti e comunisti. \nClaudio Varalli, studente presso un Istituto tecnico milanese e aderente al Movimento Studentesco, fu ucciso il 16 aprile da un militante del FUAN barricato nella sua auto, che lo stesso Varalli stava assaltando assieme ad altri in piazza Cavour a Milano. \nGiannino Zibecchi, militante del \"Coordinamento dei comitati antifascisti\", mor\u00ec il giorno seguente, in corso XXII Marzo a Milano, travolto da un camion dei Carabinieri, guidato dal milite Sergio Chiarieri, durante la manifestazione seguita all'uccisione di Varalli.\nIl contesto storico.\nIl 12 dicembre 1969 nel centro di Milano una bomba piazzata nella banca dell'Agricoltura provoc\u00f2 la strage di piazza Fontana. Gli inquirenti inizialmente seguirono la pista anarchica e in seguito la pista del neofascismo. Il 28 maggio 1974 a Brescia un'altra bomba provoc\u00f2 la strage di piazza della Loggia e anche in questo caso fu seguita la pista neofascista. In agosto era esplosa la bomba sul treno Italicus, confermando una fase storica di alta tensione e confuse connivenze politiche.\nScontri a Milano tra diversi gruppi politici di estrema destra e di estrema sinistra si susseguirono costantemente. In particolare il 13 marzo 1975, a Milano, studenti di medicina del servizio d'ordine di Avanguardia Operaia, dopo averlo atteso sottocasa, aggredirono con delle chiavi inglesi lo studente neofascista Sergio Ramelli, che mor\u00ec per i colpi ricevuti dopo 48 giorni di agonia. I gruppi di estrema sinistra legati all'antifascismo militante facevano frequente uso di chiavi inglesi \"modello Hazet 36\". per colpire gli avversari politici tanto che furono chiamati \"g\"li idraulici\"\". Solitamente le aggressioni erano precedute da minacce nei confronti dell'interessato. In seguito la vittima designata, quando era trovata da sola, veniva circondata e colpita sul capo con le chiavi inglesi fino a farla cadere a terra priva di conoscenza.\nLe morti di Varalli e di Zibecchi.\nLa morte di Varalli.\nIl 16 aprile 1975 fu indetta a Milano una manifestazione per sensibilizzare l'opinione pubblica sui problemi inerenti al diritto alla casa; alla manifestazione parteciparono anche \"i sindacati degli inquilini\" e numerosi militanti dei gruppi \"extraparlamentari\" di sinistra.\nAl termine della manifestazione alcuni militanti del Movimento Studentesco si diressero verso l'Universit\u00e0 Statale di Milano, dove erano fra le forze politiche maggioritarie fra gli studenti. Presso piazza Cavour incrociarono tre militanti del Fronte Universitario d'Azione Nazionale intenti a svolgere un volantinaggio. Gli studenti del FUAN furono riconosciuti ed aggrediti dai militanti di sinistra. Due dei missini riuscirono ad allontanarsi mentre Antonio Braggion, iscritto ad Avanguardia Nazionale, a causa di un impedimento fisico alla gamba fu costretto a rifugiarsi nella propria macchina, una Mini Minor.\nRapidamente i militanti di sinistra circondarono la vettura e cominciarono a colpirla con oggetti contundenti mandandone in frantumi i vetri. Braggion dall'interno della vettura esplose tre colpi di rivoltella di cui uno fer\u00ec a morte Claudio Varalli. Anche il quotidiano comunista \"l'Unit\u00e0\" rifer\u00ec la notizia dell'aggressione a Braggion da parte dei militanti della sinistra armati di oggetti contundenti:\nBraggion riusc\u00ec cos\u00ec a fuggire ed a rendersi irreperibile. Al processo celebrato tre anni pi\u00f9 tardi nel 1978, pur avendo stabilito la sentenza che contro Braggion \"l'aggressione del gruppo dei giovani fu improvvisa, rapidissima, premeditata, violentissima\"\", fu condannato a cinque anni per eccesso colposo in legittima difesa e altri cinque per detenzione abusiva di arma. Pena ridotta in secondo grado a tre anni pi\u00f9 tre sempre per le medesime accuse.. Dieci militanti del Movimento studentesco che parteciparono all'aggressione contro Braggion furono anch'essi processati per lesioni e danneggiamento, ma infine prosciolti per prescrizione. Tra costoro anche Stefano Boeri, che divenne poi un noto urbanista e che a distanza di molti anni conferm\u00f2 come i fatti andarono \"essenzialmente come dice la sentenza\", sottolineando come la responsabilit\u00e0 dell'aggressione fosse da attribuire ai capi del Movimento Studentesco.\nBraggion nella sua testimonianza giustific\u00f2 il ricorso alla pistola anche per il timore di essere ucciso a sprangate da estremisti di sinistra cos\u00ec come era accaduto circa un mese prima, il 13 marzo 1975, sempre a Milano, al militante missino Sergio Ramelli ad opera degli \"extraparlamentari\" di sinistra di Avanguardia operaia. Sergio Ramelli il giorno dell'aggressione a Braggion era ancora agonizzante in ospedale e mor\u00ec il successivo 29 aprile. Come ricordato nelle dichiarazioni di Antonio Braggion nel processo d'appello:\nL'assalto al Giornale di Montanelli.\nLa sera stessa i militanti di sinistra iniziarono il presidio della piazza. Qui, trovandosi la sede della redazione de \"Il Giornale\" di Indro Montanelli, i militanti di sinistra armati di spranghe irruppero nell'edificio per impedire la distribuzione del periodico. Il giornalista Indro Montanelli cos\u00ec ricord\u00f2 l'assalto alla sede de \"Il Giornale\":\nLe violenze in citt\u00e0.\nLa mattinata del 17 aprile 1975 inizia con l'assalto di alcune sedi cittadine del Movimento Sociale Italiano, gli uffici della Iberia L.A.E., e numerosi bar considerati abituali ritrovi della destra neofascista cittadina. Vengono inoltre aggrediti e gravemente feriti il consigliere provinciale missino Cesare Biglia e il sindacalista Rodolfo Mersi.\nIl corteo intanto formatosi per la manifestazione \u00e8 assai corposo e da Piazza Cavour si dirige verso la sede del Movimento Sociale Italiano di via Mancini. Qui i manifestanti trovarono un gruppo di missini schierati in strada a difesa della federazione del MSI. Tra i due si trovano schierati numerosi poliziotti e carabinieri che vogliono impedire il contatto tra i due gruppi. Migliaia di militanti di sinistra si accalcarono in Corso XXII Marzo in prossimit\u00e0 dell'incrocio con via Mancini, dove poco dopo iniziarono i tafferugli fra i manifestanti da una parte, e i poliziotti e carabinieri dall'altra. Nel contempo, da piazza Cinque Giornate arrivarono altri automezzi dei carabinieri a gran velocit\u00e0 che si divisero in due spezzoni, come risult\u00f2 dal processo del 1980 inerente ai tragici fatti.\nLa morte di Zibecchi.\nIl 17 aprile 1975, all'indomani dell'omicidio di Claudio Varalli, giovane appartenente al Movimento studentesco, ad opera di un avversario politico, la citt\u00e0 di Milano fu sconvolta da una serie di episodi di violenza (aggressioni a privati cittadini, devastazioni di sedi del MSI, incursioni, vandalismi e incendi in esercizi pubblici e redazioni di giornali, attacco ad automezzi e reparti delle forze dell'ordine) verificatisi a margine di una manifestazione di protesta con comizio e corteo che aveva preso le mosse da piazza Cavour. Gli incidenti di gran lunga pi\u00f9 gravi si verificarono nell'area compresa tra via Mancini; dove le forze dell'ordine erano schierate a protezione della Federazione provinciale del MSI, corso XXII Marzo, piazza S. Maria del Suffragio e via Fiamma: qui numerosi automezzi della polizia e dei Carabinieri furono dati alle fiamme mediante il lancio di bottiglie incendiarie, mentre i reparti, pressoch\u00e9 esaurite le riserve di candelotti lacrimogeni, sotto la pressione di consistenti gruppi di dimostranti, erano costretti ad arretrare.\nAlle ore 12:45 transit\u00f2 per corso XXII Marzo, diretta da piazza 5 Giornate verso piazza S. Maria del Suffragio, una colonna di automezzi formata da alcune campagnole A.R., alcuni autocarri leggeri CL-51 (versione militare dell'autocarro OM Leoncino) ed alcuni autocarri pesanti CM-52 (versione militare dell'autocarro Fiat 639 N3), inviata d'urgenza dalla caserma dei Carabinieri di via Lamarmora con un contingente di uomini del III Battaglione Milano al comando del capitano Alberto Gonella, il cui intervento non era stato programmato in anticipo, ma deciso all'ultimo momento per il precipitare della situazione. Di fronte alla carica di automezzi pesanti, per sgomberare marciapiedi e strada, ai manifestanti non rest\u00f2 altro che arretrare nel miglior modo possibile per non subire danni.\nUno degli autocarri pesanti della colonna, un CM-52, targa E.I. 601206, guidato dal carabiniere diciottenne Sergio Chiarieri, alla cui sinistra era seduto come capomacchina il sottotenente Alberto Gambardella, nell'imboccare corso XXII Marzo anzich\u00e9 immettersi subito \u2013 come gli automezzi che lo precedevano \u2013 nella corsia centrale riservata ai mezzi pubblici e delimitata da apposito cordolo in cemento, aveva percorso qualche decina di metri completamente spostato sulla sinistra, salendo ad un certo punto sul marciapiede gremito di dimostranti. Discesone, per evitare un pilone, aveva investito e sbalzato in avanti lo Zibecchi, che fuggiva dal marciapiede verso il centro della strada, e lo aveva quindi sorpassato, schiacciandogli il cranio con la ruota anteriore sinistra.\nLo stesso autocarro aveva anche urtato, contestualmente, altre due persone \u2013 Roberto Giudici e Fulvio Beltramo Ceppi \u2013 provocando loro lesioni. A pochi secondi di distanza un altro autocarro pesante, che nella colonna seguiva quello del Chiarieri, aveva a sua volta tagliato, salendovi, l'angolo destro del marciapiede del corso XXII Marzo su piazza 5 Giornate, dove si trovavano pure numerosi dimostranti, e aveva provocato una frattura bimalleolare ad un altro manifestante, costretto a un brusco spostamento per evitare di venire investito. L'automezzo era poi entrato anch'esso nella corsia centrale.\nIl processo.\nChiarieri, Gambardella e Gonella vennero sottoposti a processo. Il 28 novembre 1980, il Tribunale di Milano, Sezione Penale 8\u00b0, guidato da Francesco Saverio Borrelli, letto l'art. 79 c.p.p., assolve Gonella Alberto e Gambardella Alberto dai reati loro rispettivamente ascritti per non aver commesso il fatto. Assolve Chiarieri Sergio dal reato ascrittogli per insufficienza di prove. I parenti delle vittime ricorsero in Cassazione con esito finale identico.\nManifestazioni e morti successive.\nLa morte di Varalli e Zibecchi diede il via a nuove manifestazioni, praticamente ininterrotte, e spesso cruente, nel mese di aprile in varie citt\u00e0 italiane. Il 18 aprile 1975, lo studio di Gastone Nencioni a Milano, fu assaltato e incendiato da \"extraparlamentari\" di sinistra. Fra le vittime di questi ultimi scontri vi fu un caduto fra i militanti di sinistra, Rodolfo Boschi, aderente al PCI, ucciso dai poliziotti durante uno scontro che segue una manifestazione a Firenze, e inoltre Tonino Miccich\u00e9, militante di Lotta continua. Contro quest'ultimo una guardia giurata esplose diversi colpi di revolver ferendolo a morte a Torino, nel corso di una manifestazione per il diritto alla casa nel quartiere Falchera, simile a quella che aveva dato l'inizio a questo tragico periodo."}
{"id": "2368147", "revid": "7336", "url": "https://it.wikipedia.org/wiki?curid=2368147", "title": "Risuonatori di Helmholtz", "text": ""}
{"id": "2368150", "revid": "1305772", "url": "https://it.wikipedia.org/wiki?curid=2368150", "title": "Accordo Civico e Sociale", "text": "L'Accordo Civico e Sociale (spagnolo: \"Acuerdo C\u00edvico y Social\") \u00e8 una coalizione di partiti di centro-sinistra nata il 29 aprile 2009 in occasione delle elezioni parlamentari del 2009.\nScopo principale dell'Accordo era poter affrontare il governo della Presidente Cristina Fern\u00e1ndez de Kirchner e il Fronte per la Vittoria di N\u00e9stor Kirchner, marito della presidente ed ex mandatario tra il 2003 ed il 2007.\nQuesta coalizione \u00e8 frutto della collaborazione dei principali partiti di opposizione (UCR, CC, PS) in occasione dello sciopero nazionale dei lavoratori del settore agrario che si erano opposti alla riforma del settore da parte del governo dei Kirchner e alle altre riforme come la nazionalizzazione della compagnia aerea di bandiera e dei fondi pensionistici.\nLa coalizione \u00e8 stata costituita dai seguenti partiti:\nLe elezioni legislative del 2009.\nAlle elezioni legislative del 2009 erano in gioco 127 seggi alla Camera e 24 al Senato.\nAlla Camera, l'ACyS \u00e8 risultato primo in 8 stati, ed ha conquistato 42 seggi, contro i 26, che gi\u00e0 possedeva (16 in pi\u00f9). I Kirchneristi (FpV - PJ ed alleati) hanno in tutto perso 24 seggi, mentre l'Union-PRO (peronisti conservatori) hanno guadagnato 12 seggi. I Kirchneristi si sono storvati in tal modo minoritari alla Camera (13 seggi in meno della met\u00e0).\nAl Senato, l'ACyS ha guadagnato 7 seggi (da 7 a 14), mentre i Kirchneristi hanno perso 4 seggi (da 12 ad 8). Anche al Senato i Kircheniristi hanno perso la maggioranza, avendo 36 seggi su 74."}
{"id": "2368155", "revid": "7077", "url": "https://it.wikipedia.org/wiki?curid=2368155", "title": "Cabo Vil\u00e1n", "text": "Cabo Vil\u00e1n \u00e8 un sito naturale di importanza nazionale situato in Galizia presso Camari\u00f1as nella Spagna settentrionale. Il faro di Cabo Vil\u00e1n segnala uno dei tratti pi\u00f9 pericolosi della Costa da Morte: esso \u00e8 posto a 125\u00a0m di altitudine su promontorio roccioso con scogliere vertiginose che terminano in una punta che fronteggia un isolotto chiamato Vil\u00e1n di F\u00f3ra. Nei pressi si trova il Cimitero Inglese, a ricordo di una tragedia del mare nella quale perirono i componenti di una nave britannica sfracellatasi contro le scogliere durante una tempesta."}
{"id": "2368159", "revid": "62004", "url": "https://it.wikipedia.org/wiki?curid=2368159", "title": "Leonardo Scarselli", "text": "Professionista dal 2000 al 2010, ha ottenuto tre vittorie in carriera, due tappe e la classifica generale al Tour du S\u00e9n\u00e9gal.\nCarriera.\nLeonardo Scarselli divent\u00f2 professionista nel 2000 con il team Aguardiente N\u00e9ctar-Selle Italia diretto da Gianni Savio. I primi successi da professionista, due vittorie al Tour du S\u00e9n\u00e9gal, arrivarono nel 2002 con la Colombia-Selle Italia (ex Aguardiente), squadra in cui correr\u00e0 fino al 2005. Nel 2003 vinse il Tour du S\u00e9n\u00e9gal e ottenne un secondo posto nel Giro del Friuli.\nNel 2006 pass\u00f2 alla Quick Step, squadra ProTour. Nel 2009 si trasferisce alla neonata ISD-Danieli, con cui conquista la cronometro a squadre della Settimana Internazionale di Coppi e Bartali.\nSi \u00e8 ritirato dall'attivit\u00e0 agonistica al termine della stagione 2010, rimanendo nei quadri della Farnese Vini, squadra nata dalla scissione della ISD, come direttore sportivo per le stagioni 2011 e 2012. Nel 2017 \u00e8 quindi direttore sportivo alla Androni Giocattoli-Sidermec."}
{"id": "2368162", "revid": "999533", "url": "https://it.wikipedia.org/wiki?curid=2368162", "title": "Gran Premio di Francia 1991", "text": "Il Gran Premio di Francia 1991 \u00e8 stato un Gran Premio di Formula 1 disputato il 7 luglio 1991 a Magny-Cours. La gara \u00e8 stata vinta da Nigel Mansell su Williams.\nQualifiche.\nPatrese conquista la pole position negli ultimi minuti della sessione di qualifiche del sabato, dopo che Prost era rimasto in testa alla classifica per gran parte del tempo. Il pilota della Williams precede Prost, Senna, Mansell, Alesi, Piquet, Moreno, Gugelmin e Morbidelli.\nGara.\nAl via Patrese scatta molto male, scivolando indietro nel gruppo e lasciando cos\u00ec la testa della corsa a Prost, che precede Mansell, Senna, Berger ed Alesi. Gachot esce di pista e si ritira gi\u00e0 nel corso del primo giro, mentre Berger \u00e8 costretto all'abbandono sei tornate pi\u00f9 tardi con il motore rotto.\nNel frattempo Patrese inizia a rimontare, passando Piquet e Morbidelli dopo che l'italiano si era messo fuori gara in un tentativo di sorpasso al pilota della Benetton. In testa alla corsa Mansell mette pressione a Prost, superandolo al tornante nel corso del 21\u00ba giro, sfruttando anche la presenza di alcuni doppiati. Il pilota della Williams conquista lentamente un certo margine sul rivale, ma un problema durante il cambio gomme lo riportano in seconda posizione, alle spalle del francese.\nComincia quindi un lungo duello tra i due, che si risolve quando Mansell, sfruttando nuovamente la presenza di alcuni doppiati, sopravanza il francese nel corso del 54\u00ba passaggio, andando poi a vincere davanti a Prost, Senna, Alesi, Patrese e De Cesaris."}
{"id": "2368166", "revid": "1386670", "url": "https://it.wikipedia.org/wiki?curid=2368166", "title": "Iri Hor", "text": "Biografia.\nRegn\u00f2 su Abydos e venne sepolto nel cimitero locale di Umm el-Qa'ab vicino a Ka, Narmer ed altri sovrani della prima dinastia.\nGli argomenti a favore della sua inesistenza sono dovuti all'assenza di \"serekht\" davanti al suo nome e da cattive intestazioni. La sola iscrizione a esso relativa fuori da Abydos fu trovata nel Basso Egitto; Mentre su Ka e Narmer sono state trovate iscrizioni anche in regioni molto lontane, come in Israele.\n\u00c8 nota la collocazione della sua tomba di tipologia reale che fu scavata da Petrie nel 1902. Si tratta di una tomba doppia pi\u00f9 grande di quelle di Ka e di Narmer, trovata in ordine sequenziale all'interno di una necropoli a forma di \"U\" della I dinastia.\nIl nome \u00e8 iscritto su una grossa pietra, come i suoi predecessori, e contiene solamente il falcone reale Horus.\n\u00c8 possibile che la titolatura reale inserita nel \"serekht\" con la \"Facciata di palazzo\" sia una tradizione iniziata con Ka."}
{"id": "2368169", "revid": "79383406", "url": "https://it.wikipedia.org/wiki?curid=2368169", "title": "Quintall", "text": "Quintall \u00e8 un personaggio fantastico che compare nel libro \"Il risveglio del demone\" della saga fantasy di Demon Wars scritta da R. A. Salvatore.\nQuintall era nato nell'anno di Dio 796 ed entr\u00f2 a St-Mere Abelle insieme ad Avelyn Desbris diventando presto il suo compagno di lavoro. Era di indole impaziente e di temperamento opposto al suo fratello: Avelyn era calmo, reverente, sempre controllato, mentre Quintall era un vero e proprio \u201cfuoco d'artificio\u201d come lo aveva definito il Maestro Sirtheton, il responsabile della nuova classe di iniziati.\nRiusc\u00ec a diventare uno dei quattro preparatori e a partecipare al viaggio verso l'isola sacra di Pimaninicuit, in cui ordin\u00f2 a un suo fratello di giustiziare un giovane marinaio e uccidendo invece, con le proprie mani, il primo ufficiale del Windrunner, reo di aizzare un ammutinamento per impossessarsi delle pietre.\nDopo la fuga di Avelyn dall'abbazia, Quintall venne trasformato dal Maestro de Unnero, tramite torture fisiche e psichiche, in Fratello Giustizia, un boia al servizio della Chiesa Abellicana che doveva scovare ed uccidere Avelyn.\nArmato di una pietra sole e di una pietra della ricerca, Fratello Giustizia si rec\u00f2 per prima cosa a Youmaneff, il villaggio natio di Avelyn, per avere informazioni sulla sorte del monaco traditore; quella pista tuttavia si rivel\u00f2 un binario morto in quanto dai parenti del frate non seppe nulla di nuovo. Una seconda pista lo condusse nella citt\u00e0 di Palmaris, fino alla villa del mercante Dosey, un amico del Padre Abate Markwart, che gli fece usare la propria spilla magica per aiutarlo nella sua caccia: anzich\u00e9 trovare il fuggitivo, Quintall vide il tremendo Bestesbulzibar, la cui vista lo terrorizz\u00f2 a tal punto da indurlo a uccidere il ricco mercante e la sua servit\u00f9, sequestrando di fatto la spilla arcana. Gli indizi avuti nella citt\u00e0 lo portarono nelle Terre dei Boschi, dove non ebbe difficolt\u00e0 a rintracciare il monaco traditore nell'insediamento di Dundalis. Quintall tent\u00f2 prima di avvelenarlo durante una rissa, poi rap\u00ec Pony per farlo cadere in trappola; in entrambi i casi l'intervento di Elbryan fu determinante per fermare Fratello Giustizia che addirittura mor\u00ec nell'ultimo scontro con il ranger.\nLa morte tuttavia, lo aveva privato solo del suo involucro fisico, in quanto lo spirito di Quintall, per colpa del potere della spilla di Dosey era stato trascinato dinanzi al demone dactyl e consegnato quindi ad un'eternit\u00e0 di schiavit\u00f9. Il suo nuovo padrone provvide a dargli un nuovo corpo di magma, che Quintall non esit\u00f2 ad usare contro elbryan e Pony, per fermare la loro esplorazione del Monte Aida; solo grazie all'estremo sacrificio di Tuntun, i due riuscirono a sopravvivere all'ultima incarnazione di Fratello Giustizia."}
{"id": "2368170", "revid": "339392", "url": "https://it.wikipedia.org/wiki?curid=2368170", "title": "PFK CSKA Mosca", "text": ""}
{"id": "2368175", "revid": "201640", "url": "https://it.wikipedia.org/wiki?curid=2368175", "title": "Estroflessione", "text": "Il termine estroflessione \u2013 spesso utilizzato in italiano come sinonimo di shaped canvas - indica una particolare forma espressiva artistica consistente nel creare una dilatazione spaziale verso l'esterno della tela, per lo pi\u00f9 monocromatica, tramite specifici accorgimenti tecnici.\nSi forma cos\u00ec un gioco luce/ombra che conferisce spesso all'opera un'illusione cinetica. Si tratta quindi di una forma artistica in bilico tra pittura e scultura che ha cominciato a diffondersi in Europa (soprattutto in Gran Bretagna con Richard Smith e in Italia con Castellani e Bonalumi) e negli USA con Frank Stella dalla met\u00e0 degli anni 1960, ed \u00e8 riconducibile prevalentemente alla neo-avanguardia di arte minimal nata a New York intorno al 1966 chiamata Top Art.\nTra i principali artisti che in Italia hanno utilizzato questa specifica tecnica, che vede nella serie de \"I gobbi\" di Alberto Burri e nello Spazialismo di Lucio Fontana una significativa anticipazione, sono da ricordare: Enrico Castellani, Agostino Bonalumi, Luigi Malice."}
{"id": "2368178", "revid": "767487", "url": "https://it.wikipedia.org/wiki?curid=2368178", "title": "Alabat", "text": "Alabat \u00e8 una municipalit\u00e0 di Quinta classe delle Filippine, situata nella Provincia di Quezon, nella regione di CALABARZON.\nAlabat \u00e8 formata da 19 baranggay:"}
{"id": "2368196", "revid": "767487", "url": "https://it.wikipedia.org/wiki?curid=2368196", "title": "Teddy Pendergrass", "text": "Dedito ai generi R&amp;B, soul, jazz e gospel, fu in attivit\u00e0 dalla fine anni sessanta \u2013 inizio anni settanta al 2006, prima come componente di gruppi quali The Cadillacs e Harold Melvin &amp; the Blue Notes (di cui era la voce solista) e in seguito come cantante solista. Fu autore soprattutto di brani d'amore.\nDa solista pubblic\u00f2 in totale 20 album, i primi 6 dei quali \u2013 pubblicati tra il 1977 e il 1981 \u2013 gli valsero il disco d'oro.\nIl primo di questi fu l'album eponimo del 1977. Tra gli altri, titoli, ricordiamo: \"Teddy\" (1979), \"Love Language\" (1984), \"Joy\" (1988), \"This Christmas (I'd Rather Have Love)\" (1998), ecc.\nI suoi due ultimi album sono stati due raccolte, \"Love Songs Collection\" e \"The Essential Teddy Pendergrass\", pubblicate rispettivamente nel 2004 e nel 2007.\nCollabor\u00f2 con vari artisti, tra cui Whitney Houston, con cui incise nel 1984 il brano \" Hold me \", inserito nel suo album \"Love Language\" (1984), oltre che nel primo album della Houston (1985).\nRicevette 5 volte la nomination al Grammy Awards, nel 1979, nel 1982, nel 1989, nel 1992 e nel 1994.\nAbbandon\u00f2 la carriera discografica nel 2006, dopo oltre 35 anni e a 24 anni da un incidente stradale che lo costrinse a passare gran parte della sua vita su una sedia a rotelle.\n\u00c8 scomparso nel 2010 all'et\u00e0 di 59 anni.\nBiografia.\nInfanzia &amp; Adolescenza.\nTheodore DeReese Pendergrass nasce il 26 marzo 1950 a Filadelfia, in Pennsylvania (Stati Uniti).\nDa piccolo, viene abbandonato dal padre, Jesse Pendergrass (poi morto assassinato nel 1962) e cresce cos\u00ec con la madre, Geraldine Epps.\nInizia a cantare nelle chiese della sua citt\u00e0 natale, eseguendo brani gospel, ed impara da autodidatta a suonare il tamburo.\nGli inizi della carriera con The Cadillacs e Harold Melvin &amp; The Blue Notes.\nPer assecondare la sua passione per la musica ed inseguire il sogno di una carriera in campo discografico, abbandona gli studi alla \"Thomas Edison High School\", diventando, alla fine degli anni sessanta, il batterista del gruppo The Cadillacs.\nI Cadillacs si uniscono in seguito alla band Harold Melvin &amp; the Blue Notes, band di cui Pendergrass \u2013 per volere di Harold Melvin \u2013 diventa voce solista nel 1970 in sostituzione di John Atkins, costretto a dare forfait durante un tour a causa di una malattia.\nAssieme alla band Harold Melvin &amp; the Blue Notes, incide brani celebri, quali \"I Miss You\", \"Bad Luck\", \"Wake Up Everybody\", \"The Two Million Seller\", \"If You Don't Know Me by Now\" e \"Don't Leave Me This Way\".\nGli inizi come solista: 1976 - 1981.\nNel 1976, causa divergenze con Harold Melvin, lascia la band e fonda dapprima un nuovo gruppo, chiamato \u201cThe Blue Notes\u201d, prima di optare \u2013 per evitare confusione tra le band per la carriera da solista.\nNel 1977 pubblica il suo primo singolo da solista, \"I Don't Love You Anymore\", che raggiunge il quinto posto nelle classifiche dei singoli R&amp;B negli Stati Uniti.\nSempre nello stesso anno, pubblica anche il suo primo album da solista, \" Teddy Pendergrass\" (uscito su etichetta Philadelphia International), che gli vale il disco d'oro e a cui fanno seguito gli album \"Life Is a Song Worth Singing\" (1978), \"Teddy\" (1979), \"Live! Coast to Coast\" (1979), \"TP\" (1980; 5\u00ba posto nelle classifiche degli Stati Uniti) e \"It's Time for Love\" (1981), anche questi tutti premiati dal disco d'oro.\nI suoi primi album gli valgono anche varie nomination al Grammy Award: come miglior album di un nuovo cantante pop nel 1977, come miglior cantante R&amp;B nel 1978, per il miglior singolo R&amp;B nel 1979 (per \"Close the Doors\") e nel 1982 (per \"I Can't Live Without Your Love\"). Riceve inoltre dei riconoscimenti dell'Ebony Magazine e dalla NAACP.\nNel 1981 pubblica inoltre, in coppia con Stephanie Mills, il singolo \"Two Hearts\", che raggiunge il 3\u00ba posto nelle classifiche R&amp;B degli Stati Uniti.\nIl drammatico incidente automobilistico e l'invalidit\u00e0 permanente.\nIl 18 marzo 1982 \u00e8 vittima di un grave incidente stradale, che ne segna l'esistenza: i freni della sua Rolls-Royce non rispondono ai comandi mentre percorre la Lincoln Drive nel quartiere di Germantown a Filadelfia e si schianta contro un albero.\nLa diagnosi \u00e8 impietosa: lesione alla spina dorsale, il che significa paralisi totale dalla vita in gi\u00f9 e paralisi parziale delle braccia.\nLa riabilitazione e il ritorno sulle scene.\nL'incidente, tuttavia, non ferma la sua carriera artistica: dopo un anno di terapie riabilitative, rientra infatti sulle scene, pubblicando l'album \"Heaven Only Knows\" (1983).\nNel 1984, incide l'album \"Love Language\", in cui spicca una romantica canzone, \" Hold me\", cantata in coppia con una giovanissima Whitney Houston, che di l\u00ec a poco sarebbe diventata famosa in tutto il mondo.\nNel 1985, pubblica un \u201cGreatest Hits\u201d e prende parte al leggendario concerto Live Aid, organizzato da Bob Geldof e da Midge Ure e tenutosi in varie localit\u00e0, tra le quali anche la sua citt\u00e0 natale, Filadelfia, il 13 luglio. Sempre nello stesso anno, pubblica su etichetta Asylum Records l'album \"Workin' It Back\".\nPubblica in seguito gli album \"Joy\" (1988, dal titolo del singolo omonimo, per il quale riceve una nomination al Grammy Award nel 1989), \"Truly Blessed\" 1991 e \"A Little More Magic\" (1991), usciti tutti su etichetta Elektra Records.\nIncide anche il singolo \"Glad to Be Alive\", in duetto con Lisa Fischer (1990).\nGli anni novanta e gli inizi del XXI secolo.\nNel 1992 e nel 1994, riceve due nuove nomination ai Grammy Award, sempre nella categoria \u201cmiglior singolo R&amp;B\u201d, rispettivamente per \"How Can You Mend a Broken Heart?\" e per \"Voodoo\" (uscito nel 1993).\nNel 1996, partecipa al fianco di Stephanie Mills al musical gospel \"Your Arms Too Short to Box with God\".\nNel 1998, scrive \u2013 con la collaborazione di Patricia Romanowski \u2013 una sua autobiografia intitolata \"Truly Blessed\" (dal titolo del suo album del 1991) e pubblica un nuovo \u201cBest of\u201d ed un album natalizio dal titolo \"This Christmas (I'd Rather Have Love)\".\nNel 2004, pubblica \"Love Songs Collection\", il suo ultimo album.\nIl ritiro dalle scene.\nNel 2006, annuncia il proprio ritiro dalla carriera discografica.\nFa un breve ritorno sulle scene nel 2007, partecipando alla \"Teddy 25: A Celebration of Life, Hope &amp; Possibilities\", una cerimonia a scopo benefico che \u201ccelebra\u201d i 25 anni dal suo incidente e che costituisce per Pendergrass un'occasione per ringraziare quanti lo hanno aiutato da quel terribile evento.\nLa morte.\nAmmalatosi di cancro al colon, Teddy Pendergrass muore a soli 59 anni il 13 gennaio 2010 al \"Bryn Mawr Hospital\" a Bryn Mawr (dintorni di Filadelfia).\nI funerali vengono celebrati il 22 gennaio 2010 in forma pubblica e il 23 gennaio 2010 in forma privata nella \"Enon Tabernacle Baptist Church\" di Filadelfia.\n\u00c8 sepolto nel \"West Laurel Hill Cemetery\" di Bala Cynwyd, in Pennsylvania."}
{"id": "2368198", "revid": "2032913", "url": "https://it.wikipedia.org/wiki?curid=2368198", "title": "Licia Albanese", "text": "Biografia.\nNata a Torre Pelosa, frazione del comune di Noicattaro, divenuta in seguito quartiere di Bari col nome di Torre a Mare, debutt\u00f2 in modo non ufficiale a Milano nel 1934, sostituendo all'ultimo momento la protagonista di \"Madama Butterfly\", opera per la quale sarebbe diventata famosa e che in oltre quarant'anni di attivit\u00e0 avrebbe interpretato pi\u00f9 di 300 volte. Seguirono nello stesso anno presenze al Teatro Municipale di Bari ne \"La boh\u00e8me\" e al Teatro Regio di Parma ancora con \"Madama Butterfly\".\nAlla fine del 1935 vi fu il debutt\u00f2 al Teatro alla Scala nel ruolo di Lauretta in \"Gianni Schicchi\". \nPresto ottenne grandi successi in Italia, Francia e Inghilterra, specialmente nei ruoli di Micaela, Suzel, Cio Cio San.\nA seguito delle affermazioni in Europa, fu chiamata al Metropolitan Opera di New York, dove esord\u00ec il 9 febbraio 1940, nella prima delle 72 recite di \"Madama Butterfly\" che avrebbe cantato al vecchio Metropolitan Opera House. Il successo fu immediato e fu l'inizio di una lunga presenza al Met per 26 stagioni consecutive, in 427 rappresentazioni e 17 ruoli. Lasci\u00f2 improvvisamente il teatro nel 1966 a seguito d\u2019incomprensioni con il direttore artistico Rudolf Bing.\nNel 1946 Arturo Toscanini la invit\u00f2 a cantare Mim\u00ec con la NBC Symphony Orchestra in occasione del cinquantenario della prima de \"La boh\u00e8me\", da lui stesso diretta nel 1896. A seguito del successo ottenuto, la chiam\u00f2 di nuovo per \"La traviata\". Di entrambe le esecuzioni, trasmesse per radio in forma di concerto, sono rimaste le registrazioni. In particolare la vivacit\u00e0 del tempi toscaniniani ne \"La traviata\" le cre\u00f2 problemi, specialmente per la scena della festa del primo atto. Nonostante le insidie insite in uno spettacolo dal vivo, la Albanese super\u00f2 le difficolt\u00e0 tecniche dell'opera. Dichiar\u00f2: \"\"Maria Callas mi chiese una volta come avevo fatto e le risposi che Toscanini volle cos\u00ec\". In seguito la Albanese disse: \"Toscanini mi disse: dovrebbe essere come lo champagne. Io mi lagnai e lui disse: lei pu\u00f2 farlo. Prima di cantare la parte andai in un ospedale a studiare il comportamento dei malati di tubercolosi ed imparai quanto qualche volta possono essere isterici.\"\"\nCant\u00f2 anche per vent'anni, dal 1941 al 1961, alla San Francisco Opera, interpretando 22 ruoli in 120 rappresentazioni, stabilendo un lungo sodalizio artistico con il direttore Gaetano Merola. Apparve nella edizione di \"Otello\" di Giuseppe Verdi del 1948 che fu la prima opera teletrasmessa in diretta dal Metropolitan Opera, entrando a far parte della prima generazione di cantanti lirici ad apparire in video.\nDopo una carriera che attraversava sette decenni continu\u00f2 a cantare in qualche raro concerto. Dopo averla sentita nell'inno nazionale durante un'apertura di stagione al Met, Stephen Sondheim e Thomas Z. Shepard le offrirono il ruolo di Heidi Schiller in \"Follies\", che esegui\u00ec all\"'Avery Fisher Hall\" di New York nel 1985. Nel corso della stagione di primavera del 1987 al \"Theatre Under the Stars\" di Houston fu protagonista in un revival scenico di \"Follies\".\nFu presidente della \"The Licia Albanese-Puccini Foundation\", fondata nel 1974 allo scopo di assistere giovani artisti e cantanti. Insegn\u00f2 presso la Juilliard School of Music, la \"Manhattan School of Music\" e il \"Marymount Manhattan College\" oltre a tenere \"master classes\" in tutto il mondo.\nLicia Albanese divenne cittadina statunitense nel 1945, quando spos\u00f2 il banchiere Joseph Gimma, con il quale ebbe il figlio Joseph Gimma jr. Mor\u00ec all'et\u00e0 di 105 anni nella sua casa di Manhattan.\nNote vocali e artistiche.\nLa voce era ben estesa, essenzialmente di soprano lirico e con un timbro particolare ben riconoscibile, unito a una dizione incisiva. Fu particolarmente famosa come Cio-Cio San, Violetta, Mim\u00ec, Li\u00f9, Manon Lescaut. La sua popolarit\u00e0 come Violetta era tale che cant\u00f2 il ruolo al Met e all'Opera di San Francisco pi\u00f9 di qualunque altra cantante nella storia di entrambi i teatri. Tuttavia il personaggio pi\u00f9 interpretato fu Butterfly, il cui amore particolare le fu trasmesso dalla sua insegnante."}
{"id": "2368203", "revid": "131358", "url": "https://it.wikipedia.org/wiki?curid=2368203", "title": "FK Dinamo Mosca", "text": ""}
{"id": "2368207", "revid": "125848479", "url": "https://it.wikipedia.org/wiki?curid=2368207", "title": "Amores", "text": "Amores \u00e8 un'opera di Publio Ovidio Nasone originariamente composta da cinque libri, in seguito ridotti a tre. Furono composti tra il 23 a.C. e il 14 a.C. quando, pertanto, il poeta aveva circa vent'anni.\nStruttura.\nGli \"Amores \"sono una raccolta di elegie che hanno al centro il tema dell'amore, ma anche poesie d'occasione ed epicedi, nel solco della tradizione che \u00e8 stata segnata da altri autori che lo hanno preceduto. La novit\u00e0 negli \"Amores\" di Ovidio rispetto alle raccolte elegiache di Tibullo o Properzio \u00e8 la mancanza di una figura femminile attorno alla quale si raccolgano le esperienze d'amore. Manca una figura femminile che dia unit\u00e0 all'opera e che rappresenti un punto di riferimento per la vita dell'autore. C'\u00e8, s\u00ec, una certa Corinna la quale tuttavia \u00e8 una figura che appare saltuariamente e che ha dei contorni molto sfocati.\nNegli \"Amores\" non c'\u00e8 il \"pathos\", quell'intensit\u00e0 di sentimenti che troviamo espressa in Catullo o in Orazio. Qui l'amore \u00e8 un \"lusus\", un gioco, ed \u00e8 visto con estremo distacco ed ironia, mentre viene meno il motivo del \"servitium amoris\" nei confronti della donna, quella professione di totale dedizione nei confronti dell'amata. C'\u00e8 anzi una professione di schiavit\u00f9 nei confronti dell'amore, per quanto vista sempre in tono scherzoso."}
{"id": "2368208", "revid": "31561", "url": "https://it.wikipedia.org/wiki?curid=2368208", "title": "Italian Music Award", "text": ""}
{"id": "2368209", "revid": "767487", "url": "https://it.wikipedia.org/wiki?curid=2368209", "title": "Atimonan", "text": "Atimonan \u00e8 una municipalit\u00e0 di Seconda classe delle Filippine, situata nella Provincia di Quezon, nella regione di CALABARZON.\nAtimonan \u00e8 formata da 42 baranggay:"}
{"id": "2368218", "revid": "767487", "url": "https://it.wikipedia.org/wiki?curid=2368218", "title": "Felice Cappelletti", "text": "Felice Cappelletti fu un pittore del periodo tardo-Barocco, attivo a Verona. Apprese il mestiere da Sante Prunati a Verona e dipinse, tra gli altri luoghi, per le chiese di S. Caterina presso Ognissanti, S.Anastasia, S.Apollonia e Santa Margherita. Molte opere del Cappelletti sono andate perdute in seguito all'occupazione francese di Verona.\nOpere scelte.\n\"Il Cristo che lava i piedi agli apostoli\", Verona, Oratorio di S.Simone apostolo;\n\"Il salvataggio di San Pietro\", Torri del Benaco, Chiesa parrocchiale dei Santi Pietro e Paolo;\n\"L'angelo che abbatte gli idoli\", Torri del Benaco, Chiesa parrocchiale dei Santi Pietro e Paolo.\n\"Il sogno di San Giuseppe\", Lovere, Accademia Tadini.\nCollegamenti esterni.\ncenni biografici\ninformazioni sulla chiesa dei Santi Pietro e Paolo"}
{"id": "2368221", "revid": "58572598", "url": "https://it.wikipedia.org/wiki?curid=2368221", "title": "San Pietro di Gorizia", "text": ""}
{"id": "2368226", "revid": "235890", "url": "https://it.wikipedia.org/wiki?curid=2368226", "title": "Stati legati", "text": ""}
{"id": "2368231", "revid": "235890", "url": "https://it.wikipedia.org/wiki?curid=2368231", "title": "Stato legato", "text": ""}
{"id": "2368232", "revid": "23932705", "url": "https://it.wikipedia.org/wiki?curid=2368232", "title": "Propulsori a effetto Hall", "text": ""}
{"id": "2368238", "revid": "729019", "url": "https://it.wikipedia.org/wiki?curid=2368238", "title": "Buenavista (Quezon)", "text": "Buenavista \u00e8 una municipalit\u00e0 di Quarta classe delle Filippine, situata nella Provincia di Quezon, nella regione di CALABARZON.\nBuenavista \u00e8 formata da 37 baranggay:"}
{"id": "2368239", "revid": "88740", "url": "https://it.wikipedia.org/wiki?curid=2368239", "title": "Miodio", "text": ""}
{"id": "2368244", "revid": "131358", "url": "https://it.wikipedia.org/wiki?curid=2368244", "title": "Amkar Perm'", "text": ""}
{"id": "2368248", "revid": "287204", "url": "https://it.wikipedia.org/wiki?curid=2368248", "title": "Grande corona della Vittoria", "text": "La grande corona della vittoria di Thailandia (thailandese: \u0e1e\u0e23\u0e30\u0e21\u0e2b\u0e32\u0e1e\u0e34\u0e0a\u0e31\u0e22\u0e21\u0e07\u0e01\u0e38\u0e0f, RTGS: \"Phra Maha Phichai Mongkut\") \u00e8 una delle regalie di Thailandia. Realizzata in oro durante il regno di Rama I nel 1782, \u00e8 alta 66 centimetri e pesa 7,3 chili. Grazie al re Rama IV la grande corona della vittoria \u00e8 anche arricchita di diamanti, tra i quali si distingue quello indiano che ne decora la parte superiore, chiamato \"Phra Maha Wichian Mani\".\nLa corona \u00e8 in stile thailandese, molto diversa da quelle tradizionali europee, ed \u00e8 a forma di guglia affusolata la cui altezza rappresenta l'autorit\u00e0 acquisita per diritto divino a governare il popolo.\nAttualmente la grande corona della vittoria \u00e8 la pi\u00f9 importante delle cinque regalie di Thailandia, che invece in passato si equivalevano. Il primo re siamese che ascese al trono nel giorno dell'incoronazione fu Rama V, influenzato dalla cultura europea."}
{"id": "2368253", "revid": "599013", "url": "https://it.wikipedia.org/wiki?curid=2368253", "title": "Jos\u00e9 Jad\u00edlson dos Santos Silva", "text": "Caratteristiche tecniche.\nGioca come difensore laterale sinistro.\nCarriera.\nClub.\nTra il 2005 e 2006 ebbe la miglior fase della sua carriera, vincendo un Campionato Goiano e la Bola de Prata 2005. All'inizio del 2007 fu acquistato dal San Paolo, ma trov\u00f2 poco spazio.\nNel 2008 pass\u00f2 in prestito al Cruzeiro, ma le incomprensioni con il tecnico Ad\u00edlson Batista non gli permisero di mettersi particolarmente in evidenza.\nNel 2009, rescisse il contratto con il San Paolo e pass\u00f2 al Gr\u00eamio."}
{"id": "2368260", "revid": "230990", "url": "https://it.wikipedia.org/wiki?curid=2368260", "title": "Apocalypse '91...The Enemy Strikes Black", "text": ""}
{"id": "2368261", "revid": "287204", "url": "https://it.wikipedia.org/wiki?curid=2368261", "title": "Guinayangan", "text": "Guinayangan \u00e8 una municipalit\u00e0 di Quarta classe delle Filippine, situata nella Provincia di Quezon, nella regione di CALABARZON.\nGuinayangan \u00e8 formata da 54 baranggay:"}
{"id": "2368270", "revid": "118819029", "url": "https://it.wikipedia.org/wiki?curid=2368270", "title": "H\u00e9verton Cardoso da Silva", "text": "Caratteristiche tecniche.\nGioca come difensore centrale.\nCarriera.\nClub.\nFu promosso in prima squadra nel 2008, a causa di un infortunio del difensore centrale Teco. Tornato nelle giovanili dopo il periodo con i titolari, torn\u00f2 in panchina nell'agosto 2008, insieme a W\u00e1gner.\nIl 9 novembre 2008, contro il Palmeiras all'Est\u00e1dio Palestra It\u00e1lia, debutt\u00f2 nel Campeonato Brasileiro S\u00e9rie A 2008."}
{"id": "2368272", "revid": "1632387", "url": "https://it.wikipedia.org/wiki?curid=2368272", "title": "Mu (continente)", "text": "Mu \u00e8 un ipotetico continente scomparso nell'oceano Pacifico, descritto dall'angloamericano James Churchward (1851-1936), sulla base di una traduzione, poi rivelatasi completamente errata, del XIX secolo dall'abate fiammingo Charles \u00c9tienne Brasseur de Bourbourg da un manoscritto Maya. Secondo le attuali conoscenze scientifiche l'esistenza di un tale continente non \u00e8 compatibile con la storia geologica del Pacifico.\nNascita del mito di Mu.\nNel 1864 l'abate Charles \u00c9tienne Brasseur, detto \"de Bourbourg\", ritenne di essere riuscito a decifrare il cosiddetto \"Codice Troano\" (facente parte del \"codice Tro-Cortesiano o di Madrid\"), un manoscritto maya, applicando il metodo inventato nel Cinquecento da Diego de Landa, un monaco spagnolo che divenne vescovo dello Yucat\u00e1n. De Landa, che dal 1562 in poi aveva fatto bruciare i testi maya ritenendoli \"superstizioni e menzogne diaboliche\", in un secondo tempo si interess\u00f2 alla cultura maya e cerc\u00f2 di apprenderne la scrittura. De Landa tuttavia part\u00ec dal presupposto errato che la lingua maya fosse scritta con un alfabeto fonetico (come la lingua spagnola e latina a lui note), mentre in realt\u00e0 era basata su logogrammi. Ricav\u00f2 dunque una tavola comparativa tra lettere dell'alfabeto latino e caratteri maya del tutto inaffidabile. Tre secoli dopo Charles-Etienne Brasseur (1814-1874) rinvenne nella biblioteca dell'Accademia Storica di Madrid una copia ridotta del monumentale trattato scritto da Landa, libro che nel frattempo era andato perduto, come del resto buona parte della conoscenza della scrittura maya. Brasseur si applic\u00f2 subito alla traduzione di uno dei pochissimi codici maya superstiti, il \"Codice Troano\", utilizzando l'\"alfabeto maya\" inventato da Landa, ottenendo un testo piuttosto incoerente che sembrava parlare di una terra che era sprofondata in seguito ad un cataclisma (si scopr\u00ec in seguito che il codice trattava in realt\u00e0 di tutt'altro argomento, cio\u00e8 di astrologia). Trovando infine un paio di simboli che gli erano sconosciuti, Brasseur li tradusse con quelli di Landa che pi\u00f9 gli sembravano simili, ottenendo la parola \"mu\", che egli ritenne fosse il nome della misteriosa terra.\nPrima di Brasseur non c'\u00e8 traccia reale e nota di Mu in nessuna cultura preistorica o protostorica.\nL'interpretazione di Brasseur venne successivamente ripresa, ampliata e resa popolare da James Churchward (1851 \u20131936). Churchward, generalmente presentato come un colonnello dell'esercito britannico in pensione, scrive che, nel corso dei suoi viaggi in Oriente alla fine dell'Ottocento, fin\u00ec con l'imbattersi nella storia di una remota civilt\u00e0 scomparsa nella notte dei tempi, Mu, l'Impero del Sole, fonte di tutte le antiche civilt\u00e0 del pianeta, in una serie di antichissime tavolette di terracotta - le \"tavolette dei Naacal\" - custodite in un tempio indiano del cui ri\u0161i egli era divenuto amico. I Naacal sarebbero stati una confraternita di 'saggi', provenienti da Mu, i quali le avrebbero scritte o a Mu stesso, prima del suo inabissamento, oppure in Birmania dopo il medesimo, da dove poi esse furono esportate in India. Churchward fornisce nei suoi scritti una trascrizione dell'alfabeto di Mu, ma gli originali delle tavolette non sarebbero stati mai pi\u00f9 visti da alcuno dopo di lui e non vi \u00e8 pertanto alcuna prova della loro esistenza.\nDopo avere trascritto le tavolette, l'autore inizi\u00f2 una serie di viaggi in tutto il mondo allo scopo di suffragare ulteriormente le sue teorie, che rese note con il suo libro \"Mu, il continente perduto\" (\"Mu: The Lost Continent\"), pubblicato nel 1926 e aggiornato successivamente nel 1931.\nA causa della notoriet\u00e0 che i libri di Churchward avevano ottenuto a suo tempo, sono apparse tutta una serie di pubblicazioni fantastiche o fanta-archeologiche che asseriscono di mostrare come in antichi documenti, di volta in volta indiani, amerindi, cinesi e cos\u00ec via, vi siano riferimenti a questo fantomatico continente scomparso, l'esistenza del quale per\u00f2 non \u00e8 compatibile con la storia geologica del Pacifico secondo le attuali conoscenze scientifiche.\nDescrizione di Mu.\nSecondo le descrizioni di Churchward il continente Mu, situato nell'oceano Pacifico, era un vasto territorio ondulato che aveva come confine settentrionale le isole Hawaii e come confine meridionale una linea immaginaria tracciata tra l'isola di Pasqua e le Figi. Da est a ovest misurava e in latitudine . Mu era ricca di vegetazione tropicale, fiumi, laghi e grandi animali. Era una sorta di grande giardino dell'Eden.\nIl nome deriverebbe dalla omonima lettera greca, che sarebbe stata trovata incisa sulle pareti delle grotte di accesso al continente.\nAl momento della sua scomparsa, circa anni fa, secondo Churchward sarebbe stato abitato da 64 milioni di persone di varie razze, sulle quali predominava quella bianca, con molte grandi citt\u00e0 e colonie negli altri continenti.\nAltri autori.\nMu \u00e8 identificata con Lemuria nella trilogia \"Illuminatus!\" di Robert Shea e Robert Anton Wilson, nel testo di Martin Gardner \"Fads and Fallacies in the Name of Science\" e nel libro \"MU az emberis\u00e9g sz\u00fcl\u00f5f\u00f6ldje\" dell'ungherese Jen\u00f5 Csics\u00e1ky.\nApprofondimenti.\nIsola di Pasqua.\nAlfred M\u00e9traux visit\u00f2 l'Isola di Pasqua negli anni trenta e in seguito confut\u00f2 la teoria secondo la quale l'isola fu la cima di un continente scomparso."}
{"id": "2368274", "revid": "131358", "url": "https://it.wikipedia.org/wiki?curid=2368274", "title": "FC Zenit San Pietroburgo", "text": ""}
{"id": "2368288", "revid": "767487", "url": "https://it.wikipedia.org/wiki?curid=2368288", "title": "Burdeos", "text": "Burdeos \u00e8 una municipalit\u00e0 di Quarta classe delle Filippine, situata nella Provincia di Quezon, nella regione di CALABARZON.\nBurdeos \u00e8 formata da 14 baranggay:"}
{"id": "2368292", "revid": "110157", "url": "https://it.wikipedia.org/wiki?curid=2368292", "title": "T\u00e1pi\u00f3s\u00e1g", "text": "T\u00e1pi\u00f3s\u00e1g \u00e8 un comune dell'Ungheria di 2.701 abitanti (dati 2001) situato nella provincia di Pest, nell'Ungheria settentrionale."}
{"id": "2368293", "revid": "1543377", "url": "https://it.wikipedia.org/wiki?curid=2368293", "title": "The KLF", "text": "The KLF (sigla di \"Kopyright Liberation Front\") \u00e8 stato un gruppo musicale inglese, composto fondamentalmente da Bill Drummond e Jimmy Cauty.\nVengono ricordati per essere stati, grazie a brani quali \"What Time Is Love?\", \"3 a.m. Eternal\" e \"Last Train To Trancentral\", il gruppo house di maggior successo in Inghilterra durante i primi anni novanta. A loro \u00e8 inoltre attribuita la coniazione dei termini \"ambient house\", \"chillout\", \"trance\" e \"stadium house\" che hanno spesso usato per definire la loro musica.\nStoria.\n1987 - 1989: The Justified Ancients of Mu Mu, The Timelords e Disco 2000.\nIl gruppo, originalmente nominato The Justified Ancients of Mu Mu, (nome ispirato alla \"Trilogia degli Illuminati\" degli scrittori Robert Anton Wilson e Robert Shea), ma anche noto con la sigla \"JAMs\", viene fondato nel 1987 quando Bill Drummond, ex membro dei Big in Japan e fondatore dell'etichetta discografica Zoo Records, conosce Jimmy Cauty, precedentemente attivo nei Brilliant. Il loro album d'esordio \"1987 (What the Fuck Is Going On?)\" \u00e8 un album di musica elettronica ballabile composto in gran parte da campionamenti \"rubati\" a brani di altri musicisti, inclusi Beatles, Led Zeppelin e ABBA. A causa di un'azione legale da parte di questi ultimi, che hanno accusato il duo di aver violato il copyright della loro traccia \"Dancing Queen\" (in parte riprodotta nel brano \"The Queen and I\"), vengono ritirate dal mercato tutte le copie non vendute dell'album.\nIn seguito all'uscita di \"Who Killed The JAMs?\", simile all'esordio ed uscito nel 1988, il gruppo cambia nome in The Timelords e pubblica nello stesso anno il singolo \"Doctorin' the Tardis\", che ha goduto di un grande successo nel Regno Unito. Parallelamente, Cauty intraprende dal 1988 al 1990 una carriera musicale negli Orb. Nello stesso anno pubblicano il libro \"The Manual\", attribuito ai Timelords, che descrive i metodi per raggiungere un primo posto in classifica senza soldi o esperienza professionale. Intanto, i due artisti avviano il side project Disco 2000, che vede partecipe la moglie di Cauty Cressida Bowier, e a cui sono attribuiti soltanto i tre singoli \"I Gotta CD\" (1987), \"One Love Nation\" (1988) e \"Uptight\" (1989): la cover di un brano di Stevie Wonder.\n1990 - 1992: \"Chill Out\", \"The White Room\" e lo scioglimento.\nDopo aver cambiato nome in The KLF nel 1988, Cauty e Drummond pubblicano, durante l'anno seguente, \"Chill Out\", un concept album ambientale su un \"viaggio immaginario negli Stati Uniti\". Questo momentaneo distacco dalla musica ballabile degli esordi prosegue con \"Space\", attribuito all'omonimo gruppo (in realt\u00e0 Cauty e Alex Paterson degli Orb). A cavallo fra il 1990 e il 1991, vengono pubblicati i singoli \"What Time is Love\", \"3 a.m. Eternal\" e \"Last Train To Trancentral\". Questi tre brani, che costituiscono quella che Cauty ha definito la \"Trilogia Stadium House\", vengono pubblicati nel loro album di maggior successo commerciale \"The White Room\" del 1991, che ritorna alla dance degli esordi. I KLF tentano pi\u00f9 tardi di realizzare un seguito \"rock\" dell'album intitolato \"The Black Room\" che per\u00f2 non \u00e8 mai stato pubblicato. Nello stesso anno escono gli EP \"Justified and Ancient\", che ha visto partecipe la celebre cantante Tammy Wynette e \"America: What Time Is Love?\", con Glenn Hughes dei Deep Purple. Il duo partecipa, durante il mese di febbraio del 1992, ai BRIT Awards, dove propongono una versione heavy metal di \"3 a.m. Eternal\" con gli Extreme Noise Terror. I KLF dichiarano lo scioglimento il 5 maggio dello stesso anno e cancellano il loro intero catalogo, promettendo che sarebbero tornati a incidere \"solo quando sarebbe stata dichiarata la pace nel mondo\".\nDopo lo scioglimento.\nIn seguito al loro ritiro dalle scene musicali, Cauty e Drummond si occuperanno di iniziative artistiche. Il loro happening pi\u00f9 celebre, avvenuto Il 23 agosto del 1994 sull'isola di Jura (Scozia) e testimoniato nel filmato \"Watch the K Foundation Burn a Million Quid\", consiste nell'incendio di un milione di sterline cartacee. Nel 1995, esce l'antologia beneficiaria \"Help\" contenente la loro \"The Magnificent\": una breve traccia inedita pubblicata a nome The One World Orchestra. Il 17 settembre 1997, il duo si riunisce per una breve apparizione dal vivo al Barbican Center di Londra con il nome 2K, in cui hanno eseguito il brano \"Fuck the Millennium\". Durante il mese seguente esce in edizione limitata \"Waiting for the Rights of Mu\", contenente le colonne sonore di due filmati realizzati dal duo.\nPolitica.\nI KLF si sono spesso cimentati in iniziative provocatorie fra cui la creazione di opere d'arte realizzate usando letteralmente il denaro e l'imbrattamento di cartelloni pubblicitari con messaggi sociopolitici. Queste espressioni sarebbero servite a criticare \"l'individualismo capitalista\" e a \"decostruire il senso comune radicato nella societ\u00e0 e deridere l'ipocrisia istituzionale\".\nStile musicale.\nLungo la loro carriera, i KLF hanno prevalentemente spaziato dall'acid house fino a una musica di stampo ambientale. I loro album a nome Justified Ancients of Mu Mu, che seguono la scia della musica house, fanno un largo uso di \"copia e incolla\" di campionamenti ripresi da altri artisti e seguono lo spirito anarchico e irriverente della religione discordianista. Gli stessi album vengono inoltre riconosciuti per essere stati i primi a sfruttare contemporaneamente la tecnica dello scratch e un consistente numero di \"sample\" nel contesto della musica popolare. Con il giungere degli anni novanta, la formazione ha iniziato anche a pubblicare musica d'atmosfera ispirata al minimalismo di Brian Eno e alla new age. Ci\u00f2 \u00e8 confermato da \"Chill Out\" (1990), interamente costruito sui campionamenti e sui suoni di un sintetizzatore, nonch\u00e9 citato come il primo album della corrente britannica ambient house. Con \"The White Room\" (1991), il gruppo ritorna all'acid house degli esordi seguendo la scia della musica rave e del dance pop. In altre produzioni, il gruppo ha pubblicato brani sinfonici (\"It's Grim Up North\", 1991 e \"Fuck the Millennium\", 1997) country-rap (\"Justified &amp; Ancient\", 1991), drum &amp; bass (\"The Magnificent\", 1995) nonch\u00e9 \"house con riff di heavymetal, rapping arrabbiato, cori femminili funky e soul e cori maschili da opera\" (\"America: What Time Is Love?\", 1991). Il sito di \"AllMusic\" li inserisce fra gli esponenti del new beat.\nTemi.\nI testi bizzarri della formazione, ispirati al situazionismo nonch\u00e9 alla religione parodistica del discordianesimo, sono dedicati al \"culto di Mu\", un'immaginaria credenza inventata dai Klf e ispirata alla saga fantascientifica della \"Trilogia degli Illuminati\". Temi riguardanti il \"culto di Mu\" affiorano ad esempio nel loro album \"The White Room\", ricco di riferimenti a rituali e bizzarre iconografie, e nel videoclip della loro \"The Rites of Mu\" (1991), in cui \u00e8 inscenato un rituale grazie al quale \"la caduta dell'umanit\u00e0 potr\u00e0 essere evitata, riportando l'uomo nel giardino dove attende il resto del creato\"."}
{"id": "2368294", "revid": "110157", "url": "https://it.wikipedia.org/wiki?curid=2368294", "title": "T\u00e1pi\u00f3szecs\u0151", "text": "T\u00e1pi\u00f3szecs\u0151 \u00e8 un comune dell'Ungheria di 6.462 abitanti (dati 2007) situato nella provincia di Pest, nell'Ungheria settentrionale."}
{"id": "2368300", "revid": "767487", "url": "https://it.wikipedia.org/wiki?curid=2368300", "title": "T\u00e1pi\u00f3szele", "text": "T\u00e1pi\u00f3szele \u00e8 un comune dell'Ungheria di 6.272 abitanti (dati 2007) situato nella provincia di Pest, nell'Ungheria settentrionale."}
{"id": "2368301", "revid": "247933", "url": "https://it.wikipedia.org/wiki?curid=2368301", "title": "Mark-up", "text": ""}
{"id": "2368304", "revid": "697352", "url": "https://it.wikipedia.org/wiki?curid=2368304", "title": "Lega Nazionale B", "text": ""}
{"id": "2368305", "revid": "767487", "url": "https://it.wikipedia.org/wiki?curid=2368305", "title": "T\u00e1pi\u00f3szentm\u00e1rton", "text": "T\u00e1pi\u00f3szentm\u00e1rton \u00e8 un comune dell'Ungheria di 5.477 abitanti (dati 2007) situato nella provincia di Pest, nell'Ungheria settentrionale."}
{"id": "2368310", "revid": "110157", "url": "https://it.wikipedia.org/wiki?curid=2368310", "title": "T\u00e1pi\u00f3sz\u0151l\u0151s", "text": "T\u00e1pi\u00f3sz\u0151l\u0151s \u00e8 un comune dell'Ungheria di 3.033 abitanti (dati 2001) situato nella provincia di Pest, nell'Ungheria settentrionale."}
{"id": "2368314", "revid": "729019", "url": "https://it.wikipedia.org/wiki?curid=2368314", "title": "Pedro Luis Escriv\u00e1", "text": "Biografia.\nProveniente da nobile famiglia, fu istruito gi\u00e0 dalla sua infanzia a studiare l'arte militare e le lettere. Entr\u00f2 nell'ordine cavalleresco di San Giovanni di Gerusalemme, in questa compagnia si annoveravano i pi\u00f9 esperti costruttori di castelli del mediterraneo, inizi\u00f2 ad abituarsi anche al campo di battaglia durante la ribellione dei \"Comuneros\" in Spagna e successivamente, durante l'assedio del 1528, difese Napoli dai Francesi di Lautrec. Nel suo apprendistato di architetto militare ebbe importanza particolare l'ingegnere militare Gabriele Tadino, fu autore anche di diversi scritti tra cui un testo dedicato al Tadino, oggi di questo scritto non ci sono tracce. Altri furono il \"Veneris Tribunal\", pubblicato nel 1537 a Venezia e dedicato a Francesco Maria della Rovere e un\"'Apologia\" pubblicata nel 1538 dove utilizza la dialogica per rispondere alle critiche di alcuni detrattori riguardo alla costruzione di fortezze.\nLe fortificazioni pi\u00f9 note di questo architetto sono il Forte spagnolo de L'Aquila che progett\u00f2 nel 1534, Escriv\u00e1 abbandon\u00f2 il cantiere tre anni dopo, quando fu incaricato di riprogettare e adeguare all'artiglieria tecnologicamente avanzata del XVI secolo il Castel Sant'Elmo. I due castelli presentano planimetrie diverse: il Forte dell'Aquila presenta una pianta quadrangolare con bastioni angolari lanceolati e fu d'ispirazione al Castello di Barletta dell'italiano Evangelista Menga; il castello di Napoli che fu progettato e costruito dal 1537 per protrarsi per circa un trentennio, invece presenta una pianta stellata che si rivel\u00f2 molto pi\u00f9 funzionale, la pianta presenta sei punte sporgenti, dal corpo centrale, di circa venti metri e in base a questo modello stellato s'ispira anche il Castello di Melendugno in Puglia.\nAltra opera rilevata dell'Escriv\u00e1 \u00e8 la Torre di Martinsicuro continuata poi da Mart\u00edn de Segura."}
{"id": "2368319", "revid": "110157", "url": "https://it.wikipedia.org/wiki?curid=2368319", "title": "T\u00e1rnok", "text": "T\u00e1rnok \u00e8 un comune dell'Ungheria di 8.669 abitanti (dati 2007) situato nella provincia di Pest, nell'Ungheria settentrionale."}
{"id": "2368321", "revid": "110157", "url": "https://it.wikipedia.org/wiki?curid=2368321", "title": "Tat\u00e1rszentgy\u00f6rgy", "text": "Tat\u00e1rszentgy\u00f6rgy \u00e8 un comune dell'Ungheria di 1.858 abitanti (dati 2001) situato nella provincia di Pest, nell'Ungheria settentrionale."}
{"id": "2368323", "revid": "131358", "url": "https://it.wikipedia.org/wiki?curid=2368323", "title": "Kryl'ja Sovetov Samara", "text": ""}
{"id": "2368324", "revid": "131358", "url": "https://it.wikipedia.org/wiki?curid=2368324", "title": "Krylia Sovetov", "text": ""}
{"id": "2368327", "revid": "827882", "url": "https://it.wikipedia.org/wiki?curid=2368327", "title": "The Pariah, the Parrot, the Delusion", "text": "The Pariah, the Parrot, the Delusion \u00e8 il quarto album in studio del gruppo musicale statunitense Dredg, pubblicato il 9 giugno 2009 dalla Ohlone Recordings e dalla Universal Music Group."}
{"id": "2368333", "revid": "1896017", "url": "https://it.wikipedia.org/wiki?curid=2368333", "title": "Corona dell'imperatrice di Persia", "text": "La corona dell'imperatrice di Persia \u00e8 un gioiello dei regalia utilizzati dall'unica imperatrice dell'Iran, Farah Diba. Fa parte dei gioielli della corona iraniana ed \u00e8 attualmente esposta presso la banca centrale di Teheran.\nStoria e descrizione.\nSeguendo le orme delle politiche avviate nell'ambito della rivoluzione che aument\u00f2 l'emancipazione delle donne iraniane, Mohammad Reza Pahlavi decise di compiere un gesto simbolico incoronando la sua consorte, l'imperatrice Farah Diba, durante la propria incoronazione il 26 ottobre 1967. Fino a quella data le mogli del sovrano persiano non erano mai state incoronate, e cos\u00ec si rese necessaria la realizzazione di una nuova corona per l'occasione. Questo compito venne svolto dalla gioielleria parigina Van Cleef &amp; Arpels.\nIn conformit\u00e0 con la tradizione, le perle utilizzate vennero selezionate da gemme gi\u00e0 presenti nel tesoro imperiale. Poich\u00e9 la legge proibiva che gli oggetti del tesoro lasciassero l'Iran, Van Cleef &amp; Arpels invi\u00f2 una squadra di gioiellieri a Teheran al fine di eseguire la corona, impiegando sei mesi di lavoro.\nLa struttura della corona \u00e8 realizzata in oro bianco e velluto verde. La corona contiene 38 smeraldi, 105 perle, 34 rubini, 2 spinelli e 1.469 diamanti. Il pi\u00f9 grande smeraldo si trova nella parte anteriore della corona e pesa 92 carati. La perla pi\u00f9 grande \u00e8 di 22 millimetri di diametro.\nLa corona pesa circa due chili."}
{"id": "2368338", "revid": "93556", "url": "https://it.wikipedia.org/wiki?curid=2368338", "title": "Peter Angerer", "text": "Biografia.\nOriginario di Hammer (Siegsdorf), con le sue cinque medaglie olimpiche, le cinque mondiali e i numerosi successi in Coppa del Mondo ha contribuito a rendere il biathlon popolare in Germania; .\nIn Coppa del Mondo ha ottenuto la vittoria in classifica generale nel 1983 e si \u00e8 classificato secondo nel 1984 e nel 1986.\nAi Mondiali del 1986 \u00e8 stato trovato positivo agli steroidi anabolizzanti al controllo antidoping; ha scontato quindi una squalifica, limitata tuttavia a soli sei mesi poich\u00e9 \u00e8 stato appurato che la sostanza era contenuta in un medicinale antinfluenzale prescrittogli dal suo medico.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint"}
{"id": "2368340", "revid": "647919", "url": "https://it.wikipedia.org/wiki?curid=2368340", "title": "Tatyana Alexeyevna Afanassjewa", "text": ""}
{"id": "2368342", "revid": "647919", "url": "https://it.wikipedia.org/wiki?curid=2368342", "title": "Tatiana Ehrenfest-Afanassjewa", "text": ""}
{"id": "2368345", "revid": "339392", "url": "https://it.wikipedia.org/wiki?curid=2368345", "title": "Islanda e unione europea", "text": ""}
{"id": "2368347", "revid": "80598", "url": "https://it.wikipedia.org/wiki?curid=2368347", "title": "Discografia degli Emerson, Lake &amp; Palmer", "text": "Discografia del gruppo britannico Emerson, Lake &amp; Palmer."}
{"id": "2368350", "revid": "34392", "url": "https://it.wikipedia.org/wiki?curid=2368350", "title": "Celebrazione Eucaristica", "text": ""}
{"id": "2368355", "revid": "228587", "url": "https://it.wikipedia.org/wiki?curid=2368355", "title": "Data path", "text": "Il data path \u00e8 un insieme di unit\u00e0 di calcolo, come ad esempio le unit\u00e0 di elaborazione (ALU), i registri e i moltiplicatori necessari per l'esecuzione delle istruzioni nella CPU.\nIl passaggio di due operandi attraverso la ALU e la memorizzazione del risultato in un nuovo registro viene detto ciclo di data path. Tale ciclo definisce ci\u00f2 che \u00e8 in grado di fare una macchina: pi\u00f9 veloce \u00e8 il ciclo del data path, pi\u00f9 veloce sar\u00e0 la macchina. Ogni istruzione ISA (assembly) viene eseguita in uno o pi\u00f9 cicli di data path; diversi cicli sono necessari per istruzioni complesse come, per esempio, la divisione.\nIn architetture non parallele il ciclo di data path corrisponde al ciclo di clock (misurato in nanosecondi), ossia l'intervallo di tempo utilizzato per sincronizzare le diverse operazioni del processore. La velocit\u00e0 con cui viene compiuto un ciclo di data path contribuisce significativamente a determinare la velocit\u00e0 della CPU.\nIl data path, insieme all'unit\u00e0 di controllo, costituisce il nucleo stesso della CPU (core). Altri tre componenti che completano la CPU sono: la memoria, l'unit\u00e0 di ingresso (input) e l'unit\u00e0 di uscita (output)."}
{"id": "2368356", "revid": "599", "url": "https://it.wikipedia.org/wiki?curid=2368356", "title": "Lars Valerian Ahlfors", "text": ""}
{"id": "2368358", "revid": "200568", "url": "https://it.wikipedia.org/wiki?curid=2368358", "title": "Chiesa di San Donnino (Campi Bisenzio)", "text": ""}
{"id": "2368360", "revid": "697352", "url": "https://it.wikipedia.org/wiki?curid=2368360", "title": "Santuario della Madonna della Rocca", "text": ""}
{"id": "2368361", "revid": "26244", "url": "https://it.wikipedia.org/wiki?curid=2368361", "title": "Ville Lumi\u00e8re", "text": ""}
{"id": "2368362", "revid": "26244", "url": "https://it.wikipedia.org/wiki?curid=2368362", "title": "Ville Lumiere", "text": ""}
{"id": "2368366", "revid": "436907", "url": "https://it.wikipedia.org/wiki?curid=2368366", "title": "Fire/Jericho", "text": "Fire/Jericho \u00e8 un singolo del gruppo musicale britannico The Prodigy, pubblicato il 7 settembre 1992 come terzo estratto dal primo album in studio \"Experience\".\nLa canzone.\nIl brano presenta un campionamento del singolo di Arthur Brown del 1968 \"Fire\" (la frase \"I am the god of Hell fire, and I bring you fire\"). Il brano impiega anche un'interpolazione della melodia di \"Kunta Kinte\" dei The Revolutionaries.\nVideo musicale.\nFu prodotto un video diretto da Russel Curtis, ma la qualit\u00e0 era cos\u00ec bassa che il gruppo proib\u00ec che fosse trasmesso.\nIl video appare in una compilation dell'XL chiamata \"The Video Chapter\"."}
{"id": "2368379", "revid": "767487", "url": "https://it.wikipedia.org/wiki?curid=2368379", "title": "Thiego", "text": "Caratteristiche tecniche.\nGiocava come difensore centrale.\nCarriera.\nClub.\nWillian Thiego gioc\u00f2 per il Sergipe all'inizio della carriera, e visto che aveva meno di 20 anni, fu messo sotto contratto dal Gr\u00eamio per giocare nelle giovanili.\nPromosso in prima squadra nel 2007. Difensore centrale, fu anche schierato come terzino sinistro da Mano Menezes.\n\u00c8 deceduto insieme alla quasi totalit\u00e0 dei suoi compagni di squadra in seguito all'incidente aereo che ha coinvolto la Chapecoense mentre si stava recando a Medell\u00edn per disputare la finale di andata della Copa Sudamericana."}
{"id": "2368384", "revid": "93436", "url": "https://it.wikipedia.org/wiki?curid=2368384", "title": "Marius Pontmercy", "text": "Marius Pontmercy \u00e8 un personaggio immaginario del libro Les Miserables di Victor Hugo. Egli \u00e8 un giovane studente innamorato di Cosette. Quando crede che Cosette lo abbia abbandonato, prende parte alla ribellione di giugno del 1832. Jean Valjean gli salva la vita, ed alla fine riesce a sposare Cosette.\nBiografia del personaggio.\nMarius e suo padre.\nMarius \u00e8 cresciuto con il nonno materno, Monsieur Gillenormand, un uomo ricco e sostenitore della monarchia.\nPer tutta la sua vita gli \u00e8 stato detto che suo padre Georges Pontmercy, un colonnello di Bonaparte, lo ha abbandonato. Marius scriveva al padre ogni mese, ma il nonno intercettava le sue risposte. All'et\u00e0 di 18 anni Marius scopre che suo padre \u00e8 malato, e cos\u00ec decide di andarlo a vedere. Quando arriva suo padre \u00e8 gi\u00e0 morto, ma gli ha lasciato un messaggio, chiedendogli di aiutare Th\u00e9nardier in ogni modo, poich\u00e9 il Colonnello era convinto che questi gli avesse salvato la vita nella battaglia di Waterloo. Mabeuf, il guardiano della chiesa, gli racconta che suo padre lo andava a vedere a messa, nascondendosi dietro un pilastro per non farsi vedere, per non violare un accordo preso con Monsieur Gillenormand. Infatti se il padre avesse incontrato il figlio, questi sarebbe stato diseredato dal nonno. Marius comincia ad interessarsi della carriera militare del padre, e scopre che questi era stato nominato barone e colonnello da Napoleone stesso (anche se sotto l'attuale regime questi titoli non gli furono riconosciuti). Il ragazzo discute con il nonno e abbandona la sua casa rifiutando qualsiasi aiuto economico. Monsieur Gillenormand, tramite la zia di Marius, consegna al ragazzo ogni mese una somma di denaro che questi per\u00f2 rimanda indietro alla zia. Ma la donna non rivela al nonno che ogni mese la somma le viene restituita.\nGli amici dell'ABC.\nMarius, tramite lo studente Courfeyrac entra in un gruppo politico chiamato gli amici dell'ABC, impegnato nella rivoluzione repubblicana. Marius entra subito in disaccordo con Enjolras, un anti-Bonapartista repubblicano e decide di abbandonare il gruppo. Tuttavia rimane in buoni rapporti con loro.\nMarius diventa man mano pi\u00f9 povero, ma nonostante tutte le sue difficolt\u00e0, riesce a completare gli studi e a diventare avvocato. Su consiglio di Courfeyrac, impara il tedesco e l'inglese, al fine di lavorare per un editore e tradurre i manoscritti in francese.\nValjean e Cosette.\nMarius va regolarmente a passeggiare nei Giardini del Lussemburgo, dove si vede spesso Cosette e Jean Valjean. Egli si innamora della fanciulla e un giorno li segue fino a casa chiedendo di loro al portiere. Quando Valjean ne viene a conoscenza, temendo che Marius sia una spia che lavora per l'ispettore di polizia Javert, decide di cambiare domicilio.\nI Th\u00e9nardier.\nI vicini di casa di Marius sono i Th\u00e9nardier, che ora hanno assunto il nome di Jondrettes. Un giorno Marius incontra le sue vicine di casa Eponine e Azelma che scappano dalla polizia, e raccoglie una busta che \u00e8 caduta loro. Nella busta ci sono quattro lettere. Le esamina e capisce che sono delle richieste di aiuto fraudolente, ognuna contenente una storia diversa e una firma diversa. Il giorno seguente \u00c9ponine va da Marius, gli consegna una lettera e gli chiede dei soldi. Marius restituisce le lettere che aveva trovato e da dei soldi alla fanciulla.\nUn giorno, sbirciando da una fessura di un muro, Marius vede Valjean e Cosette a casa degii Jondrette. Marius chiede a Eponine di trovare Valjean e l'indirizzo di Cosette. Nel frattempo scopre che Jondrette ha intenzione di derubare ed uccidere Valjean. Si reca quindi da Javert, che gli consegna due pistole da usare durante la rapina. Quando Valjean torna a casa di Jondrette, Jondrette e Patron- Minette lo aggrediscono e lo legano. Jondrette rivela che il suo nome \u00e8 in realt\u00e0 Th\u00e9nardier, un fatto che sconvolge Marius. Egli non vuole che Valjean muoia, ma non vuole neanche tradire l'uomo che ha \" salvato\" il padre a Waterloo. Marius cerca di far fuggire Th\u00e9nardier, e Patron-Minette ma Javert interviene e li arresta mentre Valjean fugge dalla finestra. \nMarius grazie a Eponine riesce ad ottenere l'indirizzo di Cosette e ad incontrarla. I due giovani si innamorano e cominciano a vedersi di nascosto. Valjean per\u00f2 annuncia a Cosette la loro partenza per l'Inghilterra. Marius tenta di riconciliarsi con il nonno per ottenere il permesso di sposare Cosette, ma questi gli consiglia di prenderla come amante. Il giovane insulta il nonno e si reca a casa di Cosette, che per\u00f2 ormani \u00e8 partita.\nDeterminato a morire raggiunge gli amici dell'ABC alla barricata in rue de la Chanvrerie.\nLa barricata.\nEponine, travestita da ragazzo, salva la vita a Marius. In punto di morte confessa il suo amore al giovane e gli consegna una lettera di Cosette. Il giovane scrive a Cosette che sarebbe morto per lei e la consegna a Gavroche, che per\u00f2 la consegna a sua volta a Valjean. Valjean, travestito da volontario, giunge alla barricata in cerca di Marius. Quando gli assegnano il compito di uccidere Javert, Marius presuppone che Valjean lo abbia fatto, e si convince che l'uomo \u00e8 un assassino. Marius resta ferito, e quando la barricata cede, Valjean lo porta in salvo attraverso le fogne, dove incontra prima Th\u00e9nardier che, pensando che Marius sia morto, vuole essere pagato (e nel frattempo strappa un pezzo di stoffa dalla giacca di Marius) per farli passare, poi Javert che inseguiva Th\u00e9nardier. Valjean si fa aiutare da Javert e portano Marius a casa del nonno. \nIl matrimonio.\nMarius si riconcilia con il nonno ed ottiene il permesso di sposare Cosette. Dopo il matrimonio Valjean confessa a Marius il suo passato ed il giovane, inorridito, decide che \u00e8 meglio che l'uomo si allontani da Cosette. \nTh\u00e9nardier, travestito, si introduce in casa di Gillenormand con l'intenzione di ricattare Valjean. Si imbatte per\u00f2 in Marius che riconosciutolo, lo interroga. Involontariamente per\u00f2 gli dice che Valjean non ha ucciso Javert e che ha guadagnato i suoi soldi onestamente. Per\u00f2 cerca di convincerlo che \u00e8 un assassino e gli consegna come prova il pezzo della stoffa che aveva sottratto nelle fogne. Marius riconosce la stoffa e capisce che Valjean gli ha salvato la vita e che \u00e8 una brava persona.\nMarius e Cosette si recano da Valjean per scusarsi pochi minuti prima della sua morte."}
{"id": "2368389", "revid": "834", "url": "https://it.wikipedia.org/wiki?curid=2368389", "title": "Exile on Main Street", "text": ""}
{"id": "2368392", "revid": "767487", "url": "https://it.wikipedia.org/wiki?curid=2368392", "title": "Stefan Kulovits", "text": "Carriera.\nClub.\nCresciuto nelle giovanili del Red Star Penzing, \u00e8 poi passato nelle giovanili del Rapid Vienna. All'et\u00e0 di 18 anni entr\u00f2 nella squadra dilettanti del Rapid Vienna.\nVenne promosso in prima squadra nel 2002, debuttando in estate, dopo aver trascorso un anno in seconda squadra (Rapid Amateure).\nHa partecipato alla Champions League 2005-2006.\n\u00c8 stato spesso vittima di infortuni che lo hanno tenuto lontano dal campo di gioco, per esempio frattura della mano nel 2005 e frattura della tibia nel 2007.\nNazionale.\nHa debuttato in Nazionale austriaca l'8 febbraio 2005 contro Cipro."}
{"id": "2368394", "revid": "1310927", "url": "https://it.wikipedia.org/wiki?curid=2368394", "title": "Leandro dos Santos de Jesus", "text": "Caratteristiche tecniche.\nGioca come centrocampista mediano.\nCarriera.\nClub.\n\u00c8 soprannominato Makelele dai tempi del Santo Andr\u00e9, a causa della somiglianza con Claude Mak\u00e9l\u00e9l\u00e9, con cui condivide aspetto fisico e ruolo."}
{"id": "2368395", "revid": "1793900", "url": "https://it.wikipedia.org/wiki?curid=2368395", "title": "San Francisco Opera", "text": "Il San Francisco Opera \u00e8 il teatro dell'opera della citt\u00e0 di San Francisco negli Stati Uniti. Esso \u00e8 il pi\u00f9 importante teatro d'opera degli Stati Uniti dopo il Metropolitan Opera di New York.\nIl Teatro.\nVenne fondato nel 1923 dal direttore d'orchestra Gaetano Merola e venne inaugurato con una rappresentazione della \"Tosca\" di Giacomo Puccini il 15 ottobre 1932.\nIl teatro si trova all'interno del War Memorial Opera House di San Francisco ed ha una stagione teatrale che dura tutto l'anno.\nIl San Francisco Ballet ha fatto parte del \"San Francisco Opera\" dalla sua creazione nel 1933 fino al 1942, data nella quale avvenne la separazione definitiva fra le due istituzioni."}
{"id": "2368397", "revid": "834", "url": "https://it.wikipedia.org/wiki?curid=2368397", "title": "Right Now!", "text": ""}
{"id": "2368403", "revid": "599013", "url": "https://it.wikipedia.org/wiki?curid=2368403", "title": "\u00c1ngel Vivar Dorado", "text": ""}
{"id": "2368405", "revid": "834", "url": "https://it.wikipedia.org/wiki?curid=2368405", "title": "The Pussycat Dolls", "text": ""}
{"id": "2368414", "revid": "2184720", "url": "https://it.wikipedia.org/wiki?curid=2368414", "title": "Parla con me (singolo)", "text": "Parla con me \u00e8 una canzone scritta da Eros Ramazzotti, Adelio Cogliati e Claudio Guidetti, interpretata dallo stesso Ramazzotti ed estratta come primo singolo dall'album \"Ali e radici\". Il brano \u00e8 stato pubblicato il 24 aprile 2009.\nIl brano.\nIl singolo \"Parla con me\" \u00e8 stato pubblicato su CD singolo il 24 aprile 2009, ed \u00e8 stato reso disponibile per il download digitale e per l'airplay radiofonico nello stesso giorno. Il brano anticipa di un mese l'uscita dell'album \"Ali e radici\". Secondo quanto dichiarato da Ramazzotti, la canzone scritta dallo stesso Ramazzotti insieme ad Adelio Cogliati e Claudio Guidetti, \u00e8 un seguito di \"Terra promessa\", brano che rese celebre il cantante 25 anni prima. Il cantautore ha dichiarato che con questa canzone ha tentato un dialogo con le generazioni pi\u00f9 giovani.\n\u00c8 stato frequentemente trasmesso in radio, raggiungendo la posizione numero 1 dell'airplay.\nIl video.\nIl video musicale prodotto per \"Parla con me\" \u00e8 stato diretto dal regista Marc Klasfeld e girato a Los Angeles, e presentato in anteprima sul sito internet de \"La Repubblica\" il 27 aprile 2009. Il video mostra diversi personaggi che comunicano soltanto tramite SMS o e-mail, anche quando sono a pochissimi centimetri di distanza, mentre in diversi ambienti, spesso confuso fra la gente, viene mostrato Ramazzotti che interpreta il brano. Alla fine del video gli stessi personaggi vengono mostrati senza cellulare parlare fra di loro con espressione molto pi\u00f9 serena. Il video si conclude con una ragazza che fa cadere involontariamente il proprio cellulare in una pozzanghera ma, sorridendo, lo lascia a terra, mentre continua a squillare."}
{"id": "2368418", "revid": "287204", "url": "https://it.wikipedia.org/wiki?curid=2368418", "title": "Jes\u00fas G\u00e1mez", "text": "Caratteristiche tecniche.\n\u00c8 un terzino destro dotato di buona velocit\u00e0, inoltre pu\u00f2 giocare anche a sinistra.\nCarriera.\nHa giocato per due anni nella squadra B, per poi militare nove anni nel M\u00e1laga, diventandone negli anni un leader ed anche il capitano.\nL'8 agosto 2014 passa all'Atletico Madrid.\nCon la maglia dei \"Colchoneros\" raggiunge, il 21 marzo 2015, il traguardo delle 200 partite in Primera Divisi\u00f3n.\nL'8 luglio 2016 si trasferisce al Newcastle, nella seconda serie inglese.\nStatistiche.\nPresenze e reti nei club.\n\"Statistiche aggiornate al 23 agosto 2016.\""}
{"id": "2368420", "revid": "228587", "url": "https://it.wikipedia.org/wiki?curid=2368420", "title": "Quartz", "text": ""}
{"id": "2368423", "revid": "767487", "url": "https://it.wikipedia.org/wiki?curid=2368423", "title": "Harc", "text": "Harc \u00e8 un comune dell'Ungheria centro-meridionale di 903 abitanti (dati 2008). \u00c8 situato nella provincia di Tolna."}
{"id": "2368424", "revid": "23935012", "url": "https://it.wikipedia.org/wiki?curid=2368424", "title": "AC Stelvio", "text": ""}
{"id": "2368426", "revid": "767487", "url": "https://it.wikipedia.org/wiki?curid=2368426", "title": "H\u0151gy\u00e9sz", "text": "H\u0151gy\u00e9sz \u00e8 un comune dell'Ungheria centro-meridionale di 3004 abitanti (dati 2007). \u00c8 situato nella provincia di Tolna."}
{"id": "2368427", "revid": "827882", "url": "https://it.wikipedia.org/wiki?curid=2368427", "title": "Fornello (pop art)", "text": "Fornello \u00e8 un'opera di Claes Oldenburg, della Pop art.\nScheda della composizione.\nData: 1962\nDimensioni :h.147 cm\nMateriali: metallo, porcellana, gesso e colore.\nCollocazione: Aquisgrana, Neue Galerie\nStoria e contesto.\nClaes Oldenburg s'ispira ai cibi che si trovano nei supermercati e ai prodotti \"usa e getta\" tipici della societ\u00e0 dei consumi:dal tubetto di dentifricio ai dolciumi confezionati, dalle mollette per bucato agli hamburger. Di questi oggetti l'artista ci d\u00e0 un'interpretazione grottesca, per sottolinearne l'appartenenza alla civilt\u00e0 del superfluo.\nSoggetto.\nIn Fornello Oldenburg dispone sopra una piccola cucina, come se fossero gi\u00e0 pronti per essere mangiati, dei cibi cos\u00ec luccicanti e colorati da farli sembrare un miraggio.\nTecnica.\nPer realizzare cibi dall'aspetto cos\u00ec seducente l'artista si serve di garze ingessate che poi modella come fossero sculture. Infine le dipinge con dei colori vivaci.\nEspressivit\u00e0.\nOldenburg evoca quello che avviene nella pubblicit\u00e0, che fa leva non sulle reali qualit\u00e0 del prodotto (il sapore in questo caso) ma sull'aspetto e sulla confezione. L'uomo \u00e8 cos\u00ec soggiogato dal suo ruolo di consumatore che si lascia ingannare dall'aspetto esteriore delle cose, anche quando, come in questo caso, \u00e8 cos\u00ec vistoso da apparire falso."}
{"id": "2368428", "revid": "287204", "url": "https://it.wikipedia.org/wiki?curid=2368428", "title": "The Miracle", "text": "The Miracle (\"il miracolo\" in lingua inglese) pu\u00f2 riferirsi a:"}
{"id": "2368432", "revid": "767487", "url": "https://it.wikipedia.org/wiki?curid=2368432", "title": "Iregszemcse", "text": "Iregszemcse \u00e8 un comune dell'Ungheria centro-meridionale di 2826 abitanti (dati 2008). \u00c8 situato nella provincia di Tolna."}
{"id": "2368436", "revid": "287204", "url": "https://it.wikipedia.org/wiki?curid=2368436", "title": "News of the World", "text": ""}
{"id": "2368438", "revid": "1106276", "url": "https://it.wikipedia.org/wiki?curid=2368438", "title": "A Night at the Opera", "text": ""}
{"id": "2368440", "revid": "1117982", "url": "https://it.wikipedia.org/wiki?curid=2368440", "title": "Paniassi", "text": "Biografia.\nSebbene Duride di Samo affermasse che Paniassi fosse nato a Samo, si accetta l'autorit\u00e0 del lessico bizantino \"Suda\" secondo il quale Paniassi era nato ad Alicarnasso ed era cugino di Erodoto, lo storico; il padre di Paniassi, Poliarco, sarebbe stato fratello di Lisso, padre di Erodoto.\nPaniassi ed Erodoto erano avversi a Ligdami, tiranno di Alicarnasso che godeva dell'appoggio del \"gran Re\". Paniassi, accusato da Ligdami di aver preso parte a congiura di aristocratici intesa a eliminarlo, fu messo a morte; Erodoto riusc\u00ec invece a fuggire a Samo, citt\u00e0 aderente alla Lega delio-attica antipersiana:\n\u00abPaniassi, figlio di Poliarco, di Alicarnasso, interprete di prodigi e poeta epico, che salv\u00f2 l'arte del verso dall'estinzione. Duride, tuttavia, lo registra come figlio di Diocle e come un samio, proprio mentre fa venire Erodoto da Thurii, come figlio di Lisso, fratello di Polarco. Alcuni, tuttavia, sostengono che non era Lisso, ma la madre di Erodoto, Rhoio, a essere la sorella di Paniassi. Paniassi \u00e8 datato all'incirca alla 78\u00aa Olimpiade (= 468/465 a.C.); o secondo alcuni, considerevolmente prima, poich\u00e9 visse al tempo delle guerre persiane. Fu messo a morte da Ligdami, il terzo tiranno di Alicarnasso. (\"Suda\", trad. A. D'Andria)\u00bb\nI dati della \"Suda\" sono confermati anche da Pausania e da Clemente Alessandrino.\nOpere.\nSecondo gli antichi, Paniassi era autore degli \"Herakleia\" o (al singolare) \"Herakleias\" (), un poema epico in 14 libri, per complessivi 9000 versi, sulle imprese di Eracle, di cui ci sono giunti circa 25 frammenti.\nSi tratta, allo stato delle nostre conoscenze, del pi\u00f9 lungo poema pre-alessandrino dopo \"Iliade\" ed \"Odissea\" e la \"Tebaide\" di Antimaco, e la cui lunghezza \u00e8 spiegata da un ampio stile narrativo che dava spazio a scene di dialogo.\nIl leone nemeo era menzionato nel libro 1, oltre a un simposio che potrebbe essere con il centauro Folo nel libro 3 e la traversata dell'Oceano, presumibilmente a Erythea per prendere i buoi di Gerione, nel libro 5, che di solito viene situata verso\nla fine delle fatiche imposte da Euristeo; se questo fosse il caso di Paniassi, ci\u00f2 implicherebbe che gran parte del poema trattasse le avventure dopo le 12 fatiche.\nOltre agli \"Herakleia\", sempre \"Suda\" afferma che Paniassi abbia composto un poema elegiaco in 7.000 versi sulla leggendaria colonizzazione della Ionia. Come con simili attestazioni, quali quelle dei poemi attribuiti a Semonide (\"Antichit\u00e0 di Samo\") e Senofane (\"Fondazione di Colofone\", \"Colonizzazione di Elea\"), non esiste una traccia chiara della valutazione del poema o della sua circolazione nell'antichit\u00e0, sicch\u00e9 rimane qualche dubbio sulla sua reale esistenza."}
{"id": "2368449", "revid": "72811", "url": "https://it.wikipedia.org/wiki?curid=2368449", "title": "Equipollenza dei titoli di studio", "text": ""}
{"id": "2368455", "revid": "110157", "url": "https://it.wikipedia.org/wiki?curid=2368455", "title": "Izm\u00e9ny", "text": "Izm\u00e9ny \u00e8 un comune dell'Ungheria centro-meridionale di 552 abitanti (dati 2008). \u00c8 situato nella provincia di Tolna."}
{"id": "2368457", "revid": "1776051", "url": "https://it.wikipedia.org/wiki?curid=2368457", "title": "J\u00e1g\u00f3nak", "text": "J\u00e1g\u00f3nak \u00e8 un comune dell'Ungheria centro-meridionale di 301 abitanti (dati 2008). \u00c8 situato nella provincia di Tolna."}
{"id": "2368462", "revid": "110157", "url": "https://it.wikipedia.org/wiki?curid=2368462", "title": "Kajdacs", "text": "Kajdacs \u00e8 un comune dell'Ungheria centro-meridionale di 1384 abitanti (dati 2008). \u00c8 situato nella provincia di Tolna."}
{"id": "2368464", "revid": "767487", "url": "https://it.wikipedia.org/wiki?curid=2368464", "title": "Kakasd", "text": "Kakasd \u00e8 un comune dell'Ungheria centro-meridionale di 1787 abitanti (dati 2005). \u00c8 situato nella provincia di Tolna."}
{"id": "2368468", "revid": "729019", "url": "https://it.wikipedia.org/wiki?curid=2368468", "title": "Kalazn\u00f3", "text": "Kalazn\u00f3 \u00e8 un comune dell'Ungheria centro-meridionale di 210 abitanti (dati 2008). \u00c8 situato nella provincia di Tolna."}
{"id": "2368469", "revid": "287204", "url": "https://it.wikipedia.org/wiki?curid=2368469", "title": "Fedir Parfenovy\u010d Bohatyr\u010duk", "text": "Ottenne il primo successo vincendo il campionato di Kiev nel 1911. Nello stesso anno fu 3\u00ba-4\u00ba al torneo di Saratov. Nel 1914 partecip\u00f2 al torneo di Mannheim e quando inizi\u00f2 la prima guerra mondiale fu internato, come Alechin e altri giocatori russi, in un campo di lavoro; fu per\u00f2 presto liberato nella sua qualit\u00e0 di medico.\nPartecip\u00f2 a sei campionati sovietici dal 1923 al 1934. Si classific\u00f2 =3\u00ba nel 1923 a Leningrado, =3\u00ba nel 1924 a Mosca e =1\u00ba con P\u00ebtr Romanovskij nel 1927.\nNel 1925 partecip\u00f2 a Mosca al primo torneo internazionale della Russia sovietica, che fu vinto da Efim Bogoljubov davanti a Emanuel Lasker e Jos\u00e9 Ra\u00fal Capablanca. Si classific\u00f2 11\u00ba su 21 partecipanti.\nTra i successivi risultati in Europa i seguenti:\nNel 1935 partecip\u00f2 al grande torneo di Mosca (vinto da Botvinnik e Salo Flohr). Bohatyr\u010duk si classific\u00f2 solo 16\u00ba, ma batt\u00e9 Botvinnik nello scontro diretto.\nOppositore del regime comunista, Bohatyr\u010duk si trasfer\u00ec in Germania nel 1944, poi nel 1948 emigr\u00f2 in Canada, dove divenne insegnante universitario a Ottawa. Nel 1952 fu eletto presidente a Niagara Falls dell'associazione dei federalisti democratici ucraini.\nIn Canada partecip\u00f2 con buoni risultati a diversi tornei: \nNel 1963 e 1964 fu campione canadese per corrispondenza. Continu\u00f2 a giocare per corrispondenza fino all'et\u00e0 di 85 anni."}
{"id": "2368472", "revid": "767487", "url": "https://it.wikipedia.org/wiki?curid=2368472", "title": "Kapospula", "text": "Kapospula \u00e8 un comune dell'Ungheria centro-meridionale di 1023 abitanti (dati 2001). \u00c8 situato nella provincia di Tolna."}
{"id": "2368473", "revid": "76963", "url": "https://it.wikipedia.org/wiki?curid=2368473", "title": "Graham Watson", "text": "Dal 25 novembre 2011 \u00e8 presidente del Partito dell'Alleanza dei Liberali e dei Democratici per l'Europa."}
{"id": "2368475", "revid": "1762097", "url": "https://it.wikipedia.org/wiki?curid=2368475", "title": "Cassina (azienda)", "text": "La Cassina SpA \u00e8 un'azienda italiana fondata a Meda nel 1927 dai fratelli Cesare e Umberto Cassina, operante nel settore dell'arredamento contemporaneo.\nStoria.\nIl passaggio dal laboratorio all'industria avviene intorno agli anni '50, quando all'azienda brianzola vengono commissionati arredi per gli interni di grandi navi da crociera. Nel 1952 Cassina produce circa 500 pezzi, per l'arredamento della sala di lettura, la sala da pranzo e la biblioteca del transatlantico Andrea Doria. L'incontro con architetti e progettisti di rilievo \u00e8 immediato: primo Gio Ponti, la cui collaborazione sar\u00e0 decisiva per il futuro dell'azienda. La sedia 646, la \"leggera\" concepita in migliaia di pezzi per ambienti pubblici e ristoranti riscuote successo da far lievitare i fatturati. Nel 1957 non soddisfatto, l'architetto Ponti, in collaborazione con nuovi artigiani messi a disposizione dai Cassina, lavora ad un nuovo modello di sedia di appena 1,66\u00a0kg, la \"Superleggera\".\nDa quel momento in avanti l'azienda, in totale ascesa, si \u00e8 avvalsa della collaborazione di innumerevoli progettisti da Mario Bellini ad Andrea Branzi, Achille Castiglioni, Vico Magistretti, Alessandro Mendini, Massimo Morozzi, Afra e Tobia Scarpa, Ettore Sottsass, Philippe Stark, Piero Lissoni, Paolo Deganello, Rodolfo Dordoni, Hannes Wettstein, Jorge Pensi, Jehs+Laub, Patrick Jouin e Jean Marie Massaud, altri.\nContemporaneamente ad un'attivit\u00e0 di ricerca di tecnologie sempre nuove e stili che potessero influenzare il comportamento e gli stili di vita di oggi, l'azienda attraverso un discorso filologico di riesamina,grazie al lavoro di Filippo Alison ha riscoperto e riprodotto nel tempo anche l'opera di maestri storici come Le Corbusier, Gerrit Rietvield, Frank LLoyd Wright fino a Franco Albini.\nNel 1989 la famiglia Cassina cede l'80% del capitale al gruppo francese Strafoy che dieci anni pi\u00f9 tardi, nel 1999, vender\u00e0 ad un altro gruppo francese, Fimalac, quotato alla Borsa di Parigi.\nNel maggio 2005 l'azienda ritorna italiana: \u00e8 acquisita da gruppo Frau, controllato dal fondo di private equity Charme Investments, in cui uno dei principali azionisti \u00e8 la famiglia di Luca Cordero di Montezemolo. Tra gli altri soci importanti del fondo Diego Della Valle, Isabella Seragnoli, Nerio Alessandri, Giovanni Punzo.\nNel 2009 l'azienda Cassina chiude il bilancio con 101,240 milioni di euro di fatturato, appena il 14% rispetto al 2008, a causa della crisi dei mercati americani e del Sud America, mentre si \u00e8 mantenuta sui mercati asiatici crescendo di circa il 18% in Giappone.\nNel febbraio 2014 il gruppo Poltrona Frau \u00e8 acquisito per 243 milioni di euro dall'americana Haworth, sede a Holland, nel Michigan, leader mondiale nella progettazione e produzione di ambienti di lavoro flessibili e sostenibili.\nCassina e l'unit\u00e0 d'Italia.\nNel 2010 Gaetano Pesce ha collaborato con Cassina per realizzare \"Sessantuna\", un'opera composta da sessantuno tavoli che, riuniti insieme, formano la figura del caratteristico stivale, per celebrare i 150 anni dell'Unit\u00e0 d'Italia.. Gaetano Pesce aveva gi\u00e0 progettato altri prodotti per l'azienda lombarda, fra i quali la poltrona \"I Feltri\" o il tavolo \"Sansone\"; quest'ultimo \u00e8 stato usato proprio come modello di partenza per realizzare l'opera Sessantuna."}
{"id": "2368477", "revid": "599013", "url": "https://it.wikipedia.org/wiki?curid=2368477", "title": "Markus Heikkinen", "text": "Ricopriva il ruolo di centrocampista difensivo."}
{"id": "2368482", "revid": "465169", "url": "https://it.wikipedia.org/wiki?curid=2368482", "title": "Gradiente barico orizzontale", "text": "Il gradiente barico orizzontale \u00e8 il rapporto fra la differenza di pressione tra due isobare contigue e la loro distanza: il gradiente, in definitiva, rappresenta la forza che mette in moto le masse d'aria ed i venti pertanto saranno pi\u00f9 forti quanto maggiore \u00e8 la differenza di pressione tra una isobara e l'altra, e minore la loro distanza (gradiente forte), e tanto pi\u00f9 deboli e variabili quanto minore sar\u00e0 la differenza di pressione fra le due isobare e quanto maggiore sar\u00e0 la distanza."}
{"id": "2368484", "revid": "599013", "url": "https://it.wikipedia.org/wiki?curid=2368484", "title": "Darrell Elston", "text": ""}
{"id": "2368485", "revid": "140509", "url": "https://it.wikipedia.org/wiki?curid=2368485", "title": "Refugee (gruppo musicale)", "text": "I Refugee sono stati un trio britannico di rock progressivo formatosi nel 1973 e scioltosi l'anno seguente.\nIl gruppo era composto da due ex membri di The Nice \u2013 Keith \"Lee\" Jackson (basso e voce) e Brian \"Blinky\" Davison (batteria) \u2013 assieme al tastierista svizzero Patrick Moraz, gi\u00e0 nei Mainhorse e futuro membro di Yes e The Moody Blues.\nStoria del gruppo.\nNell'estate del 1973 Lee Jackson aveva appena pubblicato l'album \"Bump 'n' Grind\" con il suo gruppo Jackson Heights ed era in cerca di un tastierista per promuoverlo dal vivo quando, allo Speakeasy Club di Londra, s'imbatt\u00e9 in Patrick Moraz, che egli apprezzava gi\u00e0 dal 1969 e che lo stesso Keith Emerson, prima di sciogliere The Nice nel 1970, gli aveva consigliato come proprio possibile sostituto.\nMoraz declin\u00f2 l'offerta della tourn\u00e9e ma si disse eventualmente interessato a un progetto nuovo; Jackson, ben conoscendo il talento del tastierista, non volle farsi sfuggire l'occasione e, date anche le difficolt\u00e0 economiche per lo scarso successo dei Jackson Heights, decise di sciogliere questi ultimi e di accettare la controfferta di Moraz; a completare la formazione richiam\u00f2 quindi Brian Davison, l'ex batterista dei Nice, ripristinando cos\u00ec anche la formula del trio tastiere/basso/batteria gi\u00e0 lungamente collaudata con Keith Emerson; nacquero cos\u00ec i Refugee.\nAlla firma di un contratto discografico con la Charisma Records seguirono due mesi di prove serrate, volte a testare dal vivo il materiale prima di registrarlo, quindi il gruppo debutt\u00f2 il 2 dicembre 1973 alla Roundhouse di Camden Town. In seguito i tre alternarono vari concerti nel circuito universitario a sedute di registrazione presso gli Island Studios di Londra, coadiuvati da John Burns, all'epoca coproduttore anche dei Genesis; il primo e unico album in studio del gruppo, intitolato semplicemente \"Refugee\", fu pubblicato a marzo del 1974.\nAd agosto dello stesso anno, mentre il trio era in tourn\u00e9e, Moraz fu contattato da Brian Lane \u2013 manager degli Yes \u2013 per sostenere un'audizione come sostituto di Rick Wakeman: all'epoca gli Yes erano gi\u00e0 ampiamente affermati su scala internazionale, perci\u00f2 l'opportunit\u00e0 per il tastierista era irrinunciabile; l'esito positivo del provino sanc\u00ec cos\u00ec la fine prematura dei Refugee che, esaurite le date gi\u00e0 programmate, si sciolsero. Moraz con gli Yes avrebbe registrato l'album \"Relayer\" e suonato in concerto fino alla prima met\u00e0 del 1976, per poi proseguire la sua carriera come solista; Davison e Jackson invece di l\u00ec a poco avrebbero abbandonato il mondo musicale professionale per quasi trent'anni, fino all'episodico ritorno sul palcoscenico dei Nice nel 2002-2003."}
{"id": "2368486", "revid": "216538", "url": "https://it.wikipedia.org/wiki?curid=2368486", "title": "La Primavera di Michelangelo", "text": ""}
{"id": "2368488", "revid": "115535742", "url": "https://it.wikipedia.org/wiki?curid=2368488", "title": "Corona imperiale d'Austria", "text": "La corona imperiale d'Austria (tedesco: \"\u00d6sterreichische Kaiserkrone\" oppure \"Krone des Kaisertums \u00d6sterreich\") era originariamente la corona di Rodolfo II d'Asburgo, e successivamente divenne la corona di stato dell'Impero austro-ungarico.\nStoria.\nLa corona di Rodolfo II venne realizzata nel 1602 a Praga da Jan Vermeyen, uno dei pi\u00f9 famosi gioiellieri dell'epoca fatto venire appositamente da Anversa. La corona \u00e8 suddivisa in tre parti: il circolo (\"Kronreif\"), la mitra (\"Mitra\") e l'arco (\"Kronb\u00fcgel\").\nLa corona \u00e8 attualmente esposta nell'Hofburg di Vienna, in Austria.\nCaratteristiche.\nIl circolo.\nIl circolo, di per s\u00e9, costituisce gi\u00e0 una corona; la mitra e l'arco sono stati aggiunti successivamente. Esso simboleggia l'autorit\u00e0 regale ed \u00e8 decorato da otto gigli che, probabilmente, sono stati ispirati dalla corona di San Venceslao. Il numero otto \u00e8 un tema presente anche nella corona del Sacro Romano Impero, dal momento che il circolo di quella \u00e8 costituito da otto lastre. Il circolo \u00e8 arricchito da pietre preziose come spinelli, zirconi e perle. Gli zirconi sono tagliati in modo che siano piatti nella parte anteriore.\nLa mitra.\nLa mitra simboleggia il diritto divino e la posizione dell'imperatore: durante l'incoronazione, infatti, veniva ordinato diacono. La mitra \u00e8 realizzata in oro con una banda in smalto lavorato che raffigura uccelli e piante ed \u00e8 divisa in quattro sezioni, le quali rappresentano gli onori di Rodolfo II d'Asburgo. La prima parte mostra lui, in ginocchio, mentre riceve la corona del Sacro Romano Impero a Ratisbona. La seconda mostra il tragitto verso l'incoronazione a re d'Ungheria a Presburgo. La terza mostra la sua processione d'incoronazione attraverso Praga come re di Boemia, e la quarta raffigura un'allegoria della sua vittoria contro i turchi.\nL'arco.\nL'arco \u00e8 ispirato alla corona del Sacro Romano Impero ed \u00e8 arricchito da otto diamanti. Nella parte superiore dell'arco c'\u00e8 un grosso smeraldo verde-blu di forma ovale che simboleggia il cielo, sopra una croce piccola e pi\u00f9 modesta. L'iscrizione, in latino, recita: (\"Rodolfo II Imperatore romano Augusto, re d'Ungheria e di Boemia fece costruire [questa corona] nel 1602\").\nScettro e globo.\nAppartengono alle regalia imperiali anche lo scettro ed il globo crucigero, realizzati da Andreas Ochsenbruck nel 1612 su commissione di Mattia d'Asburgo, fratello e successore di Rodolfo.\nLa forma si ispira alla corona, in particolare per il lavoro degli smalti, copiato nello stile. Una peculiarit\u00e0 dello scettro \u00e8 che, all'epoca, si credeva fosse il corno di un unicorno (in realt\u00e0 trattasi del corno di un narvalo).\nUn globo crucigero ed uno scettro erano gi\u00e0 in uso prima della proclamazione dell'Impero d'Austria, a volte tratti dai regalia di Boemia, altre volte di propriet\u00e0 privata degli arciduchi d'Austria.\nAnche lo scettro ed il globo sono conservati, insieme alla corona, presso l'Hofburg di Vienna, in Austria."}
{"id": "2368490", "revid": "248632", "url": "https://it.wikipedia.org/wiki?curid=2368490", "title": "Una notte al museo 2", "text": ""}
{"id": "2368491", "revid": "92723", "url": "https://it.wikipedia.org/wiki?curid=2368491", "title": "Fedor Bogatyrchuk", "text": ""}
{"id": "2368506", "revid": "1305772", "url": "https://it.wikipedia.org/wiki?curid=2368506", "title": "It's Alright, It's OK", "text": "It's Alright, It's OK \u00e8 un singolo della cantante statunitense Ashley Tisdale, il primo estratto dal secondo album studio \"Guilty Pleasure\".\nIl videoclip del brano apparve per la prima volta sul sito ufficiale e nella pagina di MySpace della Tisdale. Il singolo \u00e8 stato pubblicato ufficialmente il 14 aprile 2009."}
{"id": "2368507", "revid": "767487", "url": "https://it.wikipedia.org/wiki?curid=2368507", "title": "Jim Bradley", "text": ""}
{"id": "2368515", "revid": "599013", "url": "https://it.wikipedia.org/wiki?curid=2368515", "title": "Raimund Hedl", "text": "Carriera.\nCresciuto nelle giovanili del club, Hedl debutt\u00f2 nella stagione 1996-1997, sostituendo Michael Konsel che era stato per un decennio il portiere titolare del Rapid Vienna. A causa del suo scarso impiego con i bianco-rossi si trasferisce al LASK Linz e poi al Mattersburg, giocando con continuit\u00e0 in Bundesliga.\nRitorna al Rapid nel 2005, come riserva dapprima di Helge Payer e, quindi, di Georg Koch. Dopo l'infortunio di quest'ultimo Hedl \u00e8 sceso in campo in sette partite della stagione 2008-2009, prima di venire sostituito dal giovane Andreas Lukse.\nDal 2010 indossa la maglietta numero uno, pur essendo ancora il portiere di riserva, dietro a Payer. Il 1\u00ba giugno 2011 annuncia il suo ritiro dal calcio giocato e contemporaneamente viene presentato come allenatore dei portieri del Rapid Vienna per la stagione 2011-2012."}
{"id": "2368522", "revid": "173617", "url": "https://it.wikipedia.org/wiki?curid=2368522", "title": "Discorso sulle scienze e le arti", "text": "Il Discorso sulle scienze e le arti fu una delle prime opere del filosofo ginevrino Jean-Jacques Rousseau. Fu composto nel 1750 in risposta al bando del concorso indetto dall'Accademia di Digione sul seguente tema: \u00abSe il risanamento delle scienze e delle arti abbia contribuito a purificare o a corrompere i costumi.\u00bb\nL'opera diede a Rousseau una fama immediata, ma provoc\u00f2 un raffreddamento nei suoi rapporti con il gruppo dei \"philosophes\" raccolti intorno al progetto editoriale dell'\"Encyclop\u00e9die\", che sul tema del progresso condividevano un orientamento molto diverso. Rousseau irruppe nel contesto dell'Illuminismo francese affermando che le arti e le scienze corrompono i costumi e sono uno strumento con cui i tiranni esercitano il potere. \nEgli metteva a confronto le figure idealizzate di Plutarco e Socrate con la dissolutezza della Roma imperiale e della Parigi contemporanea, senza risparmiare, nella sua critica, coloro che in vario modo avevano partecipato idealmente allo spirito dei lumi, da Cartesio a Hobbes, da Leibniz allo stesso Voltaire. "}
{"id": "2368523", "revid": "149485", "url": "https://it.wikipedia.org/wiki?curid=2368523", "title": "Segmentum Obscurus", "text": ""}
{"id": "2368524", "revid": "599013", "url": "https://it.wikipedia.org/wiki?curid=2368524", "title": "Earl Williams", "text": ""}
{"id": "2368542", "revid": "599013", "url": "https://it.wikipedia.org/wiki?curid=2368542", "title": "Christian Thonhofer", "text": ""}
{"id": "2368545", "revid": "1305772", "url": "https://it.wikipedia.org/wiki?curid=2368545", "title": "Final Fight 3", "text": "Final Fight 3, uscito in Giappone come , \u00e8 un picchiaduro a scorrimento 2D prodotto e distribuito dalla Capcom esclusivamente per il Super Nintendo Entertainment System.\nSecondo seguito di \"Final Fight\", a sua volta antecessore di \"Final Fight 2\" che, come il secondo prodotto, non \u00e8 mai stato distribuito come arcade.\nTrama.\nDopo la totale disfatta della Mad Gear, un'associazione criminale in passato molto refrattaria all'attaccare, la Skull Cross Gang, si pone alla conquista di Metro City. Guy, gi\u00e0 protagonista di \"Final Fight\", una volta tornato a Metro City dopo il completo apprendimento delle \"ninjutsu-skills\", reincontra il suo amico e sindaco Mike Haggar.\nLucia, un ispettore del centro di polizia della citt\u00e0, avverte il sindaco delle incursioni violente della Skull Cross Gang in tutti i quartieri della metropoli. I tre, dopo aver incontrato ed aver accettato nel loro gruppo Dean, teppista di strada pronto a redimersi, avanzano sino al quartier generale della temibile Skull Cross Gang.\nModalit\u00e0 di gioco.\nCome l'originale \"Final Fight\", il giocatore ha a disposizione un novero di duellanti da scegliere; precisamente, i combattenti selezionabili in \"Final Fight 3\" sono 4. Lucia e Dean sono due nuovi personaggi usabili della serie.\nQuattro sono le difficolt\u00e0 a disposizione: facile, normale, arduo, esperto.\n\u00c8 possibile portare a termine l'avventura sia in singolo giocatore che in compagnia di un amico.\nMolte sono le novit\u00e0 applicate in questo titolo:\n\u00c8 possibile raccogliere svariate armi (bastoni, nunchaku, martelli ecc.) per strada, ognuna specifica per un personaggio, in grado quindi di sferrare combinazioni d'attacchi molto pi\u00f9 potenti.\nOltre a poter giocare in due nel multigiocatore, \u00e8 possibile essere assistiti da un personaggio a scelta, differente dal nostro, gestito dall'intelligenza artificiale. Caratteristica simile \u00e8 stata gi\u00e0 adottata nella serie \"Slam Masters\".\nUna volta esaurite le cinque vite del personaggio comandato dalla I.A., un giocatore umano pu\u00f2 coaudivare il personaggio ancora in vita.\nIn totale ci sono sei locazioni visitabili ed \u00e8 possibile scegliere percorsi alternativi che allungheranno o accorceranno il tratto percorribile. Il finale del gioco, inoltre, \u00e8 differente in base al personaggio scelto e alla difficolt\u00e0 di gioco scelta.\nPersonaggi utilizzabili.\nHaggar, l'esperto lottatore di Wrestling, ritorna un'ennesima volta, e con i capelli lunghissimi ma ben sistemati, per contrattaccare all'assalto della Skull Cross Gang. Il pi\u00f9 potente di tutti e con pi\u00f9 prese a disposizione, ma molto lento.\nTeppista di strada al quale la Skull Cross Gang ha sterminato i parenti. Possiede un corpo elettrostatico, capace di secernere lampi e scintille attraverso buoni conduttori (martelli, mazze di ferro ecc.). Personaggio bilanciato.\nGuerriero esperto del ninjutsu, aiuta una seconda volta Haggar nel ripulire i quartieri della citt\u00e0 di Metro City dai subordinati vari della Skull Cross Gang. Personaggio bilanciato.\nIspettore di polizia, bench\u00e9 donna \u00e8 conoscitrice e praticante delle arti marziali pi\u00f9 temibili. \u00c8 il personaggio pi\u00f9 veloce ma allo stesso tempo il pi\u00f9 debole."}
{"id": "2368549", "revid": "287204", "url": "https://it.wikipedia.org/wiki?curid=2368549", "title": "Pallacanestro femminile ai XVI Giochi del Mediterraneo", "text": "Il torneo di pallacanestro femminile ai XVI Giochi del Mediterraneo si disput\u00f2 nell'ambito della sedicesima edizione dei Giochi del Mediterraneo, una manifestazione polisportiva organizzata ogni quattro anni dal CIGM. Si tenne dal 27 giugno al 2 luglio 2009 in Italia.\nIl torneo fu vinto dalla Nazionale italiana in finale sulla Serbia, sconfitta per 70-54. Dopo due medaglie d'argento, l'Italia vince per la prima volta la competizione e torna ad una vittoria internazionale a distanza di quattordici anni dalla Universiade del 1995. Al terzo posto si classific\u00f2 la Nazionale croata vittoriosa sulla Nazionale greca.\nAlla manifestazione hanno partecipato le Nazionali di sette stati."}
{"id": "2368553", "revid": "1442080", "url": "https://it.wikipedia.org/wiki?curid=2368553", "title": "Georg G\u00f6hler", "text": "Biografia.\nHa studiato musica, dal 1893, al Conservatorio di Lipsia, sotto la guida di Hermann Kretzschmar per la teoria musicale e la composizione; nel 1897 ha ottenuto i primi incarichi di maestro di musica sempre nella citt\u00e0 di Lipsia. Sei anni dopo, ricopr\u00ec l'incarico di \"Kapellmeister\" al \"Landestheater\" di Altenburg, dove ha diretto le sue prime esecuzioni di opere, tra le quali \"I racconti di Hoffmann\" di Offenbach, \"Madama Butterfly\" di Puccini, \"Ring des Nibelungen\" di Wagner.\nVerso la fine della prima decade del Novecento, \u00e8 stato direttore d'orchestra a Karlsruhe, dal 1909 diresse di nuovo a Lipsia l'Associazione Riedel e l'Orchestra della Societ\u00e0 Musicale.\nA Lubecca condusse il Conservatorio (1915) e coordin\u00f2 i concerti sinfonici, il coro filarmonico e i concerti popolari, invece dal 1922 diresse i concerti della Filarmonica ad Halle.\nNel 1922 torn\u00f2 come maestro di cappella al \"Landestheater\" di Altenburg e ottenne nel 1925 il ruolo di direttore musicale generale. Durante questo periodo ha contribuito in modo significativo alla rinascita di Verdi in Germania: nel 1928 condusse Macbeth di Verdi allo \"Staatsoper\" di Dresda, per la prima volta su un palco tedesco. Inoltre, ha diretto i concerti della Filarmonica di Halle prima di ritirarsi, nel 1932, dalla vita musicale pubblica e di dedicarsi alla sua attivit\u00e0 di compositore e di musicologo.\nG\u00f6hler fu un promotore della musica di Anton Bruckner e in particolare di Gustav Mahler. Il 9 gennaio 1914 G\u00f6hler guid\u00f2 a Lipsia l'anteprima mondiale della nuova versione della \"Quinta Sinfonia\" completata da Mahler poco prima di morire.\nG\u00f6hler ha lasciato un ampio lavoro, tra cui oltre duecento canzoni (Lied) in stile tradizionale. Inoltre, ha creato cinque sinfonie, suite, cori, concerti per pianoforte, violino e violoncello, un'opera e numerose opere di musica da camera. Era contrario a qualsiasi tipo di musica moderna che vada oltre la tradizione classica e romantica. \nHa curato nuove edizioni di lavori mozartiani, di Schubert e Haydn; Sue sono state anche le traduzioni dei libretti di alcune opere di Giuseppe Verdi, come \"Macbeth\" e \"Luisa Miller\".\nHa scritto numerosi articoli su giornali e riviste, tra le quali il \"Die Zukunft\", il \"Der Kunstwart\" e il \"Zeitschrift f\u00fcr Musik\". \nLa sua libreria, incluse oltre ventitremila lettere che testimoniano i suoi contatti con molte delle personalit\u00e0 contemporanee, \u00e8 custodita dalla Biblioteca della scuola del Consiglio di Zwickau."}
{"id": "2368556", "revid": "640091", "url": "https://it.wikipedia.org/wiki?curid=2368556", "title": "Braccio fiorentino", "text": ""}
{"id": "2368557", "revid": "149485", "url": "https://it.wikipedia.org/wiki?curid=2368557", "title": "Segmentum Pacificus", "text": ""}
{"id": "2368561", "revid": "149485", "url": "https://it.wikipedia.org/wiki?curid=2368561", "title": "Segmentum Tempestus", "text": ""}
{"id": "2368562", "revid": "963244", "url": "https://it.wikipedia.org/wiki?curid=2368562", "title": "Corona di Polonia", "text": "La corona di Polonia, detta anche \"corona di Boleslao I di Polonia\", secondo la leggenda venne consegnata al primo re di Polonia da Ottone III di Sassonia.\nIn realt\u00e0 \u00e8 stata realizzata nel 1320 a Cracovia per Ladislao I di Polonia. La corona, andata perduta nel corso dei secoli, conteneva un totale di 474 pietre preziose e perle e veniva tradizionalmente utilizzata per la cerimonia di incoronazione dei re polacchi insieme con lo \"Szczerbiec\", una spada regale.\nLa corona \u00e8 stata usata per l'ultima volta durante l'incoronazione di Stanislao II Augusto Poniatowski il 25 novembre 1764 nella cattedrale di San Giovanni a Varsavia.\nUna replica della corona \u00e8 oggi esposta a Nowy S\u0105cz, in Polonia."}
{"id": "2368570", "revid": "1605525", "url": "https://it.wikipedia.org/wiki?curid=2368570", "title": "Andr\u00e9 Gr\u00e9try", "text": "Biografia.\nFiglio d'arte, di un musicista belga di umili condizioni sociali, inizi\u00f2 la sua carriera come cantore a Liegi, luogo nel quale incominci\u00f2 gli studi musicali. \nGrazie alla vincita di una borsa di studio, riusc\u00ec a trasferirsi, nel marzo del 1759, a Roma, dove per cinque anni approfond\u00ec le sue conoscenze musicali sotto la guida di Casalis. Durante la sua permanenza in Italia realizz\u00f2 varie operette per il Teatro Aliberti che riscossero un buon successo, come ad esempio \"La vendemmiatrice\". La svolta della sua carriera fu data dal passaggio dalla musica religiosa a quella teatrale; e dalla operetta italiana alla opera comica francese; se gi\u00e0 \"Isabella e Geltrude\" ottennero un discreto successo a Ginevra, l\"'Huron\" e soprattutto \"Tableau parlant\" riscossero un grande consenso. Fu molto prolifico nelle opere comiche, quali \"Les deux avares\", \"L'Amant jaloux\" e compose anche musica da camera e sinfonica. I suoi capolavori riconosciuti sono stati \"Z\u00e9mire et Azor\" (1771) e \"Richard Coeur-de-lion\" (1784).\nIl nome di Gr\u00e9try \u00e8 in qualche modo legato anche alla Marsigliese, in quanto quest'ultima \u00e8 stata considerata una replica popolare ad una serie di espressioni contenute in una famosa romanza di Gr\u00e9try. Gr\u00e9try fu anche il primo a comporre musica per la \"tuba curva\", uno strumento esistente sin dai tempi dei romani; questa sua innovazione fu utilizzata persino per la musica di commemorazione eseguita ai funerali di Voltaire.\nScrisse vari trattati inerenti alla musica ed in uno dei pi\u00f9 importanti (\"M\u00e9moires ou Essais sur la musique\") descrisse la sua opinione sull'estetica del dramma musicale.\nCome molti artisti e pensatori della sua epoca, anche Gr\u00e9try pass\u00f2 dall'altare alla polvere, a causa dei rivolgimenti sociali e politici contemporanei, e quindi cadde in disgrazia ai tempi della Rivoluzione, mentre ottenne grandi onori ai tempi di Napoleone. Gli ultimi dieci anni di vita li trascorse a Montmorency, ospite nell'Ermitage, gi\u00e0 residenza di Rousseau.\nNel 1842 il suo cuore fu deposto nel monumento a lui dedicato, di fronte all'Op\u00e9ra Royal de Wallonie di Liegi.\nIl compositore e musicologo belga Edouard Gregoir ha scritto importanti opere biografiche su di lui."}
{"id": "2368573", "revid": "149485", "url": "https://it.wikipedia.org/wiki?curid=2368573", "title": "Ultima Segmentum", "text": ""}
{"id": "2368574", "revid": "668490", "url": "https://it.wikipedia.org/wiki?curid=2368574", "title": "Ferde Grof\u00e9", "text": "Biografia.\nLa sua famiglia, di origine francese, per ben quattro generazioni produsse musicisti classici. Suo padre Emil \u00e8 stato un baritono attivo soprattutto nelle operette, sua madre Elsa fu invece una professionista del violoncello ed una ottima insegnante di violino e pianoforte, strumenti ai quali il giovane Grof\u00e8 fu introdotto sin da piccolo.\nDopo la morte del padre, avvenuta nel 1899, sua madre lo spinse ad approfondire in Germania, nella citt\u00e0 di Lipsia, gli studi di piano, viola e composizione. Questa competenza cos\u00ec espansa porter\u00e0 Grof\u00e8 anche all'esercizio dell'arrangiamento musicale. \nSi \u00e8 accostato alla musica jazz occupandosi per dodici anni di arrangiamenti e orchestrazioni per vari lavori, tra i quali la \"Rhapsody in Blue\" di George Gershwin, soprattutto per conto dell'orchestra di Paul Whiteman.\nDurante gli anni trenta l'orchestra di Whiteman fu una delle pi\u00f9 presenti nelle trasmissioni musicali radiofoniche, ed anche Grof\u00e8 ebbe l'onore di esibirsi con un suo show intitolato \"The Ferde Grof\u00e9 Show\".\nIncominci\u00f2 una seconda carriera come compositore quando nel 1930 si occup\u00f2 dell'arrangiamento del film King of Jazz.\nLa sua opera musicale pi\u00f9 celebre \u00e8 la suite \"Grand Canyon\", iniziata nel 1921 e conclusa nel triennio 1929-1931, appartenente al versante colto della musica novecentesca. La composizione abbina felicemente la vena naturalistico-descrittiva all'amabilit\u00e0 delle melodie e al gusto per l'orchestrazione. Come un album di cartoline illustrate e, come pi\u00f9 tardi definito, uno \"spettacolo musicale in CinemaScope\", questo lavoro rievoca in cinque episodi una serie di paesaggi fra i pi\u00f9 spettacolari d'America. Vi si ritrovano un'alba suggestiva (\"L'aurora\"), un deserto ravvivato da colori e da rifrangenze luminose (\"Il deserto dipinto\"), il paesaggio \"fumettistico\" di un mulo che incede sobbalzando su uno dei sentieri che collegano il plateau col fondo del canyon (\"Sul sentiero\"), un tramonto incantato (\"Il tramonto\") e, in ultimo, un nubifragio che si abbatte sulla regione fra tuoni e sibili di vento (\"Il nubifragio\").\nSebbene abbia passato la prima met\u00e0 della sua vita a vivere nel New Jersey e lavorare a New York e dintorni, nel 1945 si trasfer\u00ec a Los Angeles a tempo pieno.\nGrof\u00e9 nel 1916 spos\u00f2 la sua prima moglie, la cantante Mildred Grizzelle, e divorzi\u00f2 nel 1928. Nel maggio del 1951 fece richiesta di divorzio a Las Vegas dalla sua seconda moglie, Ruth, che aveva sposato nel 1929. Il 13 gennaio 1952 (il giorno dopo aver ottenuto il divorzio) spos\u00f2 la sua terza moglie, Anna May Lampton."}
{"id": "2368575", "revid": "110157", "url": "https://it.wikipedia.org/wiki?curid=2368575", "title": "AEGON Trophy", "text": "L'AEGON Trophy era un torneo professionistico di tennis giocato sull'erba. Faceva parte dell'Challenger Tour. Si giocava annualmente nel Nottingham Tennis Centre di Nottingham, in Gran Bretagna, dal 2009 al 2014."}
{"id": "2368582", "revid": "17204", "url": "https://it.wikipedia.org/wiki?curid=2368582", "title": "Super ZZT", "text": ""}
{"id": "2368590", "revid": "1418004", "url": "https://it.wikipedia.org/wiki?curid=2368590", "title": "Juan G\u00f3mez-Jurado", "text": ""}
{"id": "2368597", "revid": "1543377", "url": "https://it.wikipedia.org/wiki?curid=2368597", "title": "Howard Hanson", "text": "Biografia.\nLa sua famiglia era di origine svedese e la madre fu la sua prima maestra di musica.\nDa giovane studi\u00f2 composizione e teoria musicale all'Istituto d'Arte Musicale di New York (1914), e successivamente alla \"Northwestern University\" approfond\u00ec le conoscenze del pianoforte, del violoncello e del trombone. Proprio in questo istituto inizi\u00f2 la sua carriera di insegnante.\nNel 1916 si spost\u00f2 in California, dove quattro anni dopo realizz\u00f2 \"The California Forest Play\", che riscosse un successo a livello nazionale, e spron\u00f2 l'autore a comporre un buon numero di musiche per orchestra e da camera, tra le quali \"Concerto da Camera\", \"Scandinavian Suite\".\nAll'et\u00e0 di ventinove anni riusc\u00ec a vincere il concorso \"Prix de Rome\" e quindi si trasfer\u00ec, per tre anni, a Roma per studiare all'Accademia.\nDurante la sua permanenza in Italia, Hanson scrisse : \"Quartet in One Movement\", \"Lux aeterna\", \"The Lament for Beowulf\" , \n\"Symphony No. 1, Nordic\".\nDopo il triennio romano, assunse la direzione della scuola Eastman School of Music di Rochester, che conserv\u00f2 per circa quaranta anni.\nL'opera di Hanson intitolata \"Merry Mount\" op. 31, in 4 atti e 5 scene (1934) \u00e8 accreditata come la prima opera americana. \u00c8 stata scritta da un compositore statunitense e dal librettista statunitense Richard L. Stokes su una storia americana e la premi\u00e8re scenica fu presentata al Metropolitan Opera in New York nel 1934, con un cast americano diretto da Tullio Serafin insieme a Lawrence Tibbett.\nHanson fu eletto membro del \"National Institute of Arts and Letters\" nel 1935, presidente del \"Music Teachers' National Association\" dal\n1929 al 1930, e presidente del \"National Association of Schools of Music\" dal 1935 al 1939.\nNel 1946 vinse il Peabody Award."}
{"id": "2368598", "revid": "174925", "url": "https://it.wikipedia.org/wiki?curid=2368598", "title": "Monte Elicona", "text": ""}
{"id": "2368600", "revid": "599013", "url": "https://it.wikipedia.org/wiki?curid=2368600", "title": "Bobby Wilson (cestista 1951)", "text": ""}
{"id": "2368602", "revid": "174925", "url": "https://it.wikipedia.org/wiki?curid=2368602", "title": "Fusibilit\u00e0", "text": "La fusibilit\u00e0 \u00e8 la propriet\u00e0 di un materiale di fondere a determinate temperature.\nMateriali che presentano maggiore fusibilit\u00e0 possono essere fusi con pi\u00f9 facilit\u00e0 durante i processi di colatura negli stampi es. metalli\nEssa \u00e8 influenzata dalla temperatura di fusione del materiale e dal materiale stesso.\n\u00c8 l'attitudine di un materiale ad essere colato allo stato\nliquido dentro una forma per ottenere un getto di fusione.\nDipende da 3 fattori: capacit\u00e0 di raggiungere i punti dello stampo , temperatura di fusione e sviluppo di gas."}
{"id": "2368607", "revid": "300067", "url": "https://it.wikipedia.org/wiki?curid=2368607", "title": "Robert Wilson", "text": ""}
{"id": "2368609", "revid": "599013", "url": "https://it.wikipedia.org/wiki?curid=2368609", "title": "Bobby Wilson (cestista 1944)", "text": ""}
{"id": "2368610", "revid": "125733270", "url": "https://it.wikipedia.org/wiki?curid=2368610", "title": "Aberto de T\u00eanis de Santa Catarina", "text": "L'Aberto de T\u00eanis de Santa Catarina \u00e8 un torneo di tennis professionistico giocato sulla terra rossa. Fa parte dell'ATP Challenger Tour. Si \u00e8 giocato tra il 2006 e il 2008 a Florianopolis, in Brasile. Dal 2009 si gioca a Blumenau, in Brasile."}
{"id": "2368613", "revid": "47767", "url": "https://it.wikipedia.org/wiki?curid=2368613", "title": "Millicent", "text": "Origine e diffusione.\nSi tratta di un derivato del nome germanico \"Amalasunta\", composto da \"amal\" (\"lavoro\") e \"suind\" (\"forza\"). \u00c8 giunto in Inghilterra tramite le forme normanne \"Melisent\" e \"Melisende\", o forse per le connessioni provenzali della corte inglese, ed \u00e8 stato occasionalmente confuso con il nome Melissa.\nLa forma francese \"M\u00e9lisande\" venne utilizzata da Maurice Maeterlinck nel suo \"Pell\u00e9as et M\u00e9lisande\", da cui poi Claude Debussy trasse un'opera. \nVa notato che l'ipocoristico Millie \u00e8 condiviso con il nome Camilla.\nOnomastico.\nL'onomastico pu\u00f2 essere festeggiato il 1\u00ba novembre, festa di Ognissanti, non essendovi sante con questo nome che \u00e8 quindi adespota."}
{"id": "2368618", "revid": "767487", "url": "https://it.wikipedia.org/wiki?curid=2368618", "title": "Forno a induzione", "text": "Il forno a induzione \u00e8 un'apparecchiatura utilizzata in ambito industriale per la fusione dei metalli. Basa il proprio funzionamento sull'effetto Joule.\nPrincipio di funzionamento.\nI forni a induzione funzionano secondo il principio di un trasformatore. Il metallo fuso si comporta come un secondario chiuso in cortocircuito (quindi interessato da correnti elevate), mentre il primario \u00e8 costituito da un avvolgimento collegato ad una alimentazione in corrente alternata.\nPer riscaldare la massa da trattare si sfrutta l'effetto Joule dovuto alle correnti parassite (dette anche di Foucault) e alle correnti di conduzione.\nSe l'avvolgimento primario \u00e8 formato da formula_1 spire e la corrente che percorre le spire \u00e8 formula_2, la corrente formula_3 del secondario (costituita da un'unica spira) \u00e8 espressa da:\ne dato che formula_5 si ha:\nIl secondario \u00e8 percorso da una corrente di intensit\u00e0 direttamente proporzionale al numero di spire del primario e alla corrente che le attraversa. Lo sviluppo di calore per effetto joule \u00e8 espresso da:\nIn cui T \u00e8 il tempo ed R la resistenza.\nI forni elettrici a induzione si possono classificare in due tipi fondamentali:\nForni a induzione ad anello.\nForno tipo Kjellin.\nIl forno di tipo Kjellin \u00e8 costituito da un recipiente di forma anulare, rivestito internamente di refrattario e attraversato dal nucleo ferromagnetico di un trasformatore, al cui primario \u00e8 disposto l'avvolgimento collegato al generatore.\nGrazie alla circolazione di una elevata intensit\u00e0 di corrente (fino a 30.000 ampere), il materiale fuso pu\u00f2 raggiungere una temperatura molto elevata.\nLe forme costruttive di questo tipo sono realizzate in modo da dare alla sezione della spira di metallo fuso una grandezza minima. Lo scopo \u00e8 quello di garantire una resistenza elettrica elevata al passaggio di corrente (migliorando perci\u00f2 il rendimento) senza creare le condizioni per quelle contrazioni della vena fluida che possono produrre anche l'interruzione del passaggio di corrente.\nForno a canale chiuso.\nIl funzionamento \u00e8 analogo a quello del forno di tipo Kjellin.\nLa forma costruttiva presenta il vantaggio di un minore ingombro e di maggiore praticit\u00e0; inoltre, riduce gli inconvenienti derivanti dalla contrazione della vena liquida, contrastandola con una maggiore spinta metallostatica.\nForno Aix Wyatt.\nIl forno Aix Wyatt presenta una forma costruttiva molto compatta e poco ingombrante.\nL'anello secondario di metallo fuso \u00e8 posto verticalmente, invece che orizzontalmente, sotto la spinta metallostatica della carica sovrastante: questo riduce notevolmente gli inconvenienti derivanti dalla contrazione della vena e della interruzione della corrente.\nIl forno Aix Wyatt \u00e8 soprattutto indicato per la fusione delle leghe non ferrose.\nForno a induzione a crogiolo.\nLa struttura di un forno a crogiolo \u00e8 la seguente:\nAll'esterno troviamo la carpenteria in ferro, un cilindro sul quale sono assemblati i pistoni di sollevamento.\nDietro alla lamiera troviamo un primo strato di cemento refrattario dello spessore di circa 30\u00a0cm, che ingloba le spire in rame. Questo cemento viene versato nello spazio tra il cilindro esterno e una sagoma precedentemente posata. \nLe spire all'interno sono in costituite da una barra in rame, al quale \u00e8 saldato un tubo anch'esso in rame per il passaggio dell'acqua di raffreddamento. Il tutto \u00e8 pressato da una \"calza\" in materiale ignifugo. Una volta che il cemento \u00e8 solido si applica su tutta l'altezza un materassino ceramico, con uno spessore di circa 8-10mm, al centro \u00e8 posizionata la sagoma del crogiolo. Lo spazio che rimane tra la sagoma e lo strato di cemento precedente \u00e8 riempito con un altro tipo di cemento refrattario secco. Utilizzando un vibratore stellare, posizionato nella sagoma in ferro, si fa uscire l'aria dalla polvere che man mano riempie lo spazio, che diventa compatta.\nQuesto secondo strato \u00e8 quello a contatto diretto con il metallo fuso, che quando fonde al primo avvio sinterizza la polvere di cemento rendendola solida.\nLe spire sono suddivise in due gruppi di ugual numero, collegate in modo opposto, ed al centro \u00e8 posto un anello di lamierini metallici che serve a separare i campi induttivi che ruotano in senso inverso.\nI forni a crogiolo possono essere alimentati con corrente a frequenza di rete (bassa frequenza) o con corrente a media o alta frequenza.\nForni a induzione a bassa frequenza.\nI forni a bassa frequenza sono alimentati con corrente di rete a 50\u00a0Hz. Si prestano alla fusione di acciai, ghise, leghe del rame e dell'alluminio.\nI forni a bassa frequenza presentano i seguenti vantaggi:\nIl forno a crogiolo \u00e8 usato per la rifusione della cariche metalliche e per il surriscaldo. Non consente attese prolungate, perch\u00e9 la carica metallica tende a ossidarsi.\nLe forze elettromagnetiche che si generano facilitano l'azione di rimescolamento della massa fusa e rendono pi\u00f9 rapido l'assorbimento delle cariche. Questo forno \u00e8 ottimo per effettuare la correzione della composizione delle cariche.\nForni a induzione a crogiolo a media e alta frequenza.\nI forni a crogiolo a media ed alta frequenza si presentano apparentemente con le stesse forme costruttive di quelli a bassa frequenza. Differiscono da questi ultimi perch\u00e9 dispongono di gruppi elettrici per la conversione della corrente elettrica dalla frequenza di rete alla frequenza di lavoro.\nI forni a media frequenza sono alimentati con corrente elettrica alternata con frequenza di 150\u2013200\u00a0Hz.\nI forni ad alta frequenza sono alimentati con corrente elettrica con frequenza da 500 a 10.000\u00a0Hz.\nGli effetti che si ottengono con l'impiego della corrente a frequenza elevata sono i seguenti :\nIl forno a induzione ad alta frequenza richiede quindi l'impiego di cariche tanto pi\u00f9 grossolane quanto minore \u00e8 la frequenza. \nLa capacit\u00e0 dei forni ad alta frequenza non supera il carico di 15 tonnellate. I forni a crogiolo ad alta frequenza sono caratterizzati da un elevato assorbimento di energia nel bagno di fusione e da moti elettrodinamici bassi.\nI forni a crogiolo ad alta frequenza sono impiegati per la fusione di acciai speciali e di qualit\u00e0. Sono di semplice manutenzione e impiego. Non si riscontrano difficolt\u00e0 della rifusione di materiale in piccola pezzatura."}
{"id": "2368625", "revid": "300067", "url": "https://it.wikipedia.org/wiki?curid=2368625", "title": "Wardell Jackson", "text": ""}
{"id": "2368630", "revid": "599013", "url": "https://it.wikipedia.org/wiki?curid=2368630", "title": "Clyde Dickey", "text": ""}
{"id": "2368631", "revid": "114528073", "url": "https://it.wikipedia.org/wiki?curid=2368631", "title": "Saldabilit\u00e0", "text": "La saldabilit\u00e0 \u00e8 l'attitudine che ha un materiale, a unirsi con un altro materiale uguale o diverso sotto l'azione del calore."}
{"id": "2368636", "revid": "986213", "url": "https://it.wikipedia.org/wiki?curid=2368636", "title": "Roberto Octavio Gonz\u00e1lez Nieves", "text": "Biografia.\nRoberto Octavio Gonz\u00e1lez Nieves \u00e8 nato il 2 giugno 1950 ad Elizabeth, Stato federato del New Jersey ed arcidiocesi di Newark, sulla East Coast degli Stati Uniti d'America; i suoi genitori Jessego Hirama Gonz\u00e1lez e Frances Iris Nieves erano immigrati portoricani.\nEntrato nell'Ordine dei frati minori il 20 agosto 1972, ha emesso i voti temporanei il 25 agosto 1973 e poi la professione solenne il 21 agosto 1976. Ha ricevuto l'ordinazione sacerdotale l'8 maggio 1977 per imposizione delle mani di Michele Lorenzo Joseph Graziano, O.F.M., vescovo emerito di San Miguel.\nMinistero episcopale.\nIl 19 luglio 1988 papa Giovanni Paolo II lo nomin\u00f2, trentottenne, vescovo ausiliare di Boston, assegnandogli contestualmente la sede titolare di Ursona; al momento della nomina era uno dei vescovi pi\u00f9 giovani del mondo. Ha ricevuto la consacrazione episcopale il 3 ottobre seguente, presso la Cattedrale della Santa Croce a Boston, per imposizione delle mani del cardinale Bernard Francis Law, arcivescovo metropolita di Boston, assistito dai co-consacranti cardinali John Joseph O'Connor, arcivescovo metropolita di New York, e Luis Aponte Mart\u00ednez, arcivescovo metropolita di San Juan de Puerto Rico. Come suo motto episcopale il neo vescovo Gonzalez Nieves ha scelto \"Vita per Jesum\", che tradotto vuol dire \"Vita per Ges\u00f9\".\nIl 16 maggio 1995 papa Giovanni Paolo II lo nomin\u00f2, quarantaquattrenne, vescovo coadiutore di Corpus Christi; il 26 giugno seguente ha fatto il suo ingresso in diocesi durante una cerimonia svoltasi presso la Cattedrale di Corpus Domini a Corpus Christi.\nMeno di due anni dopo, il 1\u00ba aprile 1997 \u00e8 succeduto per coadiutoria come vescovo di Corpus Christi, all'et\u00e0 di quarantasei anni, dopo l'accettazione della rinuncia per raggiunti limiti d'et\u00e0 del settantatreenne Ren\u00e9 Henry Gracida.\nIl 26 marzo 1999 papa Giovanni Paolo II lo ha promosso, quarantottenne, arcivescovo metropolita di San Juan de Puerto Rico; \u00e8 succeduto al settantaseienne cardinale Luis Aponte Mart\u00ednez, dimissionario per raggiunti limiti d'et\u00e0 dopo aver guidato l'arcidiocesi per quasi trentacinque anni. L'8 maggio seguente ha preso possesso della nuova sede durante una cerimonia svoltasi presso la Cattedrale di San Juan Bautista a San Juan. Il 29 giugno successivo, giorno della solennit\u00e0 dei Santi Pietro e Paolo, si \u00e8 recato presso la Basilica di San Pietro in Vaticano, dove il Pontefice gli ha imposto il pallio, simbolo di comunione tra la Santa Sede e il metropolita.\nNel 2000 \u00e8 stato eletto presidente della Conferenza Episcopale di Porto Rico (C.E.P.), succedendo ad Ulises Aurelio Casiano Vargas, vescovo di Mayag\u00fcez; ha ricoperto tale incarico fino al dicembre 2007, quando gli \u00e8 subentrato Ruben Antonio Gonz\u00e1lez Medina, C.M.F., vescovo di Caguas.\nIl 28 giugno 2007 si \u00e8 recato in Vaticano, assieme ad altri membri dell'episcopato portoricano, per la visita visita \"ad limina apostolorum\", discutendo con il Pontefice della situazione e dei problemi relativi alla sua zona pastorale.\nNel dicembre 2012 \u00e8 stato nuovamente eletto a capo della C.E.P. per un sessennio, fino al 29 dicembre 2018, quando \u00e8 stato sostituito nuovamente da monsignor Gonz\u00e1lez Medina.\nL'8 giugno 2015 ha compiuto una seconda visita \"ad limina\" insieme ai membri dell'episcopato portoricano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2368637", "revid": "298055", "url": "https://it.wikipedia.org/wiki?curid=2368637", "title": "Emma Contini", "text": ""}
{"id": "2368638", "revid": "96758", "url": "https://it.wikipedia.org/wiki?curid=2368638", "title": "Enishi", "text": ""}
{"id": "2368641", "revid": "1543377", "url": "https://it.wikipedia.org/wiki?curid=2368641", "title": "Henry Franklin Gilbert", "text": "Biografia.\nHa studiato musica al \"New England Conservatory\" di Boston, sotto la guida di Mac Dowell per la composizione e di Emil Mollenhauer per il violino. \nDopo la laurea, Gilbert intraprese una carriera nel mondo degli affari. Nel 1900 ha assistito alla performance di \"Louise\" di Gustave Charpentier che lo ha appassionato alla musica, e subito dopo si \u00e8 interessato alla musica folk e alla musica afro-americana, componendo quello che \u00e8 risultato il suo primo grande successo: \"Comedy Overture on Negro Themes\" (1910, musica per orchestra).\nQuesto fu seguito dal \"Negro Rhapsody\", anch'esso per orchestra. Altri pezzi successivi si basarono sulla musica degli indiani e dei creoli americani. Tra i suoi lavori meno popolari ci sono tre danze americane. \nGilbert ha realizzato la musica per il film del 1922 \"Down to the Sea in Ships\". Sebbene in origine avesse intenzione di comporre una colonna sonora completamente nuova, il suo amico Joseph Carl Breil lo convinse che sarebbe stato meglio scrivere poche musiche originali e poi compilare il resto con le opere esistenti.\nTra le composizioni principali, annoveriamo: musiche per orchestra (\"Episodes\" (1897), \"Summerday Fantasy\" (1906), \"Americanesque\" (1907)), i poemi sinfonici (\"The Dance in Place Congo\" (1908), \"Negro Rhapsody\" (1913)), liriche da camera oltre che a canti popolari. \n\u00c8 da notare come il suo pi\u00f9 grande successo, \"The Dance in Place Congo\", un lavoro basato su temi creoli completato nel 1908, fu inizialmente rifiutato dai produttori per motivi razziali e solo dopo qualche anno fu accettato, seppur rielaborato e trasformato in musica per balletto la cui prima assoluta \u00e8 stata diretta da Pierre Monteux con Rosina Galli (ballerina) al Metropolitan Opera House di New York nel 1918.\nFu acclamato al Festival Internazionale di Musica Contemporanea di Francoforte sul Meno il 1 \u00b0 luglio 1927, con il compositore presente, anche se a quel tempo Gilbert era un invalido, e mor\u00ec meno di un anno dopo, a Cambridge, nel Massachusetts. Aveva una cardiopatia congenita nota come Tetralogia di Fallot e il suo caso fu pubblicato da White e Sprague sul \"Journal of American Medical Association\".\nNel 1921 avvenne la prima esecuzione assoluta nella Symphony Hall di Boston di \"Indian Sketches\" per orchestra di sua composizione diretta da Monteux."}
{"id": "2368652", "revid": "767487", "url": "https://it.wikipedia.org/wiki?curid=2368652", "title": "Juan de Marcos Gonz\u00e1lez", "text": "Juan de Marcos Gonz\u00e1lez, figura centrale nella musica cubana, ha reso un contributo straordinario oltrech\u00e9 fondamentale alla promozione in tutto il mondo della ricchezza, della diversit\u00e0 e della vitalit\u00e0 della musica tradizionale cubana, avvenuta soprattutto grazie alla realizzazione dei due progetti da lui voluti: Afro-Cuban All Stars e Buena Vista Social Club.\nFiglio di musicisti (suo padre \"Marcos Gonz\u00e1lez Mauriz\" tra l'altro ha suonato e cantato col grande Arsenio Rodr\u00edguez), \u00e8 stato all'inizio un grande ammiratore dei gruppi inglesi e americani di musica rock ma ben presto si \u00e8 convertito alla riscoperta delle proprie radici culturali e, nel 1978, ha fondato il gruppo Sierra Maestra, una band il cui obiettivo era quello di far conoscere la musica tradizionale cubana alla nuova generazione. La band raggiunse un grande successo: pubblic\u00f2 quattordici album, fece concerti in tutto il mondo e vinse numerosi premi.\nDopo aver constatato il grande successo ottenuto su questo terreno e incoraggiato da \"Nick Gold\", il proprietario della \"World Circuit\", Gonz\u00e1lez prese a lavorare per un grande progetto, cio\u00e8 quello di mettere insieme i pi\u00f9 importanti musicisti dell'epoca d'oro del musica cubana. E sfruttando tutti i suoi contatti nel mondo della musica cubana, aiutato soprattutto dalla sua perseveranza, riusc\u00ec nel 1996 a creare la Afro-Cuban All Stars, una band di 25 tra i pi\u00f9 brillanti musicisti cubani, e con una parte di essi form\u00f2 il leggendario Buena Vista Social Club.\nTutt'oggi continua a collaborare con loro oltre a dedicarsi alla ricerca di nuovi talenti della musica cubana che promuove grazie alla sua etichetta discografica, DM Ahora."}
{"id": "2368654", "revid": "300067", "url": "https://it.wikipedia.org/wiki?curid=2368654", "title": "Al Skinner", "text": ""}
{"id": "2368667", "revid": "6923", "url": "https://it.wikipedia.org/wiki?curid=2368667", "title": "Palladismo", "text": "Il palladismo fu un presunto culto esoterico anticristiano fondato nella seconda met\u00e0 dell'Ottocento da esponenti della massoneria. Il termine compare nel carteggio fra Giuseppe Mazzini e Albert Pike. Il commodoro William Guy Carr (che era, all'insaputa di molti, un massone) riferisce di averlo potuto visionare prima che venisse occultato e depositato negli archivi di Temple House, la sede del Rito Scozzese di Washington.\nL'immaginazione nata attorno a questo culto venne nutrita e gonfiata a dismisura dall'ex massone L\u00e9o Taxil, le cui dichiarazioni vennero accettate cattolica del tempo. Secondo quanto egli rifer\u00ec, i palladisti (o palladiani) sarebbero stati massoni appartenenti almeno al 30\u00ba grado, ed avrebbero gestito in maniera occulta tutte le logge.\nTaxil, tuttavia, ammise in seguito di aver \"scherzato sull'argomento\" (che gli aveva fruttato, grazie alla vendita dei suoi libri, un ottimo guadagno), esprimendo cos\u00ec la falsit\u00e0 delle sue dichiarazioni.\nPer \"palladio\" s'intende l'icona, l'immagine, il Baphomet dei Templari. \u00c8 il vertice intellettuale della cultura satanista, o meglio dell'adorazione di Lucifero come principio di laicismo ed illuminismo e, che ha nell'\"Ode a Satana\" del Carducci la sua massima espressione poetica. "}
{"id": "2368669", "revid": "1543377", "url": "https://it.wikipedia.org/wiki?curid=2368669", "title": "Gaetano Merola", "text": "Biografia.\nMerola nacque a Napoli, figlio di un violinista, e studi\u00f2 pianoforte e direzione d'orchestra al Conservatorio San Pietro a Majella. \nEmigr\u00f2 negli Stati Uniti nel 1899 divenendo assistente al direttore d'orchestra al Metropolitan Opera di New York. \nCon lo stesso ruolo lavor\u00f2 presso la \"Henry Wilson Savage opera company\" a Boston e con la \"San Carlo Opera Company\". \nOscar Hammerstein lo indirizz\u00f2 come direttore del coro alla \"Manhattan Opera Company\" del Manhattan Center dove rimase fino al 1910. \nSi trasfer\u00ec a Londra dove fu direttore d'orchestra alla \"London Opera House\" prima di ritornare a New York come direttore di operette. \nMerola diresse le prime esecuzioni di sette produzioni fra le quali \"Naughty Marietta\" di Victor Herbert, \"The Firefly\" di Rudolf Friml con Melville Stewart e \"Maytime\" di Sigmund Romberg oltre a \"The Geisha\" di Sidney Jones e Lionel Monckton nel 1913 a New York.\nGli anni di San Francisco.\nMentre era in tourn\u00e9e con la \"San Carlo Opera\" inizi\u00f2 a fare delle visite annuali a San Francisco. \nEbbe cos\u00ec modo di ascoltare Luisa Tetrazzini, da poco giunta negli Stati Uniti, alla \"Tivoli Opera House\" nel 1904 e la raccomand\u00f2 a Oscar Hammerstein I. San Francisco aveva avuto una lunga tradizione di teatri d'opera sin dal tempo della corsa all'oro. \nValutando il potenziale della citt\u00e0 come centro dell'opera lirica negli Stati Uniti dell'ovest, Merola decise di stabilirsi a San Francisco e costitu\u00ec la sua prima compagnia nel 1923 che realizz\u00f2 una stagione estiva allo stadio della Stanford University, con un uditorio potenziale di 30.000 spettatori, presentando \"Carmen\", \"Pagliacci\" e \"Faust\". \nAnche se la prima stagione termin\u00f2 in deficit, tent\u00f2 l'anno successivo, adattando il \"Civic Auditorium\" alla rappresentazione di opere. \nRiusc\u00ec a convincere 2.000 investitori locali a versare delle quote da investire nella sua compagnia. \nDal 1927 present\u00f2 la prima a San Francisco di \"Tristano e Isotta\" e la nuova \"Turandot\", e negli anni seguenti, \"Falstaff\", \"La fanciulla del West\" e \"I maestri cantori di Norimberga\".\nWar Memorial Opera House.\nPer anni a San Francisco si discusse della costruzione di un nuovo teatro d'opera. Gli esiti della \"prima guerra mondiale\" avevano fatto accendere il desiderio di onorare gli eroi di guerra della citt\u00e0 con un memorial che ricordasse i caduti in guerra, con la costruzione di un museo. Alla fine si decise di costruire due edifici in stile palladiano. Uno avrebbe ospitato un museo con una sala dedicata ai veterani di guerra e l'altro sarebbe stato la nuova sede del San Francisco Opera di Merola. Nel 1927 vennero acquistati due lotti di terreno da parte della municipalit\u00e0 e vennero stanziati i fondi per la costruzione. Nell'ottobre del 1931, quando si diede avvio alla costruzione, irruppe la grande depressione e conseguentemente i costi di costruzione si ridussero in maniera drastica. I due edifici vennero quindi completati entro l'anno con un costo di 5,5 milioni di dollari.\nLa War Memorial Opera House apr\u00ec il 15 ottobre 1932 con una produzione inaugurale di \"Tosca\" con protagonista Claudia Muzio, seguita, alcuni giorni dopo, da una Lucia di Lammermoor cantata da Lily Pons. Con il nuovo teatro, la societ\u00e0 di Merola crebbe rapidamente nel primo decennio di attivit\u00e0, e venne presentato per la prima volta L'anello del Nibelungo di Richard Wagner, nel 1935 con protagonista Kirsten Flagstad e direttore Fritz Reiner nel 1936-39 e Erich Leinsdorf nel 1938-41.\nMerola decise allora di aumentare il numero delle rappresentazioni aggiungendo una tourn\u00e9e a Los Angeles. Cre\u00f2 cos\u00ec una societ\u00e0 con la \"Los Angeles Grand Opera\", con la quale aveva fatto delle tourn\u00e9e dal 1924 al 1931. Con l'apertura del War Memorial nell'ottobre 1932, Merola raggiunse un accordo con l'impresario di \"Los Angeles arts\", L.E. Behymer, per la presentazione dei pi\u00f9 rinomati cantanti della San Francisco Opera in una breve stagione a Los Angeles. Cos\u00ec a Los Angeles cantarono Muzio e Bonelli in \"La traviata\" e \"Il trovatore\" Lily Pons in \"Lucia\" e \"Rigoletto\", appena qualche giorno dopo il loro debutto a San Francisco. Altri lavori proposti furono poi \"The Bartered Bride\" con Elisabeth Rethberg e \"Le Coq d'Or\" nel 1934. Nel 1937, Merola decise per una lunga stagione annuale a Los Angeles allo Shrine Auditorium. La prima stagione vide cantare Lauritz Melchior e Kirsten Flagstad in \"Tristano e Isotta\" sotto la direzione di Fritz Reiner, Melchior in \"Lohengrin\", Pons e Ezio Pinza in \"Lakm\u00e9\", Gina Cigna e Giovanni Martinelli in \"Aida\" e Maria Jeritza in \"Tosca\". Il risultato fu una sequenza ininterrotta di stagioni a Los Angeles fino al 1965.\nGli ultimi anni.\nNel 1943, Merola inizi\u00f2 la collaborazione con Kurt Herbert Adler. Adler era stato assistente di Toscanini a Salisburgo nel 1936 ed era giunto negli Stati Uniti nel 1938. La rinomanza del teatro cominci\u00f2 ad attrarre nuovi cantanti, spesso prima che debuttassero presso i maggiori templi della lirica. Giunsero cos\u00ec, dopo la fine della seconda guerra mondiale, Tito Gobbi, Ferruccio Tagliavini, Elena Nikolaidi, Renata Tebaldi e Mario del Monaco.\nA seguito del declino della sua salute e delle energie, Merola inizi\u00f2 a rallentare il suo lavoro appoggiando il maggior peso della stagione sul nuovo direttore Adler, anche se rimase a capo della compagnia fino alla sua morte avvenuta nel 1953.\nEgli mor\u00ec mentre dirigeva una rappresentazione di \"Madama Butterfly\" al \"Sigmund Stern Recreation Grove\", un anfiteatro all'aperto nei pressi di San Francisco, dove si tenevano concerti estivi sin dal 1938.\nMerola Opera Program.\nDopo esser succeduto a Merola come direttore generale della compagnia, Kurt Herbert Adler diede vita al \"San Francisco Opera's training program\" per cantanti e direttori nel corso della stagione 1954-55. Nel 1957, il programma venne ufficialmente denominato \"Merola Opera Program\", in onore del fondatore Gaetano Merola. Il \"Merola Opera Program\" si occupa della realizzazione di stages di undici settimane, tutte le estati, per cantanti e direttori d'orchestra, ed i diplomati hanno la strada spianata verso importanti carriere nel mondo dell'opera lirica."}
{"id": "2368673", "revid": "111915486", "url": "https://it.wikipedia.org/wiki?curid=2368673", "title": "Sinfonia n. 14 (Mozart)", "text": "La Sinfonia n. 14 in La maggiore K 114 di Wolfgang Amadeus Mozart, fu composta a Salisburgo dopo il secondo viaggio di Mozart in Italia. L'opera \u00e8 datata 30 dicembre 1771.\nIl musicologo Nicholas Kenyon afferma che, a partire da quest'opera, si apre \"un mondo completamente diverso\" nello stile sinfonico del compositore.\nStruttura.\nLa particolarit\u00e0 di questa sinfonia \u00e8 l'assenza di un tema principale, compensata dalla presenza di episodi dal carattere giocoso. Ci\u00f2 fa supporre che l'opera sia stata scritta per le celebrazioni del \"Carnevale di Salisburgo\": i festeggianti improvvisavano melodie sopra la musica della sinfonia.\nL'organico previsto \u00e8 composto da due flauti, due oboi, due corni e archi.\nI quattro movimenti sono:"}
{"id": "2368680", "revid": "300067", "url": "https://it.wikipedia.org/wiki?curid=2368680", "title": "Rod Derline", "text": ""}
{"id": "2368684", "revid": "107831", "url": "https://it.wikipedia.org/wiki?curid=2368684", "title": "Abierto Internacional Varonil Club Casablanca", "text": ""}
{"id": "2368685", "revid": "124586824", "url": "https://it.wikipedia.org/wiki?curid=2368685", "title": "Ferrari 250 LM", "text": "La Ferrari 250 LM \u00e8 una vettura stradale realizzata dalla casa automobilistica italiana Ferrari durante gli anni sessanta. Spesso viene erroneamente denominata Ferrari 275 LM a causa della cilindrata di 3,3 litri. Essa fu impiegata attivamente nelle competizioni e partecip\u00f2 inizialmente al challenge mondiale endurance.\nStoria.\nNel 1963 la Ferrari present\u00f2 al Salone dell'automobile di Parigi quella che doveva essere l'erede della 250 GTO, la 250 LM. Derivata dal prototipo 250 P, la sigla LM stava per \"Le Mans\", ad indicare che la vettura era destinata a partecipare alla gara di durata francese. In totale ne vennero prodotti 33 esemplari (32 secondo altre fonti), ma la FIA non lo ritenette un numero sufficiente (ne occorrevano 100) e non concedette l'omologazione nella categoria Gran Turismo del campionato del mondo sportprototipi, cos\u00ec la 250 LM dovette confrontarsi con i prototipi. Nonostante ci\u00f2 riusc\u00ec a riportare diverse affermazioni importanti. Ma in seguito a quella mancata omologazione Enzo Ferrari per protesta schier\u00f2 negli ultimi Gran Premi della stagione della Formula 1 del 1964 le sue monoposto affidate a John Surtees (che poi vincer\u00e0 il campionato del mondo) e a Lorenzo Bandini con i colori bianco e blu della \"North American Racing Team\", la NART, di cui era proprietario Luigi Chinetti, importatore delle Ferrari per il Nord America.\nBerlinetta Speciale.\nNel 1965, anno della vittoria della 250 LM a Le Mans, Pininfarina allest\u00ec una versione speciale di questa vettura, disegnata da Leonardo Fioravanti. La \"250 LM Berlinetta Speciale\", cos\u00ec venne chiamata, venne presentata al Salone dell'automobile di Ginevra dello stesso anno.\nLe differenze principali erano l'ampio lunotto in plexiglas, che copriva il vano motore in luogo del preesistente cofano posteriore piatto, le prese d'aria sui passaruota posteriori che vennero coperte da una griglia e l'aggiunta di piccoli rostri paraurti cromati. La vettura adottava la livrea del team N.A.R.T., un fondo bianco con una striscia blu.\nCaratteristiche tecniche.\nLa 250 LM presentata al Salone di Parigi montava un V12 da 2953,2 cm\u00b3 di cilindrata, lo stesso impiegato dalla 250 GTO e dalla Testa Rossa. Ma nei successivi esemplari la cilindrata fu portata a 3285,7\u00a0cm\u00b3, sicch\u00e9 alcune fonti la riportano erroneamente con il nome di \"275 Le Mans\", seguendo il tradizionale codice delle denominazioni delle berlinette Ferrari, in cui il numero fa riferimento alla cilindrata unitaria.\nL'alimentazione era affidata a 6 carburatori 38DCN della Weber. Il motore era montato longitudinalmente e in posizione centrale, ed il cambio, a 5 rapporti, era anch'esso longitudinale e montato a sbalzo dietro al motore stesso. La potenza era di 320 CV.\nIl telaio era a traliccio in tubi di acciaio. Le sospensioni, sia quelle anteriori che quelle posteriori, erano a doppi triangoli sovrapposti con ruote indipendenti, gli ammortizzatori erano idraulici con molle elicoidali.\nAttivit\u00e0 agonistica.\nLa carriera agonistica della Ferrari 250 LM fu influenzata dalla mancata omologazione tra le \"Gran Turismo\" che concorrevano al campionato del mondo sportprototipi, pertanto la vettura fu iscritta nella classe \"Prototipi gran turismo oltre 3.0 litri\" (solo la vettura col telaio nr. 5149 del N.A.R.T., col propulsore da 3 litri, fu iscritta tra i \"Prototipi gran turismo entro 3.0 litri\") che gareggiavano nel challenge mondiale endurance, andando a confrontarsi con vetture espressamente progettate per le competizioni, quali le Ferrari 250 P (e le loro derivate), la Maserati Tipo 151 e la Iso Grifo A3C, oltre che con altre GT non ancora omologate, come la Ford GT40.\nNonostante ci\u00f2 ottenne il primo e il secondo posto assoluto alla \"12 Ore di Reims\" del 1964 e alla 24 Ore di Le Mans del 1965 (ultimo successo della casa di Maranello nella maratona francese), nello stesso anno vinse la 500 km di Spa e nell'anno successivo conquist\u00f2 la \"1000 km di Parigi\". La vettura vinse l'ultima corsa nel 1967.\nLa 250 LM riscontr\u00f2 molto successo tra le scuderie private e anche le due vetture che vinsero la 24 Ore di Le Mans appartenevano a team privati, precisamente quella giunta per prima alla scuderia americana N.A.R.T. e quella giunta seconda a una scuderia belga privata."}
{"id": "2368688", "revid": "599013", "url": "https://it.wikipedia.org/wiki?curid=2368688", "title": "Bill Ligon", "text": ""}
{"id": "2368690", "revid": "1305772", "url": "https://it.wikipedia.org/wiki?curid=2368690", "title": "Final Fight 2", "text": " \u00e8 un videogioco del genere picchiaduro a scorrimento sviluppato e pubblicato nel 1993 da Capcom. Al contrario del precedente titolo \"Final Fight\" non \u00e8 un videogioco arcade, ma \u00e8 stato pubblicato per Super Nintendo Entertainment System.\nTrama.\nMike Haggar, accompagnato dai suoi due amici Cody e Guy (i tre protagonisti del primo \"Final Fight\"), ha sradicato da Metro City la Mad Gear, permettendo il ristabilimento dell'ordine pubblico. Cody parte in vacanza con la fidanzata Jessica mentre Guy intraprende un percorso di allenamento nel ninjutsu. Nel frattempo per\u00f2 la Mad Gear sta per rilanciarsi sul sentiero di guerra guidata da un nuovo, potente capo. Un giorno Haggar riceve una richiesta d'aiuto di una ragazza, Maki, che lo informa del rapimento di sua sorella Rena, fidanzata di Guy, e del padre Genryusai da parte della pi\u00f9 pericolosa che mai Mad Gear.\nHaggar, affiancato anche dal coraggioso Carlos Miyamoto, uno studente aiutato in passato da lui e da Guy, aiuta Maki a ritrovare la sorella e il padre, viaggiando in tutta l'Eurasia.\nModalit\u00e0 di gioco.\n\"Final Fight 2\" non si discosta molto dal precedente \"Final Fight\", aggiungendo, per\u00f2, una modalit\u00e0 multigiocatore, non presente nella conversione per SNES del precedente titolo.\nTre sono i personaggi selezionabili: Haggar, il pi\u00f9 potente, Carlos, equilibrato, e Maki, veloce ma pi\u00f9 debole. Ogni personaggio ha delle mosse originali del proprio repertorio.\nNon sono molte le differenze: il giocatore deve percorrere un percorso prestabilito e sconfiggere tutti i nemici che gli si pongono dinanzi, per poi arrivare al cospetto del boss di fine livello, molto pi\u00f9 difficile da eliminare dei semplici scagnozzi.\nDurante il tragitto \u00e8 possibile rompere casse o barili in cui trovare ristorazioni (patatine fritte, tacchini, palle di riso, eccetera) e armi (coltelli, katane, mazze, eccetera).\nSi pu\u00f2 trovare, seppur raramente, un pupazzo dalle fattezze di Guy, che rilascer\u00e0 una vita aggiuntiva, e uno con l'aspetto di Genryusai, che concede invece un'invincibilit\u00e0 temporanea.\nLe ambientazioni spaziano da Hong Kong, Francia, Paesi Bassi, Inghilterra, Italia e Giappone.\nPer ottenere il finale completo, bisogna terminare il gioco alla difficolt\u00e0 esperto: un completamento con difficolt\u00e0 differente determiner\u00e0 un finale pi\u00f9 breve.\nDifferenze con la versione giapponese.\nNella versione giapponese del gioco vi sono due nemici femmine, rispettivamente Mary ed Eliza, equipaggiate di coltello ed abili acrobati, che ricordano molto Poison e Roxy in \"Final Fight\" ma, a differenza di loro, sono femmine effettive e non transessuali. Nella versione americana e in quella europea, Mary ed Eliza sono state sostituite con Leon e Robert, due atleti. Il primo boss del gioco, inoltre, nella versione giapponese, usa una mannaia come arma; nella versione d'oltremanica l'arma \u00e8 stata rimossa.\nSeguiti.\nIl seguito \u00e8 \"Final Fight 3\", dove appare ancora Mike Haggar tra i protagonisti.\nDei due nuovi protagonisti, solo Maki riappare come personaggio in futuro: apparir\u00e0 nel \"Sakura Ganbaru!\" come rivale di Sakura Kasugano in \"Capcom vs. SNK 2\", usando parte delle sue combinazioni d'attacco in \"Final Fight 2\", in \"\" e \"Card Fighter DS\".\nLa sua versione di \"Capcom vs. SNK 2\" \u00e8 stata anche riproposta nelle conversioni di \"Street Fighter Alpha 3\" per Game Boy Advance e PlayStation Portable. Carlos apparir\u00e0 solo come cameo in \"Capcom Fighting All-Stars\" nel finale di Alex."}
{"id": "2368693", "revid": "339392", "url": "https://it.wikipedia.org/wiki?curid=2368693", "title": "Iltutmish", "text": ""}
{"id": "2368698", "revid": "121836", "url": "https://it.wikipedia.org/wiki?curid=2368698", "title": "British Royal Family", "text": ""}
{"id": "2368701", "revid": "74801", "url": "https://it.wikipedia.org/wiki?curid=2368701", "title": "Cecil Armstrong Gibbs", "text": "Biografia.\nGibbs nacque a Great Baddow, un villaggio rurale vicino a Chelmsford, nell'Essex. \nIl nonno materno compose un buon numero di canzoni, invece suo padre, David Cecil Gibbs, guid\u00f2 un'azienda fondata dal nonno di Gibbs. La madre di Gibbs, Ida, mor\u00ec quando il bambino aveva solo due anni e successivamente fu seguito ed educato dal padre e dalle zie.\nL'infanzia di Gibbs fu ulteriormente condizionata dai metodi educativi del padre, che cerc\u00f2 di formare suo figlio facendolo dormire in soffitta, costringendolo a cavalcare e saltare un pony all'et\u00e0 di sei anni, e gettandolo in acque profonde per imparare a nuotare. Le conseguenze di questi metodi educativi le ebbe Gibbs nell'et\u00e0 adulta con la comparsa di problemi nervosi e psicologici. \nIl talento musicale di Gibbs si rivel\u00f2 precocemente dato che il bambino improvvisava melodie al pianoforte prima ancora prima di imparare a parlare e compose la sua prima canzone all'et\u00e0 di cinque anni. Mentre i membri della famiglia consigliavano di indirizzare Gibbs alla frequentazione di una scuola di musica all'estero, il padre di Gibbs insistette sul fatto che Gibbs avesse una vera educazione britannica per prepararlo a gestire l'attivit\u00e0 aziendale di famiglia. Pertanto, Gibbs frequent\u00f2 la \"Wick School\", una scuola di formazione a Brighton a partire dal 1899. La capacit\u00e0 di Gibbs come studente, in particolare per il latino, gli valse una borsa di studio al Winchester College nel 1902, dove si specializz\u00f2 in storia. E proprio al \"Winchester\", Gibbs inizi\u00f2 gli studi musicali prendendo lezioni in armonia e in contrappunto con il dott. E. T. Sweeting. \nDal 1908 al 1911 frequent\u00f2 il Trinity College di Cambridge con una borsa di studio come studente di storia. Ha continuato i suoi corsi a Cambridge in musica fino al 1913 studiando composizione con Edward Dent, Cyril Rootham e con Charles Wood al \"Royal College of Music\". Fu a Cambridge che studi\u00f2 anche organo e pianoforte, distinguendosi per le sue improvvisazioni musicali. \nDal 1915 Gibbs insegn\u00f2 inglese, storia e classici alla \"Wick School\" e guid\u00f2 anche un coro. Nel 1918 spos\u00f2 Honor Mary Mitchell e ebbe il suo primo figlio, un maschio, nell'anno seguente.\nNei primi anni '20, Gibbs vinse il premio \"Arthur Sullivan Prize\" per la composizione e l'anno successivo incominci\u00f2 ad insegnare composizione e teoria musicale al \"Royal College of Music\", dove rester\u00e0 fino al 1939. \nNel 1921, Gibbs fond\u00f2 anche la \"Danbury Choral Society\", un coro amatoriale che condusse fino a poco prima della sua morte. Nel 1923 Gibbs fu invitato nell'incarico di giudice in un festival musicale a Bath e nel giro di pochi anni divent\u00f2 uno dei giudici pi\u00f9 noti in Inghilterra. Dal 1937 al 1952 ha anche assunto il ruolo di vicepresidente della \"British Federation of Music Festivals\". \nNel 1931, Gibbs fu insignito del Dottorato in musica a Cambridge per la composizione.\nGibbs \u00e8 pi\u00f9 conosciuto per la sua produzione di canzoni che scrisse nella sua migliore fase creativa della sua carriera tra il 1917 e il 1933; ha anche scritto una notevole quantit\u00e0 di musica per i cori amatoriali che ha diretto. \nTra le composizioni principali, annoveriamo: musiche di scena (\"Orestiade\", \"Midsummer Madness\"); musiche per la fiaba \"Crossing\"; musica strumentale da camera, musica per pianoforte, il poema sinfonico \"The Vision of Night\"."}
{"id": "2368702", "revid": "123584446", "url": "https://it.wikipedia.org/wiki?curid=2368702", "title": "Run (Snow Patrol)", "text": "Run \u00e8 un singolo del gruppo musicale britannico Snow Patrol, pubblicato il 26 febbraio 2004 come secondo estratto dal terzo album in studio \"Final Straw\".\nVersione di Leona Lewis.\nLa canzone \u00e8 stata ripresa il 30 novembre 2008 dalla cantante britannica Leona Lewis, in una versione pop. Inserita nella versione deluxe dell'album \"Spirit\", \u00e8 stata estratta come quinto singolo ottenendo successo. \u00e8 il 16 singolo pi\u00f9 scaricato di sempre in Regno Unito, classifica dove Leona Lewis compare 3 volte anche con Bleeding Love e Better in Time."}
{"id": "2368704", "revid": "1935652", "url": "https://it.wikipedia.org/wiki?curid=2368704", "title": "Diarmuid Martin", "text": "Biografia.\nMinistero sacerdotale.\nViene ordinato sacerdote il 25 maggio 1969 dall'arcivescovo John Charles McQuaid, incardinandosi come presbitero dell'arcidiocesi di Dublino.\nI suoi primi incarichi sono stati all'interno della Curia romana, dove presta servizio come sottosegretario del Pontificio consiglio della giustizia e della pace dal 1986 al 1994. \nSegretario del Pontificio Consiglio per la Giustizia e la Pace e ministero episcopale.\nViene nominato nel 1994 segretario del medesimo consiglio di cui era sottosegretario. Viene elevato alla dignit\u00e0 episcopale il 5 dicembre 1998 da Papa Giovanni Paolo II, che gli affid\u00f2 la sede titolare di Glennd\u00e1locha. Ricevette l'ordinazione episcopale il 6 gennaio 1999 nella Basilica di San Pietro per l'imposizione delle mani del pontefice, coconsacranti gli arcivescovi Giovanni Battista Re e Francesco Monterisi.\nNel 2001 papa Giovanni Paolo II lo nomina osservatore permanente alle Nazioni Unite, elevandolo arcivescovo.\n\u00c8 successivamente inviato alla natia arcidiocesi di Dublino, in veste di arcivescovo coadiutore. Succede al cardinale Desmond Connell come arcivescovo di Dublino e primate d'Irlanda il 26 aprile 2004.\nDal 2006 al 2009 \u00e8 anche vicepresidente della Commissione episcopale della Comunit\u00e0 Europea.\nTra il 2010 e il 2011 si occupa, su indicazione della Santa Sede, in particolar modo della Congregazione per la dottrina della fede, di indagare all'interno della Chiesa d'Irlanda sui casi di abusi sessuali compiuti da alcuni esponenti del clero locale. La sua linea in merito si contraddistingue per la \"tolleranza zero\".\nIl 29 dicembre 2020 papa Francesco accoglie la sua rinuncia al governo pastorale dell'arcidiocesi di Dublino per raggiunti limiti di et\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2368707", "revid": "1305772", "url": "https://it.wikipedia.org/wiki?curid=2368707", "title": "I Will Be", "text": "I Will Be \u00e8 un singolo della cantante britannica Leona Lewis, pubblicato il 6 gennaio 2009 come terzo estratto dal primo album in studio \"Spirit\". Il brano \u00e8 stato originariamente inciso dalla cantante canadese Avril Lavigne (autrice dello stesso insieme a Dr. Luke e Max Martin) e pubblicato nel 2007 all'interno dell'edizione limitata del suo album \"The Best Damn Thing\".\nVideo musicale.\nIl videoclip \u00e8 stato filmato il 18 dicembre 2008 a New York ed \u00e8 stato diretto da Melina Matsoukas, regista anche della versione internazionale del video di \"Bleeding Love\". Chace Crawford (attore della serie televisiva \"Gossip Girl\") compare nel video, pronunciando anche alcune battute. Nella storia del video, i personaggi interpretati da Leona Lewis e Chace Crawford sono due amanti che hanno rubato una grossa somma di denaro e per tale ragione sono ricercati dalle autorit\u00e0. Per permettere al suo compagno di fuggire, la Lewis si consegna spontaneamente alla polizia facendosi arrestare. L'attore che interpreta l'ufficiale della NYPD \u00e8 Cedric Darius."}
{"id": "2368708", "revid": "767487", "url": "https://it.wikipedia.org/wiki?curid=2368708", "title": "Nick Kamen (album)", "text": "Nick Kamen \u00e8 l'album di debutto eponimo del cantante britannico, pubblicato dall'etichetta discografica WEA nel 1987.\nContiene il singolo \"Each Time You Break My Heart\" prodotto da Madonna e Stephen Bray, pubblicato l'anno prima, ed altri brani successivamente prodotti in 45 giri, quali \"Loving You Is Sweeter Than Ever\", \"Win Your Love\" e \"Come Softly to Me\".\nIl disco riscuote un buon successo in diversi paesi."}
{"id": "2368711", "revid": "1494169", "url": "https://it.wikipedia.org/wiki?curid=2368711", "title": "Lijiang", "text": ""}
{"id": "2368712", "revid": "174925", "url": "https://it.wikipedia.org/wiki?curid=2368712", "title": "Dirk van Baburen", "text": ""}
{"id": "2368713", "revid": "287204", "url": "https://it.wikipedia.org/wiki?curid=2368713", "title": "Lago del Sautet", "text": "Il lago del Sautet (in francese \"lac du Sautet\") \u00e8 un bacino artificiale posto al confine tra i dipartimenti francesi dell'Is\u00e8re e delle Alte Alpi. \u00c8 formato da una diga costruita lungo il corso del fiume Drac nei pressi della sua confluenza con la Souloise.\nLa diga \u00e8 stata costruita negli anni 1930-1935."}
{"id": "2368715", "revid": "287204", "url": "https://it.wikipedia.org/wiki?curid=2368715", "title": "Giovanni di Gherardo da Prato", "text": "Biografia.\nEra figlio di un rigattiere e comp\u00ec gli studi di giurisprudenza a Padova dove segu\u00ec anche le lezioni di Biagio Pelacani, noto filosofo e matematico.\nStabilitosi a Firenze, inizi\u00f2 l'attivit\u00e0 di giudice e di notaio pur interessandosi vivamente agli studi di letteratura. Dal 1414 fu consulente giuridico e archivista di Orsanmichele. Nel 1417 tenne dei corsi di letture dantesche allo Studio fiorentino, finch\u00e9 nel 1425 la cattedra fu soppressa. In quel periodo scrisse il trattato filosofico intitolato \"Paradiso degli Alberti\", dal nome di una celebre villa nei dintorni di Firenze.\nNel 1420 fu nominato viceprovveditore alla cupola di Santa Maria del Fiore di Firenze, come vice di Lorenzo Ghiberti e fu un acerrimo avversario dell'altro provveditore Filippo Brunelleschi. In una pergamena del 1426, conservata all'Archivio di Stato di Firenze, critic\u00f2 con disegni e scritti alcuni scelte di Filippo, come l'illuminazione a suo dire insufficiente dell'interno, o la curvatura (sesto) a quinto acuto delle vele della Cupola ed i \"ricaschi\" inclinazione dei letti di posa dei mattoni che, dovevano essere realizzati adoperando il centro di mezzeria del monumento e non quello del \"quinto acuto\".\nQuesti difetti, secondo lui, rischiavano di procurare il crollo del monumento: per scoraggiare da quella che riteneva un'impresa \"sbagliata\", ricord\u00f2 che \"croll\u00f2 il Duomo di Siena... per aver creduto ad uno che non aveva una ragione\". In effetti ancora oggi sono visibili le strutture del Duomo di Siena che non fu realizzato, le cui dimensioni sono molto pi\u00f9 grandi di quello esistente. Il documento di Giovanni di Gherardo \u00e8 particolarmente importante anche perch\u00e9 \u00e8 l'unica testimonianza grafica con commento tecnico della grande opera in fase di realizzazione.\nIl contrasto fra i due \u00e8 testimoniato anche da uno scambio di componimenti poetici scritti in tono burchiellesco in occasione della disputa su un'imbarcazione per il trasporto delle pietre via fiume, brevettata da Filippo nel 1421: in quell'occasione la \"nave\" (nome che si dava alle imbarcazioni da carico che operavano in Arno) spinta da eliche (meccaniche) mosse da energia eolica, congegni e meccanismi inventati appositamente dal Brunelleschi. La \"nave\" prese il nome di \"Badalone\" (persona alta e goffa un po' stupida). Questa ebbe breve durata poich\u00e9 dopo pochi mesi dal suo varo, una piena la distrusse e la fece arenare presso Montelupo, perdendo nel 1428 una parte dei materiali che stava trasportando. Inutilmente fu tentato il suo recupero dallo stesso Brunelleschi. Di questa nave meccanica esiste un disegno in copia attribuito a Leonardo da Vinci in base al quale il prof. Massimo Ricci ha realizzato un modello funzionante. Il modello si trova attualmente presso i locali dell'Opera del Duomo di Firenze in piazza San Giovanni n.7 insieme a tre macchine brunelleschiane per la costruzione della Lanterna della Cupola di Santa Maria del Fiore.\nOpera letteraria.\nDiscepolo di Cino Rinuccini fu anche scrittore di rime varie, di un poema intitolato \"Il Giuoco d'Amore\", del \"Trattato d'una angelica cosa mostrata per una divotissima visione\" scritto sotto forma di polimetro dal carattere mistico, di un poema in due libri di carattere allegorico su imitazione di Dante e di un'opera dal titolo \"Philomena\", rimasta incompiuta, che si trova presso la Biblioteca Nazionale Centrale di Firenze, segnato come ms. Magliabechiano VII, 702.\nA lui \u00e8 stata attribuita un'opera in prosa formata da cinque libri dove, su imitazione del Filocolo di Boccaccio, vengono narrate novelle, storie di mitologia, descrizione di paesaggi della Toscana, viaggi immaginati e conversazioni tenute nella primavera del 1389 da una colta brigata fiorentina presso la villa del Paradiso nel borgo del Bandino di Antonio Alberti. L'opera fu ritrovata nel 1864 da Aleksander Wesselofsky che ne identific\u00f2 l'autore e gli attribu\u00ec il titolo di \"Paradiso degli Alberti\"; sua la prima pubblicazione dell'opera (1867-69), accompagnata da un vastissimo apparato critico.\nContro Giovanni da Prato fu composto intorno al 1406 il poemetto \"\".\nIl personaggio di Giovanni da Prato appare con Antonio Alberti nella foresteria del Convento del Paradiso nel film di Lorenzo Andreaggi \"I trabocchetti del Bandino\", interpretato da Niccol\u00f2 Biffoli."}
{"id": "2368722", "revid": "287204", "url": "https://it.wikipedia.org/wiki?curid=2368722", "title": "Azzaro (disambigua)", "text": ""}
{"id": "2368732", "revid": "118448421", "url": "https://it.wikipedia.org/wiki?curid=2368732", "title": "Loris Azzaro", "text": "Biografia.\nNato in Tunisia, dove gi\u00e0 creava degli abiti per sua madre,da genitori siciliani ed in seguito trasferitosi in Francia, Loris Azzaro studi\u00f2 scienze politiche a Tolosa e dopo aver passato l'esame di lettere moderne, comincia ad insegnare l'italiano in numerose scuole tunisine. Gi\u00e0 nella sua infanzia sognava di diventare architetto o artista prima di fondare il proprio marchio \"Azzaro\" nel 1962 a Parigi. Il successo per il marchio fu praticamente istantaneo, al punto che gi\u00e0 alla fine degli anni sessanta il suo nome divent\u00f2 celeberrimo fra l'\u00e9lite parigina. Nel 1968 un vestito traforato, disegnato da Azzaro, fu fotografato per le copertine di tutte le pi\u00f9 importanti riviste di moda.\nLe collezioni Azzaro sono sempre state nominate in ordine alfabetico di stagione in stagione. La prima collezione comprendeva abiti i cui nomi iniziavano con la A, la seconda con la B e cos\u00ec via. In seguito lo stilista ammise che avrebbe volentieri saltato alcune lettere come la Q, la X o la Z per la difficolt\u00e0 di trovare nomi adeguati.\nLa produzione dello stilista copr\u00ec una vasta gamma di prodotti, che andarono dall'abbigliamento, maschile e femminile, agli accessori moda ai profumi, la cui realizzazione inizi\u00f2 nel 1975. \"Azzaro Couture\", commercializzato nel 1978, divent\u00f2 la fragranza di maggior successo della \"maison\" ed una sorta di firma per il marchio, al punto che negli anni successivi il nome dello stilista fu maggiormente associato ai profumi che agli abiti, conquistando il 10% dell'intero mercato mondiale dei profumi maschili.\nGli abiti da sera Azzaro, fantasiosi, sexy e opulenti, ispirati al Paese di origine dello stilista, sono tuttora molto apprezzati, anche nei modelli prodotti trent'anni prima, soprattutto nel mercato della moda vintage. Un'altra delle caratteristiche che resero celebri e riconoscibili i capi Azzaro era l'utilizzo di coloratissimi catenelle intrecciate e cucite direttamente sui vestiti, a formare fantasiosi disegni.\nAzzaro mor\u00ec nel novembre 2003 all'et\u00e0 di settant'anni e la direzione della compagnia pass\u00f2 in mano alla figlia Catherine, mentre le nuove collezioni del marchio sono disegnate dalla stilista argentina Vanessa Seward, proveniente da Chanel."}
{"id": "2368747", "revid": "767487", "url": "https://it.wikipedia.org/wiki?curid=2368747", "title": "Nino Minieri", "text": "Nato a Nola nel 1949 e vincitore del Cantagiro del 1977 e del Girofestival del 1978, si esibisce come cantante e talvolta suona anche il pianoforte.\nBiografia.\nNasce a Nola, dove cresce e si forma. Sin da piccolo studia canto e pianoforte.\nNel 1977 partecipa e vince il primo premio al , con il brano \"Vai via con lui\", da lui scritto e musicato. Il singolo riscuote un buon successo in termini di vendite e di trasmissioni in radio.\nVince il \"Girofestival\" 1978 con il brano \"Primo incontro\", il cui filmato viene trasmesso in RAI il 13 agosto 1978.\nDal 1982 al 1987 si trasferisce a Barcellona dove ottiene un buon successo con la canzone \"Piccolo Fiore Per tre volte Nino Minieri partecipo' come ospite canoro in Rtve (TVE ) nelle trasmissioni televisive ESTUDIO ABIERTO condotta dal celebre presentatore spagnolo JOSE' MARIA INIGO...e fu' invitato nella trasmissione A SU AIRE...cliccando http://www.youtube.com/user/ninominieri si puo' osservare Nino Minieri mentre cantava PICCOLO FIORE...\". Nel 1988 rientra nella sua citt\u00e0 natale, e scrive canzoni quali: \"Sei bella Napoli\", \"Ci vuole amore tra di noi\" dedicate al Sud Italia e presentate nel programma Gran Bazar trasmesso da Canale 21, televisione locale.\nNel 1998, scrive e canta per la Festa Dei Gigli Di Nola in onore di San Paolino la canzone \"Festa Comme A Te\".\nNel 2011 incide il singolo \"Noi Navighiamo\", che ha per tema l'importanza dei social network, tra cui Facebook, Twitter e Google Plus. La sua canzone \"Vai via con lui\" nello stesso anno ha ottenuto 20.000 visualizzazioni.\nNel novembre del 2015 esce il singolo \"We Guaglio\", dedicato alla memoria del cantautore Pino Daniele, scomparso all'inizio dello stesso anno.Oggi 28 Maggio 2019...Nino Minieri non ha ancora realizzato il video di WE' GUAGLIO'...preferendo aspettare e terminare un CD con ulteriori canzoni inedite,tra le quali,il Nuovo Inno del Napoli ed una canzone per il Carnevale di RIO.\nAltre attivit\u00e0.\nNel 2007 ha prodotto il film \"Ogni nolano\", lungometraggio(definibile un DOCU-FILM ) basato sulla Festa dei Gigli di Nola.\nNel 2012 pubblica il libro autobiografico \"La mia vera storia\".\nHa girato negli anni 90 il documentario contro la violenza negli stadi \"Ci vuole amore tra di noi\".grazie alla collaborazione di Pier Paolo Marino.\n\u00c8 in uscita promozionale il nuovo CD di Nino Minieri 2016.Comprende 7 brani,tra i quali nuovi arrangiamenti di Vai via con lui, Piccolo Fiore,T'ho telefonato..poi nuove canzoni come Le luci della sera, Vieni con me ed un brano dedicato al suo vecchio amico Pino Daniele, intitolato We' guaglio'..che verra' presentato nel 2017.In questo periodo del mese di Maggio 2017, Nino Minieri deve arrangiare due canzoni intitolate ORA DORMI ( dedicata alla memoria di sua madre Maria Lezza morta nel 2010 )e la canzone AL MIO MIGLIORE AMICO ( dedicata alla memoria di suo padre il Prof.Gaetano Minieri morto nel 1986...e nel libro autobiografico LA MIA VERA STORIA Nino ha spiegato fatti realmente avvenuti nel corso della sua carriera artistica,sia in Italia che in Spagna)Perleggere il libro LA MIA VERA STORIA basta entrare nel giornale on-line www.positanonews.it del Dir.Michele Cinque. Oltre 9.000 persone hanno gi\u00e0 letto il libro. Ma anche entrando nelle pagine di facebook https://www.facebook.com/ninominieri \u00e8 possibile trovare il libro e leggerlo GRATIS.In questo mese di Maggio 2017 la canzone pi\u00f9 visualizzata di Nino Minieri s'intitola LE LUCI DELLA SERA ormai definito da centinaia di tifosi partenopei il NUOVO INNO DEL NAPOLI del 2017.Attualmente Nino Minieri sta componendo un nuovo brano dedicato alla pace tra le religioni, il titolo e'\"Eid, please tonight stay with as for Jesus and Allah...\" Registrera' inoltre in sala altri due brani\"Al mio migliore amico (in memoria di suo padre Prof.Gaetano Minieri) e \"Ora dormi\" in memoria di sua madre Maria Lezza. Su facebook ,Twitter, Google Plus ed altri social i followers aumentano giorno dopo giorno.Molti forse in Italia non sanno che nel 1983,Nino Minieri,entro' nella famosa discoteca ZACARIAS de BARCELONA con l'AMBASCIATORE ITALIANO ALBERTO SCHEPISI DI ROMA...responsabile del CONSOLATO ITALIANO DI BARCELONA...e dopo aver cantato i suoi successi,ringrazio' il,Presidente del GOVERNO CATALANO Sr. JORDY PUJOL SOLEIL...dimostrando un maggior rapporto di amicizia tra ITALIA E SPAGNA...mettendo in evidenza anche la storica e millenaria FESTA DEI GIGLI DI NOLA."}
{"id": "2368752", "revid": "287204", "url": "https://it.wikipedia.org/wiki?curid=2368752", "title": "Central Ohio Film Critics Association Award per il miglior attore non protagonista", "text": "Il Central Ohio Film Critics Association Award per il miglior attore non protagonista (Best Supporting Actor) \u00e8 un premio assegnato annualmente nel corso dei Central Ohio Film Critics Association Awards.\nNelle edizioni del 2004 e del 2005 il riconoscimento al miglior interprete non protagonista maschile e alla migliore interprete non protagonista femminile sono stati riuniti in un'unica categoria, miglior performance da non protagonista (Best Lead Performance).\nVincitori e candidati.\nI vincitori sono indicati in grassetto."}
{"id": "2368753", "revid": "339392", "url": "https://it.wikipedia.org/wiki?curid=2368753", "title": "Altamash", "text": ""}
{"id": "2368755", "revid": "599013", "url": "https://it.wikipedia.org/wiki?curid=2368755", "title": "Gus Gerard", "text": ""}
{"id": "2368757", "revid": "287204", "url": "https://it.wikipedia.org/wiki?curid=2368757", "title": "Giulio Gedda", "text": "Ha studiato al Liceo Musicale di Torino, sotto la guida di Grossi per il violoncello, di Matthey per l'organo e di Alfano per la composizione.\nDal 1929 ha iniziato l'attivit\u00e0 di direttore d'orchestra, alternata all'insegnamento di armonia, contrappunto e fuga al Conservatorio di Torino.\nTra le composizioni principali, annoveriamo: \"L'Amoroso Fantasma\" (1931), opera buffa; musica per orchestra (\"Poema elegiaco\"), musica strumentale e vocale da camera."}
{"id": "2368758", "revid": "181699", "url": "https://it.wikipedia.org/wiki?curid=2368758", "title": "Camerano (Marche)", "text": ""}
{"id": "2368761", "revid": "115787934", "url": "https://it.wikipedia.org/wiki?curid=2368761", "title": "K.S. Karol", "text": "Biografia.\nNato in Polonia nel 1924 e vissuto in Unione Sovietica dal 1939 al 1946, K. S. Karol torn\u00f2 in Polonia nel 1948. In seguito si trasfer\u00ec in Francia, a Parigi, dove fu prima redattore del settimanale \"L'Express\" e dal 1964 fino alla morte editorialista del settimanale \"Le Nouvel Observateur\". In Italia fu collaboratore del quotidiano \"Il manifesto\" fin dalla sua fondazione. \u00c8 stato compagno di Rossana Rossanda. \nTra i suoi libri tradotti in italiano: \"La Polonia da Pilsudski a Gomulka\" (Laterza 1959), \"La Cina: L'altro comunismo\" (Mondadori 1967), \"La guerriglia al potere. Itinerari politici della Rivoluzione cubana\" (Mondadori 1971), \"La seconda rivoluzione cinese\" (Mondadori 1974), \"Solik. Peripezie di un giovane polacco nella Russia in guerra\" (Feltrinelli 1985)."}
{"id": "2368762", "revid": "181699", "url": "https://it.wikipedia.org/wiki?curid=2368762", "title": "Chiaravalle (Marche)", "text": ""}
{"id": "2368764", "revid": "114556747", "url": "https://it.wikipedia.org/wiki?curid=2368764", "title": "Federico Ghisi", "text": "Biografia.\nFiglio di un diplomatico, nacque in Cina e all'et\u00e0 di sette anni venne per la prima volta in Italia, a Milano.\nStudi\u00f2 musica dapprima a Milano e successivamente al Conservatorio di Torino, sotto la guida di Carlo Gatti per l'armonia, il pianoforte, il contrappunto, e di Ghedini per la composizione. \nContemporaneamente prosegu\u00ec gli studi scientifici laureandosi in Chimica all'Universit\u00e0 degli Studi di Pavia.\nNel 1929 inizi\u00f2 la carriera di docente presso l'Universit\u00e0 degli Studi di Firenze, insegnando Storia della musica.\nNel 1932 si trasfer\u00ec a Firenze, dove approfond\u00ec la storia della musica italiana tra il XIV secolo e il XVI secolo. In quegli anni conobbe il musicologo Alfred Einstein e frequent\u00f2 la sua vasta biblioteca.\nNel secondo dopoguerra si dedic\u00f2 prevalentemente alla musicologia effettuando corsi negli Stati Uniti d'America e in Europa, proseguendo nello stesso tempo la sua attivit\u00e0 di docente, dapprima all'Universit\u00e0 di Pisa e dal 1966 alla Universit\u00e0 della California a Berkeley.\nGhisi nel corso della sua carriera ottenne numerosi incarichi: fu anche membro della Societ\u00e0 italiana di musicologia, dell'Accademia nazionale Luigi Cherubini e dal 1967 della Royal Musical Association.\nOpere musicali.\nTra le composizioni principali, si annoverano:\nGhisi critico.\nTra le sue pubblicazioni, bisogna ricordare gli studi sul Rinascimento Musicale scritti su riviste italiane e internazionali, oltre alle sue monografie quali \"Feste Musicali della Firenze Medicea\" (1939), \"Alle fonti della Monodia\" (1940), \"Strambotti e laude nel travestimento spirituale della poesia musicale\" (1953)."}
{"id": "2368765", "revid": "1904508", "url": "https://it.wikipedia.org/wiki?curid=2368765", "title": "Duca di Norfolk", "text": "Duca di Norfolk \u00e8 un titolo nobiliare inglese che rende Pari d'Inghilterra. Il Duca di Norfolk ha il titolo di \"Premier Duke\", primo duca nella gerarchia dei Pari del regno d'Inghilterra; inoltre detiene la carica di Earl Marshal (Conte Maresciallo) e di Hereditary Marshal (Maresciallo ereditario) d'Inghilterra, per cui \u00e8 il responsabile nell'organizzazione dell'incoronazione dei Sovrani e di tutte le altre cerimonie di Stato del Regno Unito. \nLa residenza ufficiale del Duca di Norfolk e della sua famiglia \u00e8 Arundel Castle, nel Sussex, bench\u00e9 il loro titolo si riferisca alla contea di Norfolk. L'attuale Duca, il diciottesimo, \u00e8 Edward Fitzalan-Howard. \nI Duchi di Norfolk furono tradizionalmente legati alla religione cattolica. Tutti i Duchi discendono da re Edoardo I d'Inghilterra.\nStoria.\nIl ducato di Norfolk ebbe tre creazioni: nel 1397, quando pass\u00f2 in possesso della famiglia Mowbray; nel 1477 quando il ducato pass\u00f2 al duca di York; nel 1483, quando pass\u00f2 alla famiglia Howard. Membri rilevanti della famiglia Howard furono Anna Bolena e Catherine Howard, rispettivamente seconda e quinta delle mogli di Enrico VIII d'Inghilterra. Entrambe erano nipoti di Thomas Howard, III duca di Norfolk, che fu il principale ingranaggio delle relazioni matrimoniali di entrambi. Entrambe erano anche discendenti da Thomas Howard, II duca di Norfolk. Egli era nello specifico il padre della madre di Anna Bolena, Lady Elizabeth Howard e padre del padre di Catherine."}
{"id": "2368767", "revid": "181699", "url": "https://it.wikipedia.org/wiki?curid=2368767", "title": "Mogliano (Marche)", "text": ""}
{"id": "2368769", "revid": "121836", "url": "https://it.wikipedia.org/wiki?curid=2368769", "title": "Thomas Howard, terzo duca di Norfolk", "text": ""}
{"id": "2368773", "revid": "2128848", "url": "https://it.wikipedia.org/wiki?curid=2368773", "title": "Giornata della vittoria (Paesi dell'Europa orientale)", "text": "La Giornata della Vittoria (in russo \"\u0414\u0435\u043d\u044c \u041f\u043e\u0431\u0435\u0434\u044b\", Den' Pobedy; , in bielorusso \"\u0414\u0437\u0435\u043d\u044c \u041f\u0435\u0440\u0430\u043c\u043e\u0433i\", Dzen' Peramohi) viene celebrata il 9 maggio, in memoria della capitolazione della Germania nazista durante la seconda guerra mondiale (conosciuta anche come la Grande guerra patriottica in Unione Sovietica e alcuni Stati post-sovietici).\nLa resa fu firmata nella tarda sera dell'8 maggio 1945 (gi\u00e0 il 9 maggio a Mosca), in seguito alla capitolazione concordata in precedenza con le forze alleate sul fronte occidentale. Il governo sovietico annunci\u00f2 la vittoria la mattina del 9 maggio, dopo la cerimonia di firma avvenuta a Berlino. Tuttavia, \u00e8 solo dal 1965 che la Giornata della vittoria \u00e8 stata proclamata festa nazionale.\nCelebrazioni.\nDurante l'esistenza dell'Unione Sovietica, il Giorno della Vittoria (9 maggio) era festeggiato in tutti i paesi del blocco orientale, diventando una festa ufficiale a partire dal 1965.\nLa guerra \u00e8 diventata un tema di grande importanza nel cinema, la letteratura, lezioni di storia a scuola, i mass media e le arti. Il rituale della celebrazione gradualmente ottenuto un carattere distintivo con una serie di elementi simili: incontri cerimoniali, discorsi, conferenze, ricevimenti e fuochi d'artificio.\nNel corso degli anni '90 il Giorno della Vittoria era commemorato con feste molto pi\u00f9 modeste. La situazione \u00e8 cambiata quando Vladimir Putin \u00e8 salito al potere. Ha iniziato a promuovere il prestigio storico e culturale della Russia, le feste e commemorazioni nazionali sono diventate una fonte di orgoglio per il popolo. Il festeggiamento del 60\u00ba anniversario del Giorno della Vittoria in Russia nel 2005 \u00e8 diventata la pi\u00f9 grande festa nazionale e popolare. Ma \u00e8 nel 2015 che il 70\u00ba anniversario della vittoria sulla Germania nazista ha dimostrato una grande ondata di orgoglio nazionale di fronte alle inedite sfide geopolitiche ed economiche. 16.000 soldati russi, 1.300 militari da 10 paesi, circa 200 mezzi corazzati, 150 aerei ed elicotteri da combattimento hanno sfilato a Mosca in quella che \u00e8 stata la pi\u00f9 imponente parata della Russia contemporanea. Facendo gli onori di casa il Presidente Putin, oltre al tradizionale discorso, ha annunciato un minuto di silenzio in memoria delle vittime sovietiche: 27 milioni."}
{"id": "2368774", "revid": "181699", "url": "https://it.wikipedia.org/wiki?curid=2368774", "title": "San Marcello (Marche)", "text": ""}
{"id": "2368782", "revid": "1982", "url": "https://it.wikipedia.org/wiki?curid=2368782", "title": "Palazzo dei Consoli di Gubbio", "text": ""}
{"id": "2368784", "revid": "74801", "url": "https://it.wikipedia.org/wiki?curid=2368784", "title": "Moritzburg", "text": "Moritzburg \u00e8 un comune di abitanti della Sassonia, in Germania. Appartiene al circondario (\"Landkreis\") di Mei\u00dfen (targa MEI).\nStoria.\nFamoso soprattutto per il Castello di Moritzburg che ivi sorge, di stampo barocco, il villaggio divento un mercato nel 1675. La stazione di monta della Sassonia \u00e8 stata a Moritzburg dal 1828. Nel 1884 fu costruita la linea Radebeul-Radeburg, una Ferrovia a scartamento ridotto collegando Moritzburg a Radebeul e Radeburg. La pittrice e scultrice tedesca K\u00e4the Kollwitz visse qui dal 1944 fino alla sua morte, avvenuta il 22 aprile 1945."}
{"id": "2368786", "revid": "1305887", "url": "https://it.wikipedia.org/wiki?curid=2368786", "title": "Tomoe Yukishiro", "text": " o \u00e8 un personaggio fittizio del manga e anime Kenshin - Samurai vagabondo di Nobuhiro Watsuki.\nStoria.\nTomoe Yukishiro era la primogenita di una famiglia di gokenin di Edo.\nSua madre mor\u00ec dando alla luce il fratello Enishi, che vedeva Tomoe sia come una sorella che come una madre. Questi and\u00f2 in collera quando seppe che sua sorella si sarebbe dovuta sposare con Akira Kiyosato, che per\u00f2 si trasferisce a Kyoto per far s\u00ec che la sua futura moglie possa vivere in modo dignitoso.\nNel suo diario Tomoe scrive per\u00f2 che il comportamento di Akira non gli piace e che lei preferirebbe tenerlo vicino per essere felice. Purtroppo la ragazza non \u00e8 molto brava ad esternare i propri sentimenti e queste parole restano racchiuse unicamente tra le pagine.\nPoco tempo dopo Tomoe viene a sapere che il suo fidanzato \u00e8 stato ucciso ad opera dell'assassino Battosai e decide di raggiungere Kyoto per vendicarlo.\nL'incontro con Kenshin.\nTomoe entra in contatto con delle spie dello Shogunato Tokugawa, i quali le ordinano di entrare nelle grazie di Battosai. Il primo incontro tra i due avviene fuori da una locanda, dopo che Himura uccide un sicario bagnando di sangue la ragazza, la quale sviene ed \u00e8 soccorsa dallo spadaccino. Per sdebitarsi con Kenshin si mette a lavorare nella locanda che ospita gli uomini di Ch\u014dsh\u016b. Kogoro Katsura, leader di Kenshin, chiede a Tomoe di prendersi cura del ragazzo e di essere \"il fodero della sua spada sguainata\" e invia i due a \u014ctsu, un villaggio a due giorni di cammino da Kyoto, per vivere come marito e moglie e tenersi lontano dai disordini della citt\u00e0.\nPer non destare sospetti i due coltivano un orticello e visitano i villaggi limitrofi per vendere erbe medicinali.\nDurante la permanenza ad Otsu si risveglia il lato gentile e dolce di Kenshin, causando a Tomoe non pochi conflitti interiori circa i propri sentimenti nei suoi confronti. Dopo essersi aperta con Himura, parlandogli del proprio passato, Tomoe si rende conto che ormai non nutre pi\u00f9 alcun sentimento di odio verso l'assassino e spera addirittura di poter continuare a vivere felice al suo fianco.\nLa svolta.\nCon l'arrivo di Enishi ad Otsu, Tomoe viene a sapere che il piano per uccidere Battosai \u00e8 pronto, ma la ragazza dice di aver cambiato idea e ordina al fratello di tornare a Edo dal padre. La sera stessa Tomoe rivela a Kenshin la storia del suo imminente matrimonio stroncato per mano di un assassino, e si getta cos\u00ec in lacrime tra le sue braccia. I due travolti da un vortice di passione si amano e Kenshin le promette di proteggerla per sempre.\nIl mattino seguente Tomoe si reca dal capo delle spie dello Shogunato per tentare di fermarlo, cercando addirittura di ucciderlo col suo spadino. La ragazza ha la peggio e viene picchiata; nel frattempo Iizuka fa visita a Kenshin e gli ordina di uccidere Tomoe in quanto lei \u00e8 una spia.\nNell'ultimo scontro Kenshin \u00e8 ormai sopraffatto dal dolore sia fisico che mentale e sembra quasi che stia per soccombere sotto i colpi del potente capo dell'organizzazione dello Shogunato. Tomoe allora interviene nel duello e si frappone tra i due bloccando i movimenti del nemico; tuttavia in quel preciso momento anche Kenshin aveva sferrato il suo attacco ferendo a morte sia il suo nemico che la sua amata. Cadendo, Tomoe infligge un taglio sulla guancia sinistra di Kenshin provocandogli il taglio a forma di croce. Sul volto di Kenshin si vengono cos\u00ec a \"incontrare\" i due promessi sposi sotto forma di cicatrici.\nDopo la morte di Tomoe, Kenshin promette di non uccidere pi\u00f9 e di aiutare il pi\u00f9 possibile le persone in difficolt\u00e0 per espiare le proprie colpe.\nRetroscena.\nNobuhiro Watsuki racconta che all'inizio non aveva un modello per Tomoe, ma quando l'ha disegnata ne \u00e8 uscita fuori una sorta di Rei Ayanami, personaggio di Neon Genesis Evangelion. L'autore l'ha definita \"cool beauty\", e ha affermato di essersi divertito molto a disegnarla, ma alla fine ha assunto un po' il ruolo di Yumi Komagata. Per questo si \u00e8 ripromesso di farla rivivere in un'opera nuova con le sue caratteristiche originali. Il personaggio \u00e8 il riflesso della situazione disastrosa e stressante che stava vivendo il mangaka."}
{"id": "2368787", "revid": "181699", "url": "https://it.wikipedia.org/wiki?curid=2368787", "title": "Ostra (provincia di Ancona)", "text": ""}
{"id": "2368790", "revid": "339392", "url": "https://it.wikipedia.org/wiki?curid=2368790", "title": "Ripe (provincia di Ancona)", "text": ""}
{"id": "2368793", "revid": "785863", "url": "https://it.wikipedia.org/wiki?curid=2368793", "title": "Netero", "text": ""}
{"id": "2368799", "revid": "1313685", "url": "https://it.wikipedia.org/wiki?curid=2368799", "title": "Guido Gatti", "text": "Biografia.\nFiglio di Pierluigi e di Giovanna Pelini, Guido Gatti si avvicin\u00f2 alla musica da bambino studiando il violino all'et\u00e0 di sei anni e il pianoforte all'et\u00e0 di dodici.\nNel 1909 si trasfer\u00ec a Torino per frequentare il corso di Laurea in Ingegneria Industriale presso il Politecnico, dove si laure\u00f2 nel 1914.\nIn seguito inizi\u00f2 a lavorare alla Fabbrica Italiana Pianoforti (FIP), dove ebbe modo di dedicarsi anche alla redazione della rivista torinese \"La Riforma Musicale\", negli anni che vanno dal 1913 al 1916. La complementare attivit\u00e0 di giornalista lo port\u00f2 a diventare uno dei promotori e fondatori della rivista musicale \"Il Pianoforte\", approfondendo in modo divulgativo tematiche di attualit\u00e0 musicale, che nel 1928 cambi\u00f2 il nome in \"La Rassegna Musicale\", trasferendo la sede della redazione da Torino a Roma.\nLavorando per la FIP ebbe modo di conoscere il nuovo proprietario Riccardo Gualino, noto imprenditore e finanziere torinese di fama europea, con cui intrecci\u00f2 un proficuo rapporto di collaborazione. Egli infatti lo coinvolse pienamente nell'apertura del \"Teatro di Torino\" e ne fu nominato anche Direttore Artistico, carica che mantenne sempre, dal 1925 al 1931, anno di chiusura del teatro.\nIn seguito fu direttore del \"Maggio Musicale Fiorentino\" e si occup\u00f2 del \"Congresso Internazionale di Musica\" di Firenze.\nNel 1944 fond\u00f2 la compagnia del Teatro di Roma, che fece esordire Luchino Visconti, mentre dal 1953 diresse l'Accademia Filarmonica Romana e nel 1966 fu nominato vicepresidente dell'Accademia di Santa Cecilia.\n\u00c8 stato autore della divisione musicale del \"Dizionario delle Opere e dei Personaggi\", edito da Bompiani, oltre ad aver collaborato alla \"Cyclopaedie Dictionary of Music\" di Dunstan e alla \"Grove's Dictionary of Music and Musicians\".\nNumerose sono state le sue collaborazioni con riviste specializzate straniere, quali \"Revue Musicale\" e \"Musical America\" ed il Grove Dictionary of Music and Musicians (nel 1954).\nTra le pubblicazioni principali vi sono: \"Figure di musicisti francesi\" (1915), \"Musicisti moderni d'Italia e fuori\" (1920), \"Ildebrando Pizzetti\" (1934).\nTra le sue onorificenze si annovera quella di cavaliere della Legion d'onore, ottenuta nel 1929.\nHa sposato la nota arpista Clelia Aldrovandi.\nNel 1938 promosse \"L'Amfiparnaso\" di Orazio Vecchi con Licia Albanese, Fernando Farese, Carlo Minello e Micaela Giustiniani al Teatro Comunale di Firenze oltre che Come vi piace di William Shakespeare, per la regia di Jacques Copeau con Massimo Pianforini, Enzo Biliotti, Sandro Ruffini, Farese, Nerio Bernardi, Umberto Melnati, Giuseppe Pierozzi, Franco Scandurra, Checco Rissone, Nella Bonora, Letizia Bonini e Zoe Incrocci al Giardino di Boboli di Firenze.\nNel 1939 organizz\u00f2 nuovamente \"L'Amfiparnaso\" con Attilia Radice al Teatro della Pergola e \"La strega\" di Vito Frazzi per il dramma di Anton Francesco Grazzini con Alberto Archetti in Piazza de' Peruzzi di Firenze."}
{"id": "2368801", "revid": "15756", "url": "https://it.wikipedia.org/wiki?curid=2368801", "title": "Traforo ferroviario dell'Arlberg", "text": "Il traforo ferroviario dell'Arlberg fa parte della linea ferroviaria Innsbruck-Bludenz, che unisce la Svizzera orientale ed il Vorarlberg al Tirolo. L'apertura della nuova linea ferroviaria fu un avvenimento di notevole importanza internazionale, ma anche di grande interesse locale e nazionale.\nI primi studi per la ferrovia dell'Arlberg risalgono all'anno 1866 a cui fecero seguito due progetti esecutivi ed alcune varianti. Nel 1879 fu approvato il progetto definitivo da parte degli organi governativi. Il 15 maggio 1880 il Ministero del Commercio austro-ungarico diede inizio alla costruzione della ferrovia, che corre da est ad ovest e perfora il monte Arlberg, lo spartiacque fra il bacino fluviale del Danubio e quello del Reno.\nDati tecnici.\nLa galleria dell'Arlberg aveva una lunghezza di 10.248,7 metri, dal 2001 con una modifica di percorso si \u00e8 allungata di 398 metri, arrivando a 10.648 metri, ed \u00e8 suddivisa in due livellette: la prima ascendente dall'imbocco orientale presso Sankt Anton am Arlberg, con una pendenza del 2 per mille ed una estensione di 4100 metri circa; mentre la seconda discendente fino alla stazione di Langen am Arlberg nell'imbocco occidentale, con una pendenza del 15 per mille. La quota dell'imbocco orientale \u00e8 di 1302 M s.l.m, quella dell'imbocco occidentale \u00e8 di 1216 M s.l.m, mentre la massima elevazione viene raggiunta a quota 1310 M s.l.m al cambio della livelletta.\nLa galleria \u00e8 in rettilineo, ad eccezione di una breve curva iniziale all'imbocco est. L'incontro dei due fronti di scavo avvenne il 19 novembre 1883. La galleria inizialmente a binario unico, ma prevista per il doppio, venne terminata verso la fine di agosto del 1884 e fu inaugurata il 20 settembre 1884.\nNel 2001, a seguito dei lavori di raddoppio della linea fra Pettneu e St. Anton, la vecchia stazione di St.Anton \u00e8 stata chiusa e sostituita da una nuova stazione poco distante. Perci\u00f2 la parte finale della galleria \u00e8 stata deviata su di un nuovo percorso in galleria tutto nuovo lungo 398 metri, cos\u00ec attualmente la nuova lunghezza totale \u00e8 di 10.648 metri. Il tratto eliminato \u00e8 stato murato. Per\u00f2 il fregio posto sopra il vecchio portale \u00e8 stata lasciato al suo posto come monumento e si pu\u00f2 vederlo dalla nuova strada costruita davanti al vecchio portale est.\nL'opera.\nLa realizzazione della galleria dell'Arlberg, la terza al mondo in ordine di realizzazione e la prima in territorio austriaco, fu opera dell'imprenditore friulano Giacomo Ceconi e dell'impresa dei fratelli Lapp che si aggiudicarono l'imponente lavoro rispettivamente per la parte orientale e per quella occidentale. Il contratto venne sottoscritto il 23 dicembre 1880.\nIl numero medio annuo di operai fu di 2650, con una punta massima di 4685 nel mese di ottobre del 1883. Durante il periodo di scavo vennero messi in opera tutti i mezzi per scongiurare l'eventualit\u00e0 di qualche sciagura; si verificarono tuttavia casi di morte accidentale o per malattia che furono limitati e comunque inferiori per numero a quelli che si registrarono negli stessi anni nell'esecuzione di altre opere analoghe.\nGrazie all'abilit\u00e0 di imprenditore e costruttore del Ceconi e l'opera viene completata in soli tre anni, con ben tredici mesi di anticipo rispetto a quanto stipulato nel contratto. Come da clausola di contratto, ogni giorno di anticipo della consegna del progetto frutta all'impresa Ceconi l'allora ragguardevole cifra di ottocento fiorini. Pertanto a Ceconi viene corrisposto il premio di 276\u00a0000 fiorini. Al successo dell'opera contribuirono oltre 16\u00a0000 operai, in maggior parte friulani, provenienti dalla Val d'Arzino, dal Canal del Ferro e dalle vallate lungo il Tagliamento.\nL'inaugurazione.\nIl 19 novembre 1883 fu abbattuto l'ultimo diaframma di roccia nella galleria, a 5500 metri dall'imbocco est e da 4750 da quello ovest. Fu una giornata storica per i tecnici e per le maestranze che avevano lavorato per oltre quattro anni al progetto. Le autorit\u00e0 statali e regionali presenti alla cerimonia manifestarono stima e considerazione per i lavoratori dell'Arlberg.\nDa parte dell'amministrazione delle Ferrovie Statali fu coniata una medaglia-ricordo con il motto \"Ehre der Arbeit!\" (\"Onore al lavoro!\") che venne consegnata a tutti gli operai. L'avvenimento \u00e8 stato descritto in un periodico regionale da un cronista dell'epoca, che cos\u00ec ha ricordato quel giorno:\nL'inaugurazione dell'intera linea ferroviaria e quindi l'apertura al traffico passeggeri attraverso il traforo avvenne il 20 settembre del 1884, mentre gi\u00e0 dal 6 settembre erano iniziate regolari le corse dei treni merci. Vi fu allora un'altra grande e significativa cerimonia. Per sottolineare l'importanza dell'opera realizzata intervenne Francesco Giuseppe, la massima autorit\u00e0 dell'Impero Asburgico. L'anno successivo lo stesso imperatore concedeva a Giacomo Ceconi il titolo di nobile dell'Impero, \u00abper le sue benemerenze nel settore delle costruzioni, premiando cos\u00ec la sua intelligente attivit\u00e0 e indirettamente anche la laboriosit\u00e0 ed il sacrificio dei molti lavoratori friulani che con lui avevano collaborato\u00bb."}
{"id": "2368802", "revid": "339392", "url": "https://it.wikipedia.org/wiki?curid=2368802", "title": "Sebecidae", "text": ""}
{"id": "2368803", "revid": "767487", "url": "https://it.wikipedia.org/wiki?curid=2368803", "title": "Tony Robertson", "text": ""}
{"id": "2368805", "revid": "1714743", "url": "https://it.wikipedia.org/wiki?curid=2368805", "title": "Mafalda del Portogallo (1148-1173)", "text": "Origine.\nEra figlia del re del Portogallo Alfonso I e della moglie, la regina, Mafalda di Savoia (1125-1158), figlia secondogenita del conte di Savoia Amedeo III e di Matillde d'Albon.\nBiografia.\nMafalda venne battezzata col nome della madre, che originariamente era Matilde, infatti il nome Mafalda deriva da un'alterazione portoghese del nome Matilde (o meglio dall'occitano, \"Mahalt\").\nMafalda, non ancora dodicenne, venne promessa in sposa all'infante Raimondo Berengario, figlio della regina d'Aragona, Petronilla e del conte di Barcellona Raimondo Berengario IV. Il fidanzamento venne celebrato il 30 gennaio 1160, per\u00f2 il matrimonio non fu mai celebrato, perch\u00e9, quando Mafalda mor\u00ec, nel 1173, il re della corona d'Aragona, che nel frattempo aveva assunto il nome di Alfonso in onore del prozio, Alfonso I \"il Battagliero\", aveva appena quindici anni. Comunque dal 1162, Mafalda era la fidanzata del conte titolare di Barcellona, che, nel 1164, divenne re titolare della corona d'Aragona e che, nel 1167 divenne anche conte di Provenza.&lt;br&gt;Alcune fonti riportano per\u00f2 Alfonso e Mafalda contrassero matrimonio, senza per\u00f2 consumarlo.\nMafalda mor\u00ec nel 1173 ed Alfonso si spos\u00f2, non ancora sedicenne, nel gennaio 1174, con la principessa Sancha di Castiglia."}
{"id": "2368809", "revid": "1543377", "url": "https://it.wikipedia.org/wiki?curid=2368809", "title": "Pierre Gavini\u00e8s", "text": " \u00c8 stato uno dei rappresentanti pi\u00f9 significativi della scuola violinistica francese del XVIII secolo, tanto da essere definito da Viotti \"il Tartini di Francia\".\nBiografia.\nFiglio del liutaio Fran\u00e7ois Gavini\u00e8s e di Marie Laporte, nel 1734 si trasferisce con la famiglia da Bordeaux a Parigi. Non si hanno notizie chiare sulla sua prima formazione musicale, presumibilmente da autodidatta e aiutata dai maestri che frequentavano la bottega del padre. All'et\u00e0 di 11 anni comincia a suonare in pubblico, inizialmente in concerti privati, mostrando grandi doti tecniche. Il 2 settembre 1741 ha suonato in un Concert Spirituel, eseguendo un duo di Leclair assieme all'Abb\u00e9 Le Fils. Nonostante questi fosse allievo dello stesso Leclair, non ci sono evidenze che anche Gavini\u00e8s lo fosse. Nello stesso anno, ha eseguito in un altro Concert Spirituel la Primavera di Vivaldi.\nNon si hanno notizie dell'attivit\u00e0 di Gavini\u00e8s successiva all'esecuzione della Primavera, e si pensa che fosse impiegato presso la corte del Duca d'Orleans.\nSi esib\u00ec spesso nei Concert Spirituel dal 1748 in poi, sia in veste di solista che come camerista, e ne assumer\u00e0 la direzione tra il 1773 e il 1777. In tali concerti si \u00e8 esibito assieme al violinista Jean-Pierre Guignon, al flautista Michel Blavet (con il quale ha duettato in una sonata per violino e flauto, il 1\u00ba febbraio 1749), alla cantante Marie Fel e ad altri noti musicisti dell'epoca.\nTra il 1753 ed il 1759 (ritorno ai Concert Spirituel) si ha un altro buco biografico. Si sa solo che Gavini\u00e8s \u00e8 stato in prigione per un anno, a causa di una relazione con una giovane dama di corte. Proprio durante la detenzione ha composto una romanza, che \u00e8 stata successivamente pubblicata in diverse edizioni ottenendo grande fama.\nL'inizio degli anni sessanta del Settecento rappresenta probabilmente il culmine della sua carriera, con la messa in scena di \"Le pr\u00e9tendu\" (6 novembre 1760), intermezzo in tre atti rappresentato all'Opera Italiana, e la pubblicazione di molte sue opere, tra le quali tre raccolte di sonate per violino e basso continuo, una raccolta per due violini, sei concerti e diverse sinfonie eseguite ai Concert Spirituel, dove guidava l'orchestra in qualit\u00e0 di primo violino; alcuni suoi concerti sono stati ascoltati dalla famiglia di Mozart nell'inverno 1763/4.\nGavini\u00e8s si \u00e8 esibito in pubblico pi\u00f9 raramente dopo il 1765, forse per l'astio provato verso il virtuoso italiano Antonio Lolli, che era divenuto celebre in quel periodo per i passaggi particolarmente impegnativi che riusciva ad eseguire impiegando la scordatura. Ha organizzato cinque concerti di beneficenza a favore di un istituto d'arte tra il 1769 e il 1772 e successivamente ha assunto la direzione dei Concert Spirituel tra il 1773 e il 1777, assieme a Simon Leduc e Fran\u00e7ois-Joseph Gossec. Sotto la loro direzione, l'orchestra \u00e8 stata ampliata e la qualit\u00e0 di esecuzione \u00e8 migliorata in maniera significativa. Le viole e i contrabbassi sono stati aumentati di due unit\u00e0 (da otto a dieci), le trombe raddoppiate ed \u00e8 stata introdotta per la prima volta una coppia di clarinetti.\nAl termine dell'incarico \u00e8 rimasto a Parigi ma si \u00e8 esibito raramente, mantenendosi grazie ad una rendita di 1\u00a0500 livre fornitagli da una facoltosa benefattrice. Gavini\u00e8s ha lavorato come orchestrale al Th\u00e9\u00e2tre de la rue de Louvois negli anni novanta, probabilmente a causa del venir meno della suddetta rendita, verosimilmente a seguito della rivoluzione francese.\nNel 1795 ha accettato la cattedra di professore di violino presso il nascente Conservatorio di Parigi, analogamente a Rodolphe Kreutzer, Pierre Baillot e Pierre Rode. Gavini\u00e8s era un ottimo didatta e ha riscosso grande apprezzamento nel ruolo.\nMinato negli ultimi anni di vita da problemi fisici, non ha per\u00f2 perso la sua tecnica e ha continuato a suonare fino alla morte, nel 1800. Nonostante le sue condizioni economiche fossero modeste, ha ricevuto un funerale solenne, al quale hanno partecipato allievi e amici, tra i quali Fran\u00e7ois-Joseph Gossec, Etienne-Nicolas M\u00e9hul e Luigi Cherubini.\nGavini\u00e8s non si \u00e8 mai sposato, ma aveva diverse amiche e ammiratrici; era amico di Jean-Jacques Rousseau e di altri scrittori francesi dell'epoca. Era una persona generosa, accettava allievi non facoltosi e talvolta dava loro lezioni gratuite o addirittura gli offriva sostegno economico, nonostante non fosse particolarmente ricco. Alla morte, il suo patrimonio era costituito principalmente da manoscritti inediti e dai suoi strumenti musicali.\nTra i suoi allievi spiccano Louis-Henry Paisible (uno dei massimi violinisti francesi alla fine del XVIII secolo), l'abate Alexandre-Auguste Robineau, Nicolas Capron, Jean-J\u00e9r\u00f2me Imbault, Antoine Laurent Baudron, Jacques Lermi\u00e8re, Marie-Alexandre Gu\u00e9nin, Simon Leduc.\nTecnica.\nGavini\u00e8s era ammirato per la capacit\u00e0 improvvisativa e per la lettura a prima vista, la sua tecnica era eccellente ed elogiata sotto praticamente tutti i punti di vista, in particolar modo per espressivit\u00e0 (mutuata tramite Leclair dalla scuola di Giovanni Battista Somis), timbro e per la grande tecnica d'arco, che lo facevano eccellere nell'esecuzione dei passi cantabili. \u00c8 stato inoltre un buon didatta, capace di trasmettere con successo questa sua grande tecnica agli allievi. Il virtuosismo traspare in parte nelle sue opere, che impiegano tutta l'estensione dello strumento, enfatizzando in maniera allora insolita il registro pi\u00f9 grave. I suoi studi coltivano l'agilit\u00e0 della mano sinistra.\nGavini\u00e8s era famoso principalmente come esecutore, successore di Leclair al vertice della scuola violinistica francese. \u00c8 stato annoverato tra i pi\u00f9 grandi violinisti della storia, inserito da Fran\u00e7ois Fayolle nel suo \"Notices sur Corelli, Tartini, Gavini\u00e9s, Pugnani et Viotti\" (Parigi, 1810). La tecnica di Gavini\u00e8s \u00e8 stata all'altezza della situazione in un periodo, quello coperto dalla sua carriera, carico di importanti novit\u00e0, tra le quali il perfezionamento dell'archetto da parte di Tourte, l'espressivit\u00e0 raggiunta da musicisti quali Viotti (dal quale Gavini\u00e8s ha appreso elementi della tecnica italiana) e l'ascesa delle scuole tecniche di Kreutzer e Rode.\nComposizioni.\nStudi.\nGavini\u00e8s ha composto una raccolta di ventiquattro studi per violino, \"les Vingt-quatre matin\u00e9es\", scritti probabilmente per il suo insegnamento in Conservatorio e pubblicati nel 1800 o forse, secondo F\u00e9tis, nel 1794. Sono esercizi di grande difficolt\u00e0 tecnica e rappresentano l'apice della tecnica violinistica del XVIII secolo: pi\u00f9 impegnativi dei capricci di Tartini, Locatelli e Fiorillo, saranno massima espressione del virtuosismo violinistico fino all'avvento di Paganini. Gli studi hanno uno stile che va dall'arcaico al moderno e, a differenza di altre composizioni didattiche del periodo, propongono problemi differenti nel medesimo brano. Pur non spingendosi in un registro esageratamente acuto, contengono impegnativi salti melodici, particolarmente ampi, e difficili passi che si articolano tra la quarta e la settima posizione. I ventiquattro studi di Gavini\u00e8s, trascritti una quinta in basso, facevano parte del programma ministeriale per il compimento medio di viola nei conservatori italiani, precedente alla legge di Riforma dei Conservatori di Musica n. 508/99.\nSonate e duetti.\nPer quanto riguarda le composizioni cameristiche, nelle sonate e nei duetti Gavini\u00e8s fa uso di doppie corde e ricchi abbellimenti, specificando con minuzia le dinamiche, pi\u00f9 raramente le diteggiature; nei duetti tipicamente i due violini hanno parti della medesima importanza. Tutte queste composizioni si articolano in tre movimenti: solitamente i tempi lenti sono romanze, mentre nelle opere giovanili i finali sono talvolta un tema con variazioni o un minuetto. Nella seconda raccolta di sonate, i primi movimenti presentano un bitematismo carico di contrasti.\nConcerti.\nGavini\u00e8s ha composto almeno sette concerti per violino, che sono tra i pi\u00f9 significativi dello stile galante francese. Nel 1764 ha pubblicato in proprio una raccolta, costituita da sei concerti scritti probabilmente non prima del 1759, ristampata poi da Sieber negli anni settanta del XVIII secolo. Ad essi si aggiunge il manoscritto di un concerto in mi maggiore, presumibilmente scritto in un periodo precedente e conservato presso la biblioteca del Conservatorio di Parigi.\nNei suoi concerti si nota l'influenza della scuola di Mannheim e vengono intravisti come precursori dei concerti mozartiani e romantici. Presentano caratteristiche analoghe alle sonate dello stesso compositore, ma con un maggiore virtuosismo, concretizzato in ampi salti melodici, salti di corda, staccato e ritmi puntati, ricche fioriture e passaggi particolarmente acuti. Il virtuosismo non \u00e8 per\u00f2 esagerato (in confronto, i concerti di Gavini\u00e8s presentano meno difficolt\u00e0 tecniche rispetto a quelli di Locatelli o di Leclair) ed \u00e8 bilanciato da eleganza e chiarezza melodica.\nIn accordo con lo stile dell'epoca, i primi movimenti dei concerti di Gavini\u00e8s si articolano in quattro tutti e tre soli, con il primo tutti in tonalit\u00e0 d'impianto, senza modulazioni, il secondo alla dominante, il terzo alla relativa minore che torna alla tonica (ad eccezione del concerto n. 3, nel quale la modulazione si compie nel solo immediatamente successivo) e il quarto ancora in tonalit\u00e0 d'impianto. Vi \u00e8 grande variet\u00e0 nel materiale musicale, in parte condiviso da soli e tutti. Il primo solo \u00e8 generalmente molto variegato e il materiale iniziale \u00e8 talvolta riutilizzato nelle successive ripetizioni, anche se generalmente l'epilogo si basa su materiale del secondo motivo. \u00c8 presente un contrasto tra motivi (sinfonici nel tutti di apertura, cantabili in ci\u00f2 che segue) e talvolta si osserva un vero e proprio tema melodico dopo la modulazione, anche se non si riscontra propriamente il contrasto tematico caratteristico della forma-sonata. \u00c8 presente anche una ripresa, non un semplice ritornello finale, con la modulazione che riporta alla tonalit\u00e0 d'impianto nel terzo tutti. Il materiale ripreso non \u00e8 sempre quello iniziale, anche se in genere c'\u00e8 un riferimento chiaro al primo solo. L'ultimo solo del violino utilizza materiale precedentemente esposto alla dominante e ora trasportato alla tonica, mentre l'ultimo tutti funge da chiusura dopo la cadenza solistica.\nI tempi lenti possono essere alla relativa minore (in quattro concerti), in tonalit\u00e0 d'impianto (in due) o alla dominante (in un solo concerto). Non si pu\u00f2 parlare in merito di una forma bipartita propriamente detta, in quanto non vi sono due sezioni chiaramente evidenziate da cadenze o melodie chiaramente definite. Il materiale \u00e8 esposto inizialmente in un lungo tutti, e viene solitamente ripetuto dal solo, che modula (alla relativa maggiore dove l'impianto \u00e8 minore, alla dominante o alla sottodominante dove maggiore).\nI finali utilizzano una struttura di base analoga a quella dei primi movimenti, ma con maggiore condivisione di materiale tra soli e tutti, un carattere pi\u00f9 luminoso e uno stile pi\u00f9 vicino alla danza, che si concretizza in strutture molto regolari. Sono presenti ripetizioni, nella forma di echi in due battute o a livello di frasi (quattro-otto battute).\nGavini\u00e8s ha sicuramente eseguito alcuni suoi concerti in due occasioni nel 1750 e un suo concerto \u00e8 stato eseguito dal suo allievo Moria nel 1757, mentre dal 1759 in poi i suoi concerti sono entrati a far parte stabilmente del suo repertorio eseguito in pubblico (almeno ventitr\u00e9 esecuzioni distinte nel corso delle sue ventotto esibizioni ai Concert Spirituel tra il 1759 e il 1764, nonch\u00e9 svariate esecuzioni da parte di suoi allievi, tra i quali Capron, Bertheaume e Leduc).\nCatalogo delle composizioni.\nOpere:\nComposizioni vocali:\nComposizioni orchestrali:\nMusica da camera:"}
{"id": "2368810", "revid": "79894134", "url": "https://it.wikipedia.org/wiki?curid=2368810", "title": "Cantagiro 1978", "text": ""}
{"id": "2368821", "revid": "767487", "url": "https://it.wikipedia.org/wiki?curid=2368821", "title": "Billy McKinney", "text": ""}
{"id": "2368822", "revid": "767487", "url": "https://it.wikipedia.org/wiki?curid=2368822", "title": "E' Zezi", "text": "Gli 'E Zezi - Gruppo Operaio, sono un gruppo musicale napoletano formatosi verso la met\u00e0 degli anni settanta con l'intento, espresso pi\u00f9 volte dai suoi fondatori, di comporre una visione della musica popolare diversa da quella della \"classe borghese\".\nStoria del gruppo.\nNel 1975 un gruppo di operai, artigiani e studenti si uniscono e danno vita al primo nucleo del gruppo. \nFin dall'inizio lo scopo del gruppo \u00e8 quello di aggregare esperienze e vissuti dell'entroterra napoletano intorno ad un progetto comune di riscatto sociale attraverso le arti.\nNell'entroterra del napoletano, e in particolare a Pomigliano d'Arco, infatti secondo il gruppo, si condensano tutti i paradossi creati dalla forzata industrializzazione delle culture contadine ivi presenti.\nIl culmine di questo paradosso \u00e8 rappresentato dalla \"fabbrica\", ovvero dalla ormai storica Alfasud di Pomigliano, simbolo delle promesse di un rilancio socio-economico del Mezzogiorno.\nIl primo disco \u00e8 del 1975 e si intitola non a caso \"Tammurriata dell'Alfasud\" uscito con l'etichetta I dischi del sole e nel quale figura come \"suonatore\" anche un giovanissimo Daniele Sepe.\nIl gruppo operaio dei Zezi ha visto l'avvicendamento di pi\u00f9 di duecento musicisti intorno allo zoccolo duro dei fondatori (Angelo e Antonio de Falco, Pasquale Terracciano, Massimo Mollo, Matteo D'Onofrio, Marcello Colasurdo, Marzia Del Giudice, Ciro De Cicco, Pasquale De Cicco, Angelo De Falco, eccetera...), a cui si unirono dal 1976 fino allo scioglimento, Patrizio Esposito e Gloria Bova, con il cui contributo il gruppo si apr\u00ec al teatro di strada sulle orme di Augusto Boal, affrontando temi di impegno politico e sociale. Al Festival di Interdrama a Berlino nel 1977, con uno spettacolo di denuncia sulla fuga di Kappler, si affianc\u00f2 un giovane Enzo Gragnaniello con la sua chitarra.\nDopo quasi vent'anni il gruppo ha pubblicato il secondo album, \"Auciello ro mio, Posa e sorde\".\nNegli anni a venire 'E Zezi hanno dato vita ad un fenomeno \"culturale\" e non solo musicale che ha abbracciato anche il campo delle arti visive e del teatro con le esperienze di \"Zezi Teatro\" o con le \"Mostre fotografiche itineranti\"."}
{"id": "2368826", "revid": "310175", "url": "https://it.wikipedia.org/wiki?curid=2368826", "title": "Ferrari 250 Le Mans", "text": ""}
