{"id": "2250604", "revid": "110157", "url": "https://it.wikipedia.org/wiki?curid=2250604", "title": "Grosvenor Bridge", "text": "Il Grosvenor Bridge, spesso chiamato Victoria Railway Bridge, \u00e8 un ponte ferroviario che attraversa il Tamigi a Londra, fra il Vauxhall Bridge ed il Chelsea Bridge. Esso \u00e8 costituito da due ponti affiancati entrambi costruiti verso la met\u00e0 del XIX secolo. Quello rivolto ad est venne costruito dalla \"London, Chatham and Dover Railway\", dal 1858 al 1860, per far giungere i treni alla Victoria Station; esso fu il primo ponte ferroviario ad essere costruito sul Tamigi. Il lato ovest venne costruito dalla \"London, Brighton and South Coast Railway\" fra il 1865 ed il 1866.\nEntrambi i ponti vennero ricostruiti in acciaio fra il 1963 ed il 1967 ed i piloni originali vennero incapsulati nel calcestruzzo."}
{"id": "2250606", "revid": "486946", "url": "https://it.wikipedia.org/wiki?curid=2250606", "title": "Vz 16 100mm", "text": ""}
{"id": "2250610", "revid": "110157", "url": "https://it.wikipedia.org/wiki?curid=2250610", "title": "Nokia 5200", "text": "Il Nokia 5200 \u00e8 un cellulare della Nokia prodotto nel 2006, era disponibile in versione bianca con inserti in blu, rosso o rosso scuro, e in versione totalmente nera. Il progetto del Nokia 5200 \u00e8 stato poi ripreso per la creazione dei Nokia 5300, 5500, 5700.\nDa non confondersi con Nokia 5220."}
{"id": "2250613", "revid": "59976", "url": "https://it.wikipedia.org/wiki?curid=2250613", "title": "Universit\u00e0 Friedrich Schiller di Jena", "text": ""}
{"id": "2250615", "revid": "767487", "url": "https://it.wikipedia.org/wiki?curid=2250615", "title": "Oggi sposi (film 1969)", "text": "Oggi sposi (\"The Wedding Party\") \u00e8 un film del 1969 diretto da Brian De Palma, ma prodotto nel 1963. In Italia \u00e8 stato presentato al Torino Film Festival nel 1992 \nIn Italia \u00e8 noto anche con il titolo La festa di nozze.\nTrama.\nLa sua trama semplice si concentra su un promesso sposo nel conoscersi con i vari parenti della sua fidanzata e di altri membri che parteciperanno alle nozze, prima della cerimonia nella tenuta di famiglia a Shelter Island.\nProduzione.\nIl film \u00e8 stato prodotto dalla Ondine Productions. Si tratta del primo ruolo cinematografico di Jill Clayburgh. Il film \u00e8 stato girato nel 1963. La casa di produzione per\u00f2 \u00e8 fallita, e il film non \u00e8 stato rilasciato nelle sale cinematografiche fino al 1969. Le riprese sono state ambientate completamente nello stato di New York, precisamente a Shelter Island (Long Island), e a New York City. Il budget stimato per la realizzazione della pellicola ammonta a circa $ 43.000.\nTagline.\nLa tagline del film \u00e8 la seguente:\nDistribuzione.\nIl film \u00e8 stato distribuito a New York City, New York, il 9 aprile 1969, ed \u00e8 stato presentato nel novembre 1992 al Torino Film Festival."}
{"id": "2250618", "revid": "1821847", "url": "https://it.wikipedia.org/wiki?curid=2250618", "title": "Herman Gorter", "text": "Biografia.\nFu un membro importante dei Tachtigers (il \"Movimento degli Ottanta\"), un gruppo di scrittori olandesi che lavoravano insieme ad Amsterdam negli anni '80 dell'800 e che si esprimevano soprattutto attraverso la rivista \"De Nieuwe Gids\"\nIl primo libro di Gorter, un poema epico di quattromila versi, \"Mei\" (Maggio), fu pubblicato nel 1889 e lo rese celebre. \"Mei\" \u00e8 considerato l'apice della letteratura impressionista olandese. Subito dopo Gorter scrisse la continuazione del poema, \"Juni\" (Giugno), e un libro di poesie brevi intitolato semplicemente \"Verzen\" (Versi, 1890), anche questo considerato un capolavoro.\nGorter e i Tachtigers avevano in comune l'interesse per le idee politiche di sinistra: Gorter fu il Tachtiger pi\u00f9 impegnato politicamente e divent\u00f2 un prolifico scrittore di teoria socialista. Nel 1897 entr\u00f2 nel Partito Laburista Socialdemocratico (Sociaal-Democratische Arbeiderspartij o SDAP). Nel 1909 partecip\u00f2 allo scisma interno alla SDPA per formare il Partito Socialdemocratico Neerlandese (Sociaal-Democratische Partij), generalmente considerato il primo partito comunista del mondo. Nel 1912 scrisse un nuovo, imponente poema epico intitolato \"Pan\", dove il poeta faceva seguire alla Prima guerra mondiale una rivoluzione socialista globale. Nel 1917 celebr\u00f2 la Rivoluzione russa come l'inizio di quella rivoluzione globale, anche se subito dopo si oppose a Lenin.\nNel 1918 il partito Social-Democratico cambi\u00f2 il suo nome in Partito Comunista Olandese (Communistische Partij Holland) e nel 1919 Gorter usc\u00ec dal partito. Nel 1921 fu uno dei membri fondatori del Partito Comunista Operaio di Germania e divent\u00f2 uno dei principali sostenitori dell'Internazionale Comunista Operaia (\"Kommunistische Arbeiter-Internationale\", KAI). Gorter mor\u00ec a Bruxelles nel 1927.\nGorter faceva parte del movimento linguistico e filosofico Significs fondato da Victoria Lady Welby."}
{"id": "2250630", "revid": "167080", "url": "https://it.wikipedia.org/wiki?curid=2250630", "title": "The\u00f3doros Kolokotr\u00f3nis", "text": ""}
{"id": "2250631", "revid": "599013", "url": "https://it.wikipedia.org/wiki?curid=2250631", "title": "Androclo e il leone", "text": ""}
{"id": "2250642", "revid": "767487", "url": "https://it.wikipedia.org/wiki?curid=2250642", "title": "L'uomo della legione", "text": "L'uomo della legione \u00e8 un film del 1940 diretto da Romolo Marcellini.\nProduzione.\nPellicola co-prodotta con la Spagna e girata in doppia versione.\nTrama.\nVicissitudini di un giovane combattente, che dopo la campagna d'Africa, dove si \u00e8 distinto in numerosi combattimenti, torna a Monfalcone, dove si innamora di una giovane. Decide di partire per la guerra di Spagna per arruolarsi nelle file della Falange, rimane ferito e decide di sposare la sua fidanzata in Italia per procura.\nLa critica.\nFrancesco Callari, in Film del 27 aprile 1940 \" La leggerezza e l'incompetenza con cui \u00e8 stato girato L'uomo della legione, si notano fin dalla prima inquadratura. Le stranezze e le ingenuit\u00e0, sono tante che \u00e8 impossibile elencarle tutte. La sceneggiatura e i dialoghi sono dovuti agli stessi autori del soggetto, e sembra che costoro abbiano fatto a gara per arricchirli dei pi\u00f9 vieti luoghi comuni, delle situazioni pi\u00f9 balorde, dalle frasi pi\u00f9 sciocche\"."}
{"id": "2250644", "revid": "110157", "url": "https://it.wikipedia.org/wiki?curid=2250644", "title": "Chiayi", "text": "Chiayi \u00e8 una citt\u00e0 a status provinciale di Taiwan, che si trova sulle prime pendici dello Yu Shan.\nGeografia antropica.\nSuddivisioni amministrative.\nChiayi ha due distretti (\u5340 \"qu\"):"}
{"id": "2250657", "revid": "290948", "url": "https://it.wikipedia.org/wiki?curid=2250657", "title": "Sbiancante", "text": ""}
{"id": "2250663", "revid": "716642", "url": "https://it.wikipedia.org/wiki?curid=2250663", "title": "Club Nacional", "text": "Il Club Nacional \u00e8 una societ\u00e0 calcistica paraguaiana con sede nella citt\u00e0 di Asunci\u00f3n. Milita nella Liga Paraguaya.\nStoria.\nIl club venne fondato ad Asunci\u00f3n il 5 giugno 1904 da un gruppo di studenti del Colegio Nacional de la Capital, una delle pi\u00f9 antiche scuole pubbliche della capitale. Il nome scelto inizialmente per la neonata societ\u00e0 fu Nacional Football Club. Come colore sociale venne adottato il bianco, il colore della divisa ufficiale della scuola frequentata dai fondatori, mentre per lo stemma vennero adottati i colori della bandiera paraguaiana.\nIl Nacional \u00e8 uno dei club storici del Paraguay e pu\u00f2 vantare nove titoli nazionali, oltre a cinque partecipazioni alla Coppa Libertadores, di cui l'ultima nel 2014."}
{"id": "2250666", "revid": "827882", "url": "https://it.wikipedia.org/wiki?curid=2250666", "title": "Billy Kidd", "text": "Biografia.\nCarriera sciistica.\nStagioni 1964-1967.\nSciatore polivalente attivo negli anni sessanta, Kidd debutt\u00f2 in campo internazionale ai Giochi olimpici invernali a , dove vinse la medaglia d'argento nello slalom speciale e si piazz\u00f2 16\u00b0 nella discesa libera e 7\u00b0 nello slalom gigante. Vinse inoltre la medaglia di bronzo nella combinata, disputata in sede olimpica ma valida solo per i Mondiali del 1964.\nNel 1966 fu 3\u00ba nella discesa libera dell'Hahnenkamm sulla Streif di Kitzb\u00fchel, dietro a Karl Schranz e Gerhard Nenning, e vinse lo slalom gigante dell'Internationale Adelbodner Skitage sulla Chuenisb\u00e4rgli di Adelboden, davanti a Willy Favre ed Edmund Bruggmann.\nStagioni 1968-1970.\nIn Coppa del Mondo ottenne il primo piazzamento di rilievo il 4 gennaio 1968 a Bad Hindelang, quando fu 4\u00ba nello slalom gigante vinto da Bruggmann; in seguito partecip\u00f2 ai X Giochi olimpici invernali di , dove fu 18\u00b0 nella discesa libera, 5\u00b0 nello slalom gigante e non concluse lo slalom speciale. Il 16 marzo successivo colse ad Aspen in slalom speciale la sua prima vittoria, nonch\u00e9 primo podio, in Coppa del Mondo.\nNel massimo circuito internazionale il 28 febbraio 1968 vinse la sua seconda e ultima gara, lo slalom speciale di Squaw Valley, sal\u00ec per l'ultima volta sul podio il 16 marzo successivo a Mont-Sainte-Anne, quando nella medesima specialit\u00e0 fu 3\u00b0, e colse l'ultimo piazzamento il 18 gennaio 1970 a Kitzb\u00fchel, sempre in slalom speciale (7\u00b0). Partecip\u00f2 infine ai Mondiali della Val Gardena del 1970, vincendo la medaglia d'oro nella combinata, la medaglia di bronzo nello slalom speciale e classificandosi 5\u00ba nella discesa libera. Lasciato l'agonismo, Kidd nel 1970 pass\u00f2 a competere nel circuito professionistico nordamericano.\nCarriera dirigenziale.\nDal 1970 Kidd \u00e8 direttore tecnico della stazione sciistica di Steamboat Springs; figura nota nel Circo bianco anche per l'abitudine di indossare spesso un cappello da cowboy, ha collaborato anche all'organizzazione delle Special Olympics del 2001.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "2250669", "revid": "22351587", "url": "https://it.wikipedia.org/wiki?curid=2250669", "title": "Serie televisiva animata", "text": ""}
{"id": "2250677", "revid": "110157", "url": "https://it.wikipedia.org/wiki?curid=2250677", "title": "Chelsea Bridge", "text": "Chelsea Bridge \u00e8 un ponte sospeso per mezzi motorizzati e pedoni, sul fiume Tamigi a Londra.\nStoria.\nIl primo ponte costruito su questo sito, il \"Victoria Bridge\", era un ponte sospeso di ferro lungo 233 metri e con una campata centrale di 117 metri, inaugurato nel 1858. Esso fu un ponte a pedaggio fino al 1879.\nPonte attuale.\nIl ponte attuale venne progettato da G. Topham Forest e E.P. Wheeler, ed entr\u00f2 in servizio il 6 maggio 1937.\nSulla riva nord del Tamigi incontra i confini dei quartieri di Pimlico(Londra) e Westminster ad est e Chelsea ad ovest. Sulla riva sud vi \u00e8 Nine Elms ad est e Battersea ad ovest. La Battersea Power Station \u00e8 immediatamente a sud est del ponte ed il Battersea Park a sud ovest."}
{"id": "2250683", "revid": "767487", "url": "https://it.wikipedia.org/wiki?curid=2250683", "title": "Paul Hoffman (cestista)", "text": ""}
{"id": "2250684", "revid": "599013", "url": "https://it.wikipedia.org/wiki?curid=2250684", "title": "Ben Schadler", "text": ""}
{"id": "2250689", "revid": "320578", "url": "https://it.wikipedia.org/wiki?curid=2250689", "title": "Sbiancamento", "text": ""}
{"id": "2250690", "revid": "767487", "url": "https://it.wikipedia.org/wiki?curid=2250690", "title": "Iago (film)", "text": "Iago \u00e8 un film del 2009 diretto dal regista Volfango De Biasi e interpretato da Nicolas Vaporidis e Laura Chiatti, liberamente ispirato alla famosa opera di William Shakespeare \"Otello;\" \u00e8 stato distribuito nelle sale cinematografiche italiane a partire dal 27 febbraio 2009 da Medusa Film.\n\"Iago\" \u00e8 il secondo lavoro del regista De Biasi, dopo \"Come tu mi vuoi\" del 2007, sempre interpretato da Vaporidis.\nTrama.\nRiadattati all'epoca contemporanea e senza finale drammatico, i nomi dei personaggi e gran parte della trama seguono la versione dell\"'Otello\" di William Shakespeare piuttosto che l'originale novella \"Il moro di Venezia\" del 1565 di Giambattista Giraldi Cinzio, dalla quale riprende per\u00f2 il tema dell'amore di Iago per Desdemona.\nIago \u00e8 un brillante studente di architettura, prossimo alla laurea, innamorato della collega Desdemona, bella e altolocata figlia del rettore dell'ateneo, il professor Brabanzio; a rovinare le sue aspettative sentimentali, oltre che professionali, ci si mette Otello, giovane e affascinante francese di nobili origini che, grazie all'amicizia del padre col rettore, ruba e fa suoi i progetti di Iago. Con la complicit\u00e0 dei due amici Emilia e Roderigo, e sfruttando l'ingenuit\u00e0 di Cassio, Iago decide di vendicarsi tessendo una sottile tela di menzogne e bugie, mettendo i protagonisti l'uno contro l'altro.\nRiprese.\nLe riprese di \"Iago\" sono cominciate il 15 settembre 2008 e sono state effettuate fra Venezia, Padova e Roma.\nColonna sonora.\nAd accompagnare i trailer del film sono state scelte le canzoni \"Love is Noise\" dei Verve, \"That's not my name\" dei Ting Tings e \"Beggin\" dei Madcon.\nCritica.\nIl film ha totalizzato \u20ac 2.007.446 al botteghino deludendo le alte aspettative dovute al fatto di essere il film successivo al grande successo di De Biasi \"Come tu mi vuoi\", che aveva incassato oltre 7 milioni di euro.\nLa critica del pubblico e degli esperti ha stroncato il film quasi unanimemente, descrivendolo come \u00abpretenzioso, presuntuoso e modestamente recitato\u00bb, inefficiente nell'intrattenimento, inconsistente, \u00abun\u2019offesa al cinema, a Shakespeare, a Venezia, agli spettatori, al mondo intero\u00bb, \u00abfunestato da una pessima fotografia, da un montaggio degno di Windows Movie Maker e da uno dei doppiaggi pi\u00f9 scarsi a memoria di spettatore\u00bb."}
{"id": "2250698", "revid": "300067", "url": "https://it.wikipedia.org/wiki?curid=2250698", "title": "Jimmy Darden", "text": ""}
{"id": "2250710", "revid": "290948", "url": "https://it.wikipedia.org/wiki?curid=2250710", "title": "K.W. Scheele", "text": ""}
{"id": "2250711", "revid": "599013", "url": "https://it.wikipedia.org/wiki?curid=2250711", "title": "H\u00e5kon Mj\u00f8en", "text": "Biografia.\nAttivo alla fine degli anni sessanta, nel 1966 ottenne il 2\u00ba posto nello slalom speciale della 3-Tre (competizione sciistica) di Madonna di Campiglio. Prese parte ai X Giochi olimpici invernali di , validi anche come Mondiali 1968, classificandosi 19\u00b0 nello slalom gigante e non completando lo slalom speciale.\nIn Coppa del Mondo ottenne il primo podio, nonch\u00e9 primo risultato di rilievo, il 14 gennaio 1968 a Wengen, classificandosi al 2\u00ba posto nello slalom speciale della M\u00e4nnlichen/Jungfrau. Il suo secondo e ultimo podio giunse il 25 febbraio successivo, sempre in slalom speciale, a Oslo, mentre il suo ultimo piazzamento nel massimo circuito internazionale fu l'8\u00ba posto del 31 gennaio 1970 a Madonna di Campiglio, ancora tra i pali stretti."}
{"id": "2250714", "revid": "120923468", "url": "https://it.wikipedia.org/wiki?curid=2250714", "title": "Settimana Santa di Sulmona", "text": "La Settimana Santa di Sulmona \u00e8 l'insieme di tradizioni e di riti religiosi che si svolgono a Sulmona dal luned\u00ec Santo alla Domenica di Pasqua.\nL'origine di queste manifestazioni \u00e8 molto antica: presumibilmente risale all'epoca medioevale e si svilupp\u00f2 notevolmente nel periodo barocco grazie anche alle due Confraternite che ancor oggi organizzano le cerimonie: la Trinit\u00e0 (chiesa della Trinit\u00e0) e S. Maria di Loreto (chiesa di S.Maria della Tomba).\nI riti della Settimana Santa di Sulmona e in generale di tutto l'Abruzzo, non hanno comunque nessun collegamento con i riti spagnoli, anche per la mancanza dei cosiddetti \"Misteri\" che sono invece presenti in famose processioni come quelle di Siviglia in Spagna o Trapani in Sicilia e Taranto in Puglia. I riti di Sulmona sono ormai molto conosciuti anche al di fuori dell'Italia e ottengono grande partecipazione da parte di turisti e abitanti.\nI giorni della Settimana Santa.\nLuned\u00ec santo.\nTutti i membri della confraternita della Madonna di Loreto si riuniscono nella loro cappella in S. Maria della Tomba, e tra i vari membri maschi si decide chi dovr\u00e0 portare in processione le statue di Pasqua fra cui la pi\u00f9 prestigiosa \u00e8 quella della Madonna di Loreto, meglio nota come \"Madonna che Scappa\".\nSi formano cos\u00ec le \"quadriglie\", i gruppi di quattro uomini che avranno l'onore di portare le statue nella processione pomeridiana del Venerd\u00ec santo (organizzata da questa confraternita) e, solo per un breve tratto, quelle della processione serale del Venerd\u00ec santo (organizzata dall'Arciconfraternita della Trinit\u00e0).\nInoltre, la quadriglia della statua della Madonna che Scappa avr\u00e0 l'onore di 'sorvegliare' il \"sepolcro\" del Gioved\u00ec santo.\nL'Arciconfraternita della Trinit\u00e0, nella sua chiesa, d\u00e0 luogo ad altre votazioni per formare le altre \"quadriglie\" che porteranno, nella processione serale del Venerd\u00ec santo, il \"Tronco\" e le statue del Cristo morto e di Maria Addolorata. Le quadriglie dell'Arciconfraternita della Trinit\u00e0 sono tre per ogni simulacro: la prima ha il diritto di farlo uscire dalla chiesa, la seconda di portarlo lungo l'ampia Piazza Garibaldi e la terza di farlo rientrare.\nNella votazione della Trinit\u00e0 si decide anche chi svolger\u00e0, sempre il Venerd\u00ec santo, il ruolo di \"mazzieri\", confratelli che regolano l'andamento della processione e che portano appunto in mano dei bastoni.\nLe quadriglie e i mazzieri della Trinit\u00e0 avranno inoltre parte attiva nella processione della Domenica di Pasqua della confraternita della Madonna di Loreto (le quadriglie avranno anche l'onore di portare per un breve tratto le statue).\nMarted\u00ec santo.\nIn questo giorno i confratelli della Madonna di Loreto iniziano a preparare gli arredi e le statue.\nLe vesti a festa della Madonna che Scappa vengono coperte da un manto nero, mentre la rosa che Lei stringe viene coperta da un fazzoletto. Nella Cappella vengono sistemati ordinatamente gli arredi processionali e, al centro, vengono messi i simulacri del Cristo morto, della Madonna vestita di nero e degli Apostoli Pietro e Giovanni.\nMercoled\u00ec santo.\nNella chiesa di Santa Maria della Tomba vengono provate le fasi e le modalit\u00e0 di messa in scena della \"Madonna che Scappa\": Maria che corre incontro al Cristo Risorto.\nLa chiesa della Trinit\u00e0, invece, nel tardo pomeriggio, chiude i battenti e nessuno vi pu\u00f2 prendere accesso, se non il priore e il sagrestano dell'Arciconfraternita con i sagrestani d'onore deputati alla preparazione. Questi ultimi allestiscono gli arredi processionali, mettendo in ordine lungo la navata della chiesa i vari simulacri e simboli secondo un ordine codificato ed immutabile.\nGioved\u00ec santo - I Sepolcri.\nNelle principali chiese di Sulmona vengono allestiti i \"Sepolcri\" (che non sarebbero altro che gli altari della Reposizione del Santissimo Sacramento); il pi\u00f9 bello \u00e8 quello della chiesa di Santa Maria della Tomba. In questa chiesa, i confratelli che dovranno portare la statua della Madonna nel giorno di Pasqua, \"vegliano\" il Sepolcro e rinnovano le promesse battesimali.\nAltri \"Sepolcri\" interessanti sono: quello della chiesa di San Francesco della Scarpa, allestito nella Cappella della Visitazione (vi sono anche i \"nenniri\"-ormai quasi scomparsi in Abruzzo-, piante fatte crescere al buio durante la Quaresima e perci\u00f2 di colore giallognolo) mentre in cima al presbiterio pende un grandioso crocifisso ligneo del XV secolo - grazie ad un ingegnoso sistema di fili e catene - esposto solo per l'occasione; quello della Cattedrale di San Panfilo, decorato da drappi di stoffa azzurra; quelli delle chiese di San Filippo, San Francesco di Paola, San Giovanni Apostolo ed Evangelista.\nVenerd\u00ec santo.\nProcessione pomeridiana del Cristo morto.\nIntorno alle 17.00, dalla chiesa di S. Maria della Tomba, con i confratelli di S. Maria di Loreto (lauretani), si snoda la processione pomeridiana del Cristo morto, composta dal simulacro del Cristo morto in possesso della Confraternita e da quello della Madonna che Scappa vestita di nero. La processione, preceduta dalla banda che intona la celebre marcia funebre del Vella, attraversa solo le vie del quartiere \"Borgo Santa Maria della Tomba\", fino alla grande Piazza Garibaldi, per poi far ritorno in chiesa. \u00c8 chiamata piccola Processione per distinguerla dalla processione serale organizzata dall'Arciconfraternita della SS. Trinit\u00e0\nProcessione serale del Cristo morto (Processione dei Trinitari).\nTra le processioni del Venerd\u00ec Santo, quella serale \u00e8 sicuramente la pi\u00f9 suggestiva e la pi\u00f9 grande che richiama un gran numero di turisti e di fedeli e a cui tutti i sulmonesi sono profondamente legati; si snoda per tutte le vie del centro storico. \u00c8 organizzata dai confratelli della SS. Trinit\u00e0, perci\u00f2 \u00e8 nota anche come \"Processione dei Trinitari\".\nIl passo caratteristico dei \"portatori\" \u00e8 quello lento e dondolante del cosiddetto \"struscio\". La processione ha inizio dalla piccola e antica chiesa della Trinit\u00e0, sede dell'Arciconfraternita, che riapre dopo essere stata chiusa dal Mercoled\u00ec santo. All'inizio sfila il \"Tronco\", grande croce coperta da un velluto rosso e decorata da foglie e frutta in argento, tutto del '700. Il \"Tronco\" \u00e8 portato da un confratello e dietro di esso sfilano tutti gli altri confratelli che portano i caratteristici e tipici \"fanali\" in argento del '700. Dopo questi, c'\u00e8 la \"crocetta\" una croce con un velluto rosso poi ci sono i bambini che sono il futuro dell'arciconfraternita e portano croce, lancia, scaletta, tanaglie, chiodi e martello poi il coro composto da oltre 120 cantori che intonano il Miserere di Barcone e Scotti eseguiti ad anni alterni (anni pari Barcone, anni dispari Scotti), affiancati dalla banda che accompagna il canto. Sfila poi il pesante catafalco in argento del '700 (decorata con tessuti e veli) dove \u00e8 posta la statua del Cristo morto sopra il quale, prima della processione, i confratelli hanno posato 33 garofani rossi. A chiudere il mesto, lento e lungo corteo vi sono la statua dell'Addolorata (una particolare statua vestita con un abito completamente nero) e le consorelle. Da riportare alla memoria, la presenza all'interno del mesto corteo processionale di Assunta Maria Sardi De Letto (conosciuta con il nome di donna Maria) che per molti anni e fino al 1961 accompagn\u00f2 la statua della Madonna Addolorata con devozione e raccoglimento. Le persone pi\u00f9 anziane, la rammentano vestita a lutto e con un lungo velo che le arrivava fin sul grembo. In passato donna Maria era l'unica presenza femminile all'interno della processione trinitaria. Prima di lei altre appartenenti alla genia presero parte alla processione: Angela, Francesca e Claudia De Letto. Davanti all'acquedotto medioevale, secondo antichi e rituali patti, i Trinitari cedono ai Lauretani il permesso di portare le statue per le vie del loro quartiere, riconsegnando poi ai Trinitari le statue. I Lauretani hanno comunque il permesso di sfilare con i Trinitari fino al rientro in chiesa, anch'esso molto suggestivo: tutti i confratelli con i \"fanali\" si dispongono attorno al portale e assistono al rientro del Tronco del Cristo e dell'Addolorata (quest'ultima rientra rivolgendosi alla folla dei fedeli e turisti). Dopodich\u00e9, i battenti della chiesa vengono chiusi. La processione inizia all'imbrunire ore 20 circa per far ritorno nella Chiesa della Trinit\u00e0 poco dopo la mezzanotte.\nSabato santo.\nIl trasporto della Vergine (processione dell'Addolorata).\nI confratelli Lauretani, vestiti non con il loro classico abito ma completamente in nero, preceduti da altri confratelli con i \"fanali\", trasportano al bagliore delle fiaccole, la statua della Vergine anch'essa vestita di nero, dalla chiesa di Santa Maria della Tomba a quella di San Filippo Neri, in fondo alla Piazza Garibaldi. La processione esce intorno alle 21. La mesta, ma toccante processione a cui i confratelli lauretani sono particolarmente legati, si avvia con il passo dello \"struscio\" fino a giungere alla Chiesa di San Filippo dove verr\u00e0 custodita fino al giorno successivo in attesa della corsa.\nVeglia Pasquale.\nNella chiesa di Santa Maria della Tomba, come in tutte le altre parrocchie della citt\u00e0 si svolge la veglia pasquale. Fino a pochi anni fa a mezzanotte, una luce soffusa si accendeva sull'altare e la statua settecentesca del Cristo risorto, saliva fin sopra l'altare da dietro, a testimonianza della Resurrezione. In San Filippo, nel frattempo, terminava la veglia funebre alla Madonna.\nDomenica di Pasqua - La Madonna che Scappa in Piazza.\nIl rito organizzato dalla confraternita di S. Maria di Loreto (i \"lauretani\") \u00e8 molto famoso ed \u00e8 chiamato \"Madonna che Scappa in Piazza\" o pi\u00f9 semplicemente \"Madonna che Scappa\". Non \u00e8 una festa di origine spagnola ma, al contrario degli altri riti della Settimana Santa a Sulmona, che si sono sviluppati quasi contemporaneamente, le origini di questa manifestazione sono incerte. La prima documentazione \u00e8 data da una fotografia del 1861 conservata dalla confraternita, ma le origini potrebbero essere pi\u00f9 antiche, forse risalenti al '600, se non al periodo medievale. In ogni caso, prima degli inizi del XIX secolo la manifestazione si svolgeva nella chiesa della Tomba. I riti pasquali si concludevano a Sulmona, la mattina della domenica, con la processione del Cristo risorto organizzata dai Trinitari, ma essi percorrevano soltanto la loro zona di competenza arrivando fino a Piazza XX Settembre. A quel tempo, fra le confraternite dei Trinitari e dei Lauretani esisteva una certa diffidenza, anche se adesso la questione si \u00e8 appianata.Intorno al 1800, i Lauretani decisero di inscenare la loro manifestazione sacra nella storica Piazza Garibaldi, una delle pi\u00f9 grandi del centro Italia. La processione del Risorto, organizzata dai Trinitari, cominci\u00f2 a perdere la sua popolarit\u00e0, inoltre appariva quasi ironico il fatto che i confratelli sfilassero nel centro di Sulmona con la loro statua, mentre contemporaneamente si svolgeva il rito della Madonna che Scappa, a volte capitava che le due processioni si incontrassero, cos\u00ec, alla fine, la processione del Cristo fu abolita.\nLa Madonna che Scappa \u00e8 una rievocazione narrativa dell'incontro tra la Madre di Ges\u00f9 e il Cristo risorto.\nNel giorno della domenica di Pasqua, dopo la messa presieduta dal Vescovo, alle 10.30, in piazza Garibaldi, parte la processione della Confraternita della Madonna di Loreto. All'inizio sfila lo stendardo verde della confraternita, poi tutti gli altri confratelli con i lampioncini e infine le statue del Cristo risorto e dei santi Giovanni e Pietro. Arrivano in piazza Garibaldi, colma di gente (ormai l'evento di Sulmona \u00e8 noto anche all'estero), una folla che lascia per\u00f2 un \"corridoio\" aperto per permettere il passaggio della Madonna durante la corsa dei portatori. Lo stendardo prosegue fino alla fine della piazza, mentre il Cristo risorto si posiziona su un baldacchino allestito sotto l'arco centrale dell'Acquedotto Svevo, all'ingresso dell'ampia piazza. Le statue dei due Apostoli proseguono invece a passo lento fino alla fine della piazza, dove si trova la chiesa di San Filippo e dove si trova la Madonna vestita a lutto. Mentre la statua di San Pietro si ferma, quella di San Giovanni prosegue fino al portale della chiesa, annunziando alla Madonna l'avvenuta resurrezione del Figlio, ma, secondo la leggenda, Maria non crede a questa notizia. Gli annunci avvengono tramite un confratello che, bussando alla chiesa, deve anche rassicurare i confratelli incaricati di portare (e quindi far correre) la Madonna. Avvenuto il rifiuto della Madonna, San Giovanni torna da San Pietro affinch\u00e9 anche lui porti il lieto annuncio a Maria. Secondo la tradizione sulmonese, Pietro \u00e8 \"na n'zegna fauzone\", ossia un bugiardo (con evidente allusione ai tre rinnegamenti fatti dal santo durante il processo a Ges\u00f9) e quindi, all'annuncio di Pietro, risulta palese che la Madonna non creda e non si convinca della resurrezione del Figlio. San Giovanni ritenta di nuovo, questa volta con esiti positivi, cosicch\u00e9 la Madonna accetta di seguire i due Apostoli e il portone di San Filippo si apre tra gli applausi degli astanti.\nLa Madonna esce e, accompagnata dai due apostoli, con il passo dello \"struscio\" si avvia al centro della piazza, dove c'\u00e8 il \"fontanone\", una grande fontana realizzata dagli artisti del ferro battuto di Pescocostanzo. In questo frangente l'atmosfera della piazza si fa tesa: i due apostoli si fermano, mentre, da lontano, la Vergine riconosce il Figlio Risorto. In un attimo, con un ingegnoso sistema di fili (conosciuto soltanto dalla confraternita e dalla famiglia d'Eramo, che ha il privilegio di vestire la Madonna), il manto nero e il fazzoletto cadono, lasciando il posto ad uno splendido abito verde ricamato d'oro e ad un garofano rosso, mentre in aria si levano in volo 12 colombe. Alle 12.00 in punto, la Madonna inizia cos\u00ec la sua corsa, tra gli applausi della gente, le note della banda e lo sparo dei mortaretti. Arrivata davanti al Cristo i confratelli si abbracciano, arrivando spesso a non trattenere le lacrime per la commozione.Se tutta la sequenza si svolge senza intralci (corsa, caduta del manto e fazzoletto, volo delle colombe), la tradizione prevede che l'anno sar\u00e0 propizio, mentre se qualcosa non funziona come previsto, sempre facendo riferimento alla stessa tradizione popolare, vi saranno sventure o calamit\u00e0 naturali. La preoccupazione diventa pi\u00f9 grande se la statua della Madonna dovesse cadere durante la corsa o, ancor peggio, si rovinasse. Storiche sono le cadute del 1914 e del 1940, secondo alcuni, presagi delle successive guerre.\nDopo la corsa la Madonna \u00e8 portata nella vicina chiesa di S.Chiara per ricomporre il manto e i capelli se, durante la corsa, si fossero scompigliati, ma anche per sostituire parte dell'armatura che costituisce il baldacchino su cui poggia la statua.\nAll'incirca fino al 1809, quando la chiesa e il convento erano abitati dalle Clarisse, i confratelli portavano la Madonna in questa chiesa, cosicch\u00e9 le Clarisse (non potendo uscire dal monastero) potessero \"salutarla\", ma a seguito delle soppressioni napoleoniche il monastero fu abbandonato.\nDopo la ricomposizione delle vesti inizia la processione, a cui si uniscono anche i Trinitari che, a turno con i Lauretani, trasportano le statue. La processione, accompagnata dalla banda, \u00e8 aperta dallo stendardo della confraternita dei Lauretani, seguono poi i confratelli con i lampioncini, le statue degli Apostoli, il Cristo risorto e la Madonna seguita dai fedeli. La processione rientra in S. Maria della Tomba, dove le statue degli apostoli sono rimesse nella cappella, mentre quelle del Cristo e della Madonna resteranno esposte in chiesa fino alla domenica successiva, quando saranno riposte nella Cappella della confraternita e celate agli occhi dei fedeli fino alla Pasqua successiva.\nLe confraternite.\nLe due confraternite di Sulmona, quella della \"SS.Trinit\u00e0\" (Arciconfraternita) e di \"S. Maria di Loreto\", hanno ognuna un proprio statuto.\nLa SS.Trinit\u00e0.\nL'Arciconfraternita della SS. Trinit\u00e0 di Sulmona \u00e8 una delle pi\u00f9 antiche d'Abruzzo e la pi\u00f9 antica di Sulmona, essendo stata fondata agli inizi del XIV secolo. Avendo collaborato alla costruzione della chiesa dell'Annunziata nel 1320, fu dato alla confraternita il permesso di stabilirvisi, ricevendo anche un locale dove riunirsi. Nel 1576 i Trinitari (cos\u00ec sono detti i membri della SS. Trinit\u00e0) si spostarono nella vicina chiesa di San Giacomo che, dopo il loro arrivo, mut\u00f2 il nome in Santa Trinit\u00e0. In quel periodo, molto probabilmente, nacque il tipico abito rosso che ancora oggi viene indossato dai confratelli.\nDal '600 fino al XIX secolo, la confraternita e la loro chiesa si arricch\u00ec di nuovi titoli, tanto che nel 1752 il Sodalizio passo da Confraternita ad Arciconfraternita. Tra il 1889 e il 1890, la confraternita fu spogliata di tutti i suoi beni, rischiando la scomparsa, ma nel XX secolo l'Arciconfraternita torn\u00f2 comunque allo splendore di un tempo. L'abito della confraternita \u00e8 costituito da una tunica rossa stretta in vita da un cordone rosso, un bavero bianco e una medaglia con il simbolo della confraternita. Sotto l'abito viene indossata una camicia bianca con un fiocco nero al collo.Degno di nota \u00e8 il fatto che questa confraternita ha spesso partecipato ai Giubilei e ha il privilegio di organizzare sia la processione serale del venerd\u00ec santo che quella del 1\u00ba novembre.\nS. Maria di Loreto.\nLe origini della confraternita della Madonna di Loreto (i cui membri vengono chiamati Lauretani) sono incerte, forse dello stesso periodo della Trinit\u00e0, ma non si ha una documentazione certa poich\u00e9 alcuni documenti andarono perduti durante il terremoto del 1706. La prima testimonianza risale al 1560 essendo la data MDLX (1560) scolpita sul portale della cappella della confraternita, annessa alla chiesa della Tomba. In ogni caso, il Sodalizio doveva esistere gi\u00e0 tra il 1510 e il 1540. La confraternita fu approvata dal vescovo nel 1621 e nel '700 fu aggregata all'Arciconfraternita Lauretana di Roma ma nel 1934 il pio Sodalizio torn\u00f2 alle dipendenze dell'Autorit\u00e0 Ecclesiastica.\nL'abito della confraternita \u00e8 costituito da una tunica bianca con un piccolo cappuccio, stretta in vita da un cordone verde, una mozzetta verde bordata d'oro e un medaglione con il simbolo della confraternita; questa ha il compito di organizzare le processioni del sabato santo, del 13 e 10 dicembre e quella pomeridiana del venerd\u00ec santo, oltre all'allestimento del rito della Madonna che Scappa.\nIl Patto del 1961.\nGi\u00e0 dal '700, se non addirittura prima, i Lauretani entrarono in conflitto con i Trinitari. Il conflitto era dovuto al fatto che la confraternita della Trinit\u00e0 aveva il diritto di precedenza nelle processioni, essendo la pi\u00f9 antica di Sulmona, mentre quella di Loreto risultava subordinata poich\u00e9 meno antica rispetto alla Trinit\u00e0.\nNel maggio del 1752 i Trinitari decisero di non partecipare ad un'antica processione (oggi non pi\u00f9 in uso) e nel 1753 i Lauretani decisero di non prendere pi\u00f9 parte a nessuna processione cittadina, come quella patronale di San Panfilo. I Lauretani sfilavano nei propri territori di appartenenza e solo nelle processioni da loro organizzate. Nel corso del XIX secolo, tra i membri dei due Sodalizi, si verificarono dei litigi che spesso sfociarono in vere e proprie zuffe. Il conflitto si concluse ufficialmente il 26 marzo del 1961, quando fu stipulato un patto, una sorta di \"Patto di Pace\" in cui si stabiliva che, nelle processioni della Pasqua e del venerd\u00ec santo, le due confraternite si scambiassero i simulacri e che anche la confraternita ospite doveva trasportare le statue per un certo tratto.\nLe statue.\nIl Tronco.\n\u00c8 il simbolo della confraternita della Trinit\u00e0 che sfila all'inizio della Processione del venerd\u00ec santo. Il \"Tronco\", risalente al 1752, \u00e8 costituito da una croce rivestita in velluto rosso e decorata da tralci d'argento, opera di artisti sulmonesi; nel 1770 and\u00f2 a sostituire una precedente croce ormai rovinata. Viene portata in processione da un confratello.\nL'Addolorata.\nL'Addolorata \u00e8 una statua del '700, vestita con un abito che, in dialetto abruzzese, \u00e8 detto \"conocchia\"; l'effigie ha un fazzoletto ricamato in mano e le vesti sono nere con ricami dai riflessi dorati. Il volto ha un'espressione addolorata (da cui il nome) ed \u00e8 rivolto al cielo; il capo \u00e8 cinto da una corona d'argento mentre una spada le trafigge il cuore. Questa scultura lignea \u00e8 conservata nella chiesa della Trinit\u00e0 ma \u00e8 visibile solo il giorno del venerd\u00ec santo.\nIl Cristo morto (Arciconfraternita della Trinit\u00e0).\nIl Cristo morto della confraternita della Trinit\u00e0 \u00e8 una scultura del 1750, interessante \u00e8 la lettiga in argento decorata da tessuti e veli, anch'essa del '700, attribuita a scuola napoletana, decorata ai lati da quattro putti d'argento che reggono i simboli della Passione. Molto bello anche il tappeto in velluto nero, ricamato d'oro, alla base della lettiga.\nIl Cristo morto (confraternita di S. Maria di Loreto).\nIl Cristo morto (una statua del '700) della confraternita dei Lauretani, poggia su una lettiga in legno, anch'essa del '700, decorata da veli, tessuti e da un tappeto in velluto nero ricamato in oro. Il Cristo \u00e8 portato in processione il pomeriggio del venerd\u00ec santo nelle vie del quartiere di \"Borgo S. Maria della Tomba\".\nIl Cristo risorto.\n\u00c8 una bella opera del '700 di scuola napoletana, la scultura \u00e8 in legno, mentre il mantello \u00e8 un velo ricamato in oro. \u00c8 conservato nella chiesa di S. Maria della Tomba, nella cappella dei Lauretani ed \u00e8 visibile solo dal giorno di Pasqua fino alla domenica successiva.\nGli Apostoli Pietro e Giovanni.\nSono conservati nella cappella dei Lauretani in S. Maria della Tomba e visibili solo il giorno di Pasqua. Seppur diverse nello stile, sono opera di artisti locali del '700; assieme al Cristo risorto sono tutto ci\u00f2 che rimane di un gruppo formato dagli altri Apostoli e dalle Pie Donne che un tempo animavano la domenica di Pasqua.\nGiovanni, l'Apostolo prediletto cinto da un'aureola, \u00e8 una scultura lignea di pregevole fattura: nella mano destra reca un simbolo del santo, ossia il calice con i serpenti (si narra che San Giovanni fu fatto avvelenare invano con veleno di serpenti).\nPietro, l'Apostolo considerato dai sulmonesi un po' bugiardo (avendo rinnegato tre volte Ges\u00f9) \u00e8 raffigurato in una scultura lignea alquanto espressiva, nella sua mano ha le due chiavi del Regno dei Cieli. Al contrario di Giovanni, rappresentato giovane, San Pietro \u00e8 raffigurato come un vecchio dai capelli grigi. Interessante \u00e8 l'aureola costituita da 12 stelle che cinge il suo capo, un simbolo che solitamente viene attribuito alla Madonna.\nLa Madonna di Loreto (Madonna che Scappa).\nQuesta Madonna, una splendida statua vestita, forse del '700, ha un viso dolce, capelli veri con boccoli, sormontati da una bellissima corona in argento; sulla mano destra ha una rosa rossa. L'abito della Madonna, molto complesso, \u00e8 costituito da un drappo verde dal tono primaverile, simbolo di speranza, ricamato in oro. La Madonna di Loreto, pi\u00f9 conosciuta come \"la Madonna che Scappa\", \u00e8 custodita nella Cappella della Confraternita e visibile con il manto nero dal venerd\u00ec santo e con il manto a festa dal giorno di Pasqua alla domenica successiva. La statua consta di due intelaiature: una leggera utilizzata per la corsa e una pi\u00f9 pesante impiegata nella processione.\nQuesta statua, nel '700, era posta nella cappella del palazzo Ricciardelli, situato nella Piazza Garibaldi a Sulmona. La statua della Madonna veniva data ai Lauretani, durante la Settimana santa, per essere utilizzata nei riti religiosi. All'inizio del XIX secolo la statua pass\u00f2 direttamente alla Confraternita della Madonna di Loreto, mentre il palazzo Ricciardelli veniva acquisito dalla famiglia D'Eramo ma, ancora oggi, il privilegio di vestire la Madonna di nero e il segreto dei fili e del volo delle colombe \u00e8 conosciuto solo dai confratelli e dai membri della famiglia D'Eramo.\nLa statua della Madonna viene vestita di nero il marted\u00ec santo ed esposta alla venerazione il venerd\u00ec santo; \u00e8 portata a San Filippo il sabato santo e, la domenica di Pasqua, durante la corsa, si spoglia dell'abito nero per scoprire quello a festa. La statua rimane esposta assieme a quella del Cristo Risorto fino alla domenica successiva (Domenica in Albis).\nLa Madonna che Scappa: problemi e imprevisti.\nNon sempre le celebrazioni della Madonna che Scappa hanno avuto uno svolgimento lineare e senza incidenti. Nel corso della storia dei festeggiamenti, si \u00e8 verificata qualche caduta e alcuni imprevisti, ma la prima documentazione certa si ha alla prima met\u00e0 del '900.\nNel 1914 e nel 1940, la statua cadde a causa di un portatore che inciamp\u00f2, questo port\u00f2 i sulmonesi a supporre che la caduta fosse un presagio delle successive due Guerre Mondiali.\nNel 1958, forse a causa di un problema tecnico al sistema dei fili, il manto non cadde e si dovette toglierlo \"manualmente\".\nNel 1984 la statua si inclin\u00f2 e rischi\u00f2 di cadere durante la corsa.\nNel 1987, uno dei portatori posteriori perse il ritmo della corsa e lasci\u00f2 la presa dello staggio, facendo cadere la statua all'indietro.\nNel 2005, la rosa spunt\u00f2 dal fazzoletto prima della corsa e una delle colombe non si mosse (vol\u00f2 solo dopo, a fine corsa).\nNel 2009, a seguito delle scosse telluriche del terremoto dell'Aquila, la manifestazione si \u00e8 svolta in forma abbreviata, causa inagibilit\u00e0 della Chiesa di San Filippo Neri; in questo frangente \u00e8 stato eliminato il tradizionale cambio dell'intelaiatura della statua (prima effettuato nella Chiesa di Santa Chiara) e abbreviata buona parte del percorso della processione di Pasqua; inoltre, in segno di lutto per le 295 vittime del terremoto (di cui due della Valle Peligna), sono stati eliminati gli spari e l'Alleluia della banda che solitamente accompagnavano la corsa, avvenuta con dieci minuti di anticipo rispetto alla tradizione che vuole inizi a mezzogiorno in punto.\nNel 2020 e nel 2021, a causa dell'emergenza dovuta alla pandemia di COVID-19, la corsa si \u00e8 svolta a porte chiuse all'interno della Chiesa di S. Maria della Tomba."}
{"id": "2250715", "revid": "287204", "url": "https://it.wikipedia.org/wiki?curid=2250715", "title": "Hakon Mjoen", "text": ""}
{"id": "2250718", "revid": "599013", "url": "https://it.wikipedia.org/wiki?curid=2250718", "title": "Johnny Ezersky", "text": ""}
{"id": "2250719", "revid": "122994779", "url": "https://it.wikipedia.org/wiki?curid=2250719", "title": "David Kross", "text": "Biografia.\nNato nello Schleswig-Holstein, David Kross \u00e8 cresciuto a Bargteheide, 27\u00a0km a nord-est di Amburgo, dove ha frequentato il \"Gymnasium Eckhorst\", diplomandovisi nel 2007. Nel tempo libero, fra il 2004 e il 2006, ha giocato a pallacanestro nel \"TSV Bargteheide\". David ha due fratelli ed una sorella. Nel dicembre 2003 avviene il suo debutto nel gruppo teatrale per bambini \"Blaues W\u00f6lkchen\" del \"Kleines Theater\" di Bargteheide. A quindici anni ottiene il ruolo principale nel film \"Giovane e violento\" (2006) di Detlev Buck e due anni dopo in \"Krabat e il mulino dei dodici corvi\" (2008) di Marco Kreuzpaintner.\nAl fianco di Kate Winslet interpreta il giovane Michael Berg in \"The Reader - A voce alta\" (2008) di Stephen Daldry, un film che narra la complessa relazione fra una donna appartenuta in passato alle SS e un ragazzo ignaro dei suoi trascorsi. Per recitare in questo film Kross ha dovuto studiare l'inglese e aspettare, durante la lavorazione, il compimento dei diciotto anni prima di girare le scene in cui lo si vede completamente nudo. Richiamato dal regista Detlev Buck, l'attore ha recitato nell'inedito \"Same Same But Different\", ambientato in Cambogia.\nNel 2009 Kross si trasferisce a Londra per un corso di recitazione triennale alla London Academy of Music and Dramatic Art, che lascia per\u00f2 gi\u00e0 alla fine dello stesso anno stabilendosi a Charlottenburg, un sobborgo di Berlino. Successivamente recita nel film \"War Horse\" diretto da Steven Spielberg nel ruolo del soldato tedesco G\u00fcnther. Kross ha dichiarato di non avere intenzione di trasferirsi a Hollywood preferendo restare in Germania e continuare a recitare in film sia in lingua tedesca che inglese."}
{"id": "2250728", "revid": "228587", "url": "https://it.wikipedia.org/wiki?curid=2250728", "title": "KV 16", "text": ""}
{"id": "2250732", "revid": "339392", "url": "https://it.wikipedia.org/wiki?curid=2250732", "title": "Penisola di Mani", "text": ""}
{"id": "2250734", "revid": "1543377", "url": "https://it.wikipedia.org/wiki?curid=2250734", "title": "Kurt Huggler", "text": "Biografia.\nCarriera sciistica.\nOriginario di M\u00fcrren, dove nacque nel 1945, e attivo tra la fine degli anni sessanta e i primi anni settanta, Huggler ottenne il suo primo piazzamento di rilievo in Coppa del Mondo il 4 gennaio 1968 a Bad Hindelang (6\u00ba in slalom gigante) e il suo unico podio nella discesa libera disputata sulla Verte des Houches di Chamonix il 24 febbraio 1968, quando si classific\u00f2 2\u00ba dietro a Bernard Orcel.\nNel 1969 fu 2\u00ba nella discesa libera della 3-Tre di Madonna di Campiglio, dietro a Michel D\u00e4twyler; il suo ultimo piazzamento in carriera fu il 9\u00ba posto ottenuto nella discesa libera di Coppa del Mondo disputata a Meg\u00e8ve il 29 gennaio 1971.\nCarriera dirigenziale.\nDopo il ritiro dalle competizioni Huggler divenne organizzatore di varie gare sciistiche nella natia M\u00fcrren; in particolare fu a lungo presidente del comitato organizzatore della Inferno-Race e fece parte di quello delle gare dell'Arlberg-Kandahar."}
{"id": "2250738", "revid": "2153076", "url": "https://it.wikipedia.org/wiki?curid=2250738", "title": "The Seldom Seen Kid", "text": "The Seldom Seen Kid \u00e8 il quarto album del gruppo inglese Elbow, uscito nella primavera 2008. L'album, accolto positivamente dalla critica, ha portato il gruppo a vincere il prestigioso Mercury Prize 2008. Registrato ai Blueprint Studios di Manchester, \u00e8 il primo album del gruppo a essere interamente auto-prodotto, registrato e mixato senza aiuto esterno. Ne sono stati tratti i singoli Grounds For Divorce, One Day Like This e The Bones Of You.\nIl 17 gennaio 2009 il gruppo ha eseguito l'intero album nei celebri Abbey Road Studios di Londra assieme all'Orchestra della BBC, performance destinata a divenire un cofanetto composto da CD e DVD in vendita a partire dal 30 marzo 2009."}
{"id": "2250742", "revid": "300067", "url": "https://it.wikipedia.org/wiki?curid=2250742", "title": "Andre McCarter", "text": ""}
{"id": "2250743", "revid": "1005847", "url": "https://it.wikipedia.org/wiki?curid=2250743", "title": "Elezioni parlamentari in Argentina del 2005", "text": "Le elezioni parlamentari in Argentina del 2005 si sono svolte domenica 23 ottobre per il rinnovamento di 127 dei 257 seggi della Camera dei deputati dell'Argentina e di 24 dei 72 seggi del Senato. Il vincitore di queste elezioni \u00e8 stato il presidente in carica N\u00e9stor Kirchner e il suo movimento socialdemocratico \"Frente para la Victoria\" che ha consolidato la sua maggioranza in entrambe le camere.\nL'affluenza alle urne \u00e8 stata intorno al 71% degli aventi diritto al voto. Il metodo usato \u00e8 quello d'Hondt basato sulla competizione di candidati in singole circoscrizioni. Queste elezioni sono state le prime dopo la grande ripresa economica seguita dalla crisi del 2001. Le principali forze politiche in campo sono:"}
{"id": "2250744", "revid": "599013", "url": "https://it.wikipedia.org/wiki?curid=2250744", "title": "Franz Digruber", "text": "Biografia.\nSpecialista delle prove tecniche e attivo alla fine degli anni sessanta, in Coppa del Mondo ottenne il primo podio, nonch\u00e9 primo piazzamento di rilievo, a Kranjska Gora il 1\u00ba marzo 1968, quando fu 2\u00ba in slalom speciale dietro a Patrick Russel. Il 12 febbraio 1969 colse il suo ultimo piazzamento internazionale chiudendo 3\u00ba in slalom gigante in Coppa del Mondo, dietro a Reinhard Tritscher e Alfred Matt."}
{"id": "2250745", "revid": "61051", "url": "https://it.wikipedia.org/wiki?curid=2250745", "title": "De Havilland Sea Hornet", "text": ""}
{"id": "2250748", "revid": "47767", "url": "https://it.wikipedia.org/wiki?curid=2250748", "title": "Amato (nome)", "text": "Origine e diffusione.\nDal nome tardo latino \"Amatus\", col significato letterale di \"amato\" (in senso lato religioso, \"amato\" dalla divinit\u00e0\"). \u00c8 dunque simile per semantica ad altri enomi come Armas, Agapito, Abibo, Davide ed Erasmo.\nIl nome, di implicita struttura teoforica, si \u00e8 diffuso particolarmente per il suo valore religioso, in maniera analoga al nome Amedeo. Si noti inoltre che Amato \u00e8 diffuso anche come cognome.\nOnomastico.\nL'onomastico pu\u00f2 essere festeggiato il 13 settembre, giorno in cui si ricordano sia sant'Amato di Remiremont, abate che sant'Amato di Sion (o di Sens), vescovo. Con questo nome si ricordano anche, alle date seguenti:"}
{"id": "2250752", "revid": "474175", "url": "https://it.wikipedia.org/wiki?curid=2250752", "title": "Partiti politici in Argentina", "text": "L'Argentina come molti altri paesi del mondo ha un sistema politico pluripartitico che per\u00f2 a differenza dagli altri non si divide solo in sinistra, centro-sinistra, centro, centro-destra e destra ma anche in peronismo ed antiperonismo. Ed entrambi i movimenti politici possiedono una propria sinistra e una destra. I principali partiti del paese fino al 2003 sono stati:\nCon l'ascesa del peronista socialista N\u00e9stor Kirchner nel 2003 il sistema politico si \u00e8 diviso ulteriormente in kirchnerismo e antikirchnerismo.\nIn ogni caso in questa pagina i partiti vengono suddivisi nella classifica distinzione sinistra-destra ma con una sottodivisione in kirchnerismo e antikirchnerismo. Da notare che la componente kirchnerista esiste sono nella sinistra e nel centro mentre a destra i partiti sono oppositori a Kirchner per la sua politica economica antiliberista."}
{"id": "2250755", "revid": "1543377", "url": "https://it.wikipedia.org/wiki?curid=2250755", "title": "Jean-Pierre Augert", "text": "Era cugino di Jean-No\u00ebl Augert e zio di Jean-Pierre e Vanessa Vidal, tutti a loro volta sciatori alpini di alto livello.\nBiografia.\nAttivo alla fine degli anni sessanta, in Coppa del Mondo ottenne tre podi, tre secondi posti nelle tre specialit\u00e0 previste all'epoca: il 29 marzo 1968 a Rossland in slalom speciale dietro a Jean-Claude Killy; il 6 gennaio 1969 ad Adelboden in slalom gigante dietro a Jean-No\u00ebl Augert; il 9 febbraio 1969 a Cortina d'Ampezzo in discesa libera dietro a Jos Minsch.\nPrese anche parte ai X Giochi olimpici invernali, senza concludere la prova di slalom speciale."}
{"id": "2250757", "revid": "1929898", "url": "https://it.wikipedia.org/wiki?curid=2250757", "title": "Battersea Park", "text": "Battersea Park \u00e8 un parco di 0.83\u00a0km\u00b2 sito in Battersea nella Central London. Si trova sulla riva sud del Tamigi di fronte a Chelsea. Venne aperto al pubblico nel 1858.\nStoria.\n\"Battersea fields\", come era noto un tempo, era un luogo in cui si svolgevano i duelli. Il 21 marzo 1829, il Duca di Wellington ed il duca di Winchilsea si incontrarono a Battersea fields per definire una questione d'onore. Quando fu il momento di sparare, Wellington spar\u00f2 deliberatamente fuori bersaglio e Winchilsea spar\u00f2 a sua volta in aria. Winchilsea scrisse poi a Wellington una lettera di scuse.\nIl progetto del parco venne approntato da Sir James Pennethorne fra il 1846 ed il 1864, anche se il parco venne gi\u00e0 aperto nel 1858 molto diverso rispetto al progetto.\nA Battersea Park venne realizzato il primo campo per il gioco del calcio, giocato secondo le regole della neo costituita Football Association, il 9 gennaio 1864. I membri delle due squadre vennero scelti dal presidente della FA (A. Pember) e dal segretario (E.C. Morley) e comprendevano i pi\u00f9 famosi calciatori dell'epoca.\nDagli anni 1860, Battersea Park divenne il campo della squadra dilettante di calcio Wanderers F.C., vincitrice della prima edizione della FA Cup nel 1872. Essi giocarono, tra gli altri, contro lo Sheffield F.C. che \u00e8 l'unico avversario di cui si ha notizia.\nThe Festival Gardens.\nNel 1951 il parco venne trasformato in un \"Festival Gardens\" durante la celebrazione del Festival of Britain.\nBattersea fun fair.\nVenne poi realizzato un parco di divertimenti per le famiglie che frequentavano il sito nei fine settimana. L'attrazione pi\u00f9 spettacolare fu lo spettacolo di \"montagne russe\" \"The Big Dipper\", che venne inaugurato nel 1951. Esso era realizzato in legno e venne danneggiato dal fuoco nel 1970. Venne poi definitivamente chiuso dopo l'incidente del 30 maggio 1972 che caus\u00f2 la morte di cinque bambini ed il ferimento di altri tredici. La scomparsa dell'attrazione principale port\u00f2 ad un veloce declino della popolarit\u00e0 ed il parco giochi venne definitivamente chiuso nel 1977.\nAttivit\u00e0 odierne.\nL'ex sito del parco giochi venne livellato e divenne un luogo adibito a fiere ambulanti ed esposizioni; attualmente ospita la \"Battersea Evolution\", una volta nota come \"Battersea Park Events Arena\".\nIl parco ospita un piccolo zoo per bambini, un laghetto con delle barche, campi da tennis ed altre attrezzature sportive.\nNel parco \u00e8 ubicata la Peace Pagoda, realizzata nel 1985, durante la sindacatura di Ken Livingstone presidente dell'abolito Greater London Council.\nNel 1991, all'interno del parco, vennero girate alcune scene dell'episodio \"Mr Bean va in citt\u00e0\".\nDal 2002 al 2004 si sono svolti lavori di ristrutturazione, per la somma di circa 11 milioni di sterline, ed il parco \u00e8 stato riaperto il 4 giugno 2004 dal Principe Filippo.\n\"Meet Me in Battersea Park\".\nIl parco \u00e8 citato nella canzone di Petula Clark del 1954, \"Meet Me In Battersea Park\"."}
{"id": "2250760", "revid": "1482985", "url": "https://it.wikipedia.org/wiki?curid=2250760", "title": "Jampel Gyatso", "text": "Biografia.\nJamphel Gyatso nacque nel 1758 a Lhari Gang, nella regione sudoccidentale tibetana di Upper Tsang, figlio di Sonam Dhargye e Phuntsok Wangmo, entrambi originari della regione di Kham e discendenti di Dhrala Tsegyal, uno dei pi\u00f9 celebrati eroi tibetani.\nQuando fu concepito, si dice che il villaggio ricevette una considerevole raccolta con ogni stelo di grano, quattro o cinque spighe, che mai erano state viste prima in Tibet. Quando la madre di Jamphel ed un parente stavano consumando la loro semplice cena nel giardino, apparve un arcobaleno gigante, e una delle estremit\u00e0 tocc\u00f2 la spalla della madre. Secondo la tradizione tibetana, fu interpretato come un presagio di buona sorte, associato peraltro alla nascita di un essere sacro.\nPoco dopo la nascita, nel sesto mese dell'anno del Toro di Fuoco, il bimbo tentava spesso di sedersi in una posizione meditativa guardando in alto verso i paradisi. Quando Lobsang Palden Yeshi, il sesto Panchen Lama, sent\u00ec parlare di questo ragazzo, dichiar\u00f2 che egli era certamente l'autentica reincarnazione del VII Dalai Lama, Kelzang Gyatso. All'et\u00e0 di due anni e mezzo, Jamphel fu preso sotto la custodia di un gran numero di Lama ed ufficiali al monastero di Tashilhunpo, presso Shigatse, dove si tenne una cerimonia in onore del ritorno del Dalai Lama. Fu dunque scortato a Lhasa e incoronato come sovrano del popolo tibetano nel Palazzo del Potala nel settimo mese dell'anno del Cavallo d'Acqua, all'et\u00e0 di cinque anni, quattro secondo i calcoli occidentali. La cerimonia di incoronazione fu presieduta da Demo Tulku Jamphel Yeshi, il primo di una serie di Reggenti rappresentavano e gestivano i poteri amministrativi del Dalai Lama minorenne. La cerimonia si tenne nel \u201c Tempio Oltre la Mente del Secondo Potala\u201d. Poco dopo, prese i voti da novizio e gli fu dato il nome di monaco incappucciato, Jamphel Gyatso, da Lobsang Palden Yeshe, e fu ordinato completamente nel 1777.\nFrattanto, il paese continuava ad essere governato dai Reggenti fino all'anno del Drago di Legno (1784), quando il Reggente fu mandato come ambasciatore in Cina ed il Dalai Lama govern\u00f2 conseguentemente da solo fino al 1790, quando il Reggente ritorn\u00f2 per aiutarlo.\nNel 1788 ci fu un conflitto con i mercanti di lana nepalesi, evento che condusse a delle schermaglie con i Gurkhas. Nel 1790 i Gurkhas invasero il Tibet del sud e conquistarono numerose province, incluse Nya-nang e Kyi-drong. La citt\u00e0 di Shigatse ed il monastero di Tashilhunpo furono catturati e depredati ma i Gurkhas furono ricondotti in Nepal nel 1791. Un trattato di pace tra i due schieramenti fu firmato nel 1796.\nL'Ottavo Dalai Lama port\u00f2 avanti molte iniziative, inclusa la costruzione del Parco Norburlingka e del Palazzo d'Estate nel 1783 ai confini di Lhasa, commission\u00f2 una bellissima statua di rame del Buddha per la gente del Tibet del sud, che \u00e8 stata portata in India nel 1960 ed \u00e8 ora ospitata nella Libreria dei Lavori &amp; Documenti Tibetani di Dharamsala, India.\nPersona umile e contemplativa, con poco interesse nelle relazioni temporali, tanto da permettere al reggente di continuare a gestire l'amministrazione dello Stato, mor\u00ec nel 1804."}
{"id": "2250770", "revid": "984922", "url": "https://it.wikipedia.org/wiki?curid=2250770", "title": "Stefan K\u00e4lin", "text": ", a sua volta sciatore di alto livello.\nBiografia.\n e attivo negli anni sessanta, K\u00e4lin debutt\u00f2 in campo internazionale in occasione dei IX Giochi olimpici invernali di , dove fu 10\u00ba nello slalom speciale. Nel 1967 ottenne il suo primo piazzamento di rilievo in Coppa del Mondo nel primo slalom gigante disputato durante la stagione inaugurale del circuito, il 6 gennaio a Berchtesgaden (4\u00ba), e fu 3\u00ba nella medesima specialit\u00e0 nella XVIII edizione della 3-Tre a Madonna di Campiglio, dietro a Guy P\u00e9rillat e Karl Schranz.\nL'8 gennaio 1968 sulla Chuenisb\u00e4rgli di Adelboden sal\u00ec per la prima volta sul podio in Coppa del Mondo, classificandosi 3\u00ba in slalom gigante dietro a Jean-Claude Killy e Edmund Bruggmann; ai successivi X Giochi olimpici invernali di fu 28\u00ba nello slalom gigante, mentre il 1\u00ba marzo dello stesso anno il suo secondo e ultimo podio in Coppa del Mondo (3\u00ba nello slalom speciale di Kranjska Gora dietro a Patrick Russel e Franz Digruber) fu anche il suo ultimo piazzamento in carriera."}
{"id": "2250771", "revid": "287204", "url": "https://it.wikipedia.org/wiki?curid=2250771", "title": "Stefan Kalin", "text": ""}
{"id": "2250772", "revid": "104458", "url": "https://it.wikipedia.org/wiki?curid=2250772", "title": "Stefan Kaelin", "text": ""}
{"id": "2250779", "revid": "287204", "url": "https://it.wikipedia.org/wiki?curid=2250779", "title": "Lungtok Gyatso", "text": "Biografia.\nNacque il 1\u00ba dicembre 1806 a Dan Chokhor, un piccolo villaggio nel Kham, poco distante dal Monastero di Choekor, da Tenzin Choekyong e Dhondup Dolma. La sua nascita fu accompagnata da molti buoni presagi.\nNel 1807, ad appena un anno, fu tra gli almeno due candidati riconosciuti dai lama e dagli oracoli predisposti dal governo di Lhasa alla ricerca della reincarnazione dell'VIII Dalai Lama. Il primo bambino fu portato al Monastero di Gungtang, nei pressi di Lhasa, dove fu esaminato dagli alti dignitari della teocrazia tibetana in presenza di una delegazione di amban, i rappresentanti dell'imperatore della Cina. Tale candidato fu per\u00f2 respinto dagli esperti, che dunque rivolsero la propria attenzione al fanciullo di Dan Chokhor, che dopo le tradizionali analisi fu confermato dal VII Panchen Lama come la reincarnazione cercata.\nIl bambino fu dunque scortato trionfalmente a Lhasa nel mezzo di grandi cerimonie, e nel 1810 fu incoronato al Potala, durante una fastosa funzione durante la quale fu assiso sul Trono d'Oro del Governo del Ganden-Po-drang. Il VII Panchem Lama lo ribattezz\u00f2 \"Lobzang Tenpai Wangchuk Lungtok Gyatso\". Nello stesso anno, l'anziano Reggente, Tatask Ngawang Gonpo, mor\u00ec lasciando la carica al Demo Tulku Ngawang Lozang Tubten Jingme Gyatso.\nDue anni dopo, poco dopo aver ricevuto i voti di monaco novizio dal Panchen Lama il 22 settembre 1812, ricevette l'esploratore britannico Thomas Manning, appena arrivato a Lhasa, e che in seguito descrisse l'incontro in termini molto intensi: \u00abLa bellezza e la particolarit\u00e0 del volto del Lama attirarono tutta la mia attenzione. Aveva i modi semplici e genuini di un bambino aristocratico particolarmente educato. Il suo volto mi parve teneramente bello, denotava un che di allegro e gioioso. Rimasi molto impressionato dall'incontro con il Lama: avrei potuto commuovermi per la stranezza di quella sensazione.\u00bb.\nI principali precettori del Dalai Lama bambino furono Yeshe Gyatso, Ngwang Nyandak, sessantaseiesimo Ganden Tripa, e Jangchub Chopel, che in seguito sarebbe divenuto sessantanovesimo Ganden Tripa. Essi ribadirono pi\u00f9 volte che il giovane discepolo aveva grande interesse per gli studi di Dharma, accompagnato peraltro da un'acuta comprensione, e che sapeva memorizzare facilmente lunghi testi. Molti dignitari intravedevano un grande futuro per lui e auspicavano un'era di grandezza per il Tibet sotto il suo regno; tuttavia la salute del piccolo dio-re d' un tratto si fece malferma, fino a che mor\u00ec per un attacco di raffreddore il 6 marzo 1815, in occasione della festa di Monlam, a soli otto anni."}
{"id": "2250780", "revid": "284938", "url": "https://it.wikipedia.org/wiki?curid=2250780", "title": "Valle d'Aosta\\Vall\u00e9e d'Aoste", "text": ""}
{"id": "2250783", "revid": "599013", "url": "https://it.wikipedia.org/wiki?curid=2250783", "title": "Peter Van Der Heyden", "text": ""}
{"id": "2250786", "revid": "1573940", "url": "https://it.wikipedia.org/wiki?curid=2250786", "title": "Fortified School", "text": " \u00e8 un manga in sette volumi scritto da Takeshi Narumi e disegnato da Shinichi Hiromoto. In Giappone \u00e8 stato pubblicato sulla rivista seinen \"Afternoon\" dalla casa editrice K\u014ddansha, mentre in Italia \u00e8 arrivato grazie a Star Comics.\nTrama.\nNel terzo millennio, il governo giapponese deve tener fronte ad un crollo dell'istituzione scolastica e decide cos\u00ec di abolire il \"Ministero della Pubblica Istruzione\", in favore del \"Ministero Disciplinare Scolastico\". Questa istituzione serve per controllare l'ondata di criminalit\u00e0 e violenza che dilaga tra i giovani, utilizzando come strumento di terrore il liceo Kyokujito, un istituto di detenzione e recupero posto tra le province di Yamanashi e Nagano. Kyokujito, chiamato dagli studenti giapponesi \"Yosai gakuen\" (che tradotto significa \"la scuola fortezza\"), pi\u00f9 che un liceo \u00e8 un carcere riformatorio dalla forma di un esagramma, posto al di sopra di un altipiano, circondato da dirupi scoscesi e una foresta popolata da bestie feroci e affamate. All'interno di questo istituto vale la legge del pi\u00f9 forte e, in caso di comportamenti indisciplinati, agli studenti vengono inflitte severe punizioni corporali, atroci torture fisiche e in alcuni casi pu\u00f2 sovvenire anche la pena di morte. A tenere le redini di Kyokujito sono il feroce corpo insegnanti e la \"Commissione Disciplinare\", composta dagli studenti pi\u00f9 meritevoli dell'istituto. I professori hanno diritto di vita e di morte sugli studenti e le loro lezioni non hanno nulla di accademico. Ad aggravare la situazione c'\u00e8 una legge non scritta e non detta che grava sulle teste degli studenti e li terrorizza quotidianamente: se uno degli studenti dovesse trasgredire questa legge la pena \u00e8 capitale. In realt\u00e0, l'istituto Kyokujito \u00e8 una copertura per i loschi esperimenti del preside Masamitsu Kuonji, che usa gli studenti del liceo come cavie per i suoi esperimenti genetici, atti a creare delle nuove creature mostruose facendo leva sulle preziose informazioni contenute nel DNA umano per dare nuova vita a degli animali preistorici. \nProtagonisti della storia sono tre giovani nuovi studenti, Mei Mato, Gentaro Matsuda e Itsuki Takizawa che dovranno fare i conti con il terribile segreto che si nasconde dietro la loro nuova \"scuola\"."}
{"id": "2250788", "revid": "290948", "url": "https://it.wikipedia.org/wiki?curid=2250788", "title": "Saldatura a fiamma ossiacetilenica", "text": ""}
{"id": "2250796", "revid": "92723", "url": "https://it.wikipedia.org/wiki?curid=2250796", "title": "Carlo Silvestri", "text": " Viene considerato come l'ultimo amico di Mussolini.\nBiografia.\nNel 1910, appena diciassettenne, inizia a lavorare al \"Corriere della Sera\". Politicamente vicino al pensiero socialista, \u00e8 amico di Filippo Turati e del primo Mussolini. L'amicizia con Mussolini \u00e8 confermata sia dalle lettere autografe, sia dal fatto che, essendosi schierato a favore dell'intervento dell'Italia nella prima guerra mondiale, Silvestri venne espulso dal partito. Dir\u00e0 di lui Mussolini: \nIl delitto Matteotti sembr\u00f2 rompere definitivamente i rapporti tra Silvestri e Mussolini. Nel 1924 Carlo Silvestri era a capo della redazione romana del \"Corriere della Sera\". Quando il leader socialista fu assassinato (il 10 giugno) dopo il suo celebre e coraggioso discorso in Parlamento, Silvestri si convinse che il capo del governo avesse avuto un ruolo nell'organizzazione di quello che \u00e8 ricordato come il primo assassinio politico dell'Italia unita. Il giornalista accus\u00f2 apertamente Mussolini di essere il mandante dell'omicidio. Inizialmente il \"Corriere della Sera\" pubblic\u00f2 i suoi articoli; poi ritenne opportuno prenderne le distanze. Silvestri continu\u00f2 ad attaccare il capo del governo sulle colonne del quotidiano cattolico \"Il Popolo\". Per tale campagna di stampa venne confinato nel 1926 sull'isola di Ustica (a Silvestri era stato proposto l'esilio all'estero, ma rifiut\u00f2). Al confino (dopo Ustica, fu trasferito a Ponza e infine a Lipari) ebbe contatti con alcuni dei primi antifascisti, tra i quali Carlo Rosselli. Con i fratelli Rosselli ebbe ottimi rapporti, tanto che lo stesso Nello gli scrisse una lettera in cui, tra l'altro, afferma: \nRitornato libero nel 1932, fu riammesso al giornalismo e si riavvicin\u00f2 a Mussolini. Fu Silvestri che chiese insistentemente al suo principale responsabile prof. Veratti, l'interessamento necessario presso Mussolini affinch\u00e9 desse tassative disposizioni che permettessero alla Direzione generale della Casa di pena e a quella di P.S. di accogliere la richiesta della famiglia Gramsci che aveva sperato in un trasferimento del proprio congiunto, da una casa penale ad una clinica civile, per usufruire di tutte le cure possibili. Ed in effetti Antonio Gramsci fu poi trasferito nella clinica Quisisana di Roma, una delle pi\u00f9 attrezzate dell'epoca, dall'agosto del 1935 all'aprile del 1937, quando mor\u00ec per l'aggravarsi della sua malattia e per una crisi cardiaca. Secondo diverse fonti (su tutti: Giorgio Bocca) la testimonianza di Bonfantini sarebbe quantomeno ambigua e dettata dall'amicizia che, nonostante tutto, legava il comandante partigiano al \"socialista mussoliniano\".\nDopo l'8 settembre 1943 Silvestri aiut\u00f2 decine di esuli o perseguitati dal fascismo. L'organismo umanitario da lui creato fu soprannominato \u00abCroce Rossa Silvestri\u00bb. Durante la guerra di liberazione Silvestri fece da \"mediatore\" tra il governo di Sal\u00f2 e le forze della Resistenza; cercher\u00e0 di avviare trattative tra Mussolini, da una parte, ed il Partito Socialista Italiano di Unit\u00e0 Proletaria e il Partito d'Azione dall'altra, proponendo il passaggio dei poteri in cambio dell'esodo delle formazioni tedesche, dello scioglimento della Repubblica Socialista Italiana, e dell'incolumit\u00e0 delle famiglie dei fascisti. Si deve proprio a Silvestri l'attribuzione a Mussolini dell'intenzione di consegnare \"la repubblica sociale ai repubblicani, e non ai monarchici, e la socializzazione e tutto il resto ai socialisti, e non ai borghesi\". In questo suo ruolo di \"pontiere\" trov\u00f2 sponda in Corrado Bonfantini, comandante lombardo delle Brigate Matteotti (di tendenza socialista riformista). Lo stesso Bonfantini lo salv\u00f2 nel dopoguerra, quando al processo intentato contro Silvestri per il ruolo svolto nella RSI dichiar\u00f2 che questi agiva per conto delle Brigate Matteotti, come \"quinta colonna\" nella repubblica di Sal\u00f2. \n\u00c8 tumulato nel cimitero monumentale di Milano.\nLe interviste a Mussolini.\nTra il 1944 e il 1945 Silvestri esegu\u00ec una lunga serie di interviste a Mussolini (120 ore di colloqui in una cinquantina di incontri). Nel febbraio 1945 ebbe colloqui con Nicola Bombacci e con il prefetto Gatti. Furono visionati i documenti e dati di rilevante importanza, in grado di chiarire quel meccanismo criminoso che il 10 giugno 1924 aveva portato al rapimento e alla morte di Matteotti. Il Duce lo incaric\u00f2 di creare un archivio, da mettere a disposizione degli studiosi una volta che la situazione politica si fosse stabilizzata. I successivi rinvii e la repentina fine della Repubblica Sociale Italiana impedirono la realizzazione dell'archivio. Silvestri per\u00f2 raccolse le parole di Mussolini nei libri che pubblic\u00f2 successivamente.\nNel 1947 si celebr\u00f2 il secondo processo sul delitto Matteotti. Silvestri, convocato come principale teste dell'accusa, defin\u00ec Mussolini completamente innocente. La Corte d'assise romana decise di non utilizzare la sua testimonianza. Nello stesso anno usc\u00ec il suo libro-inchiesta \"Matteotti Mussolini e il dramma italiano. Il delitto che ha mutato il corso della nostra storia\", in cui Silvestri sollevava Mussolini dalle responsabilit\u00e0 del delitto del deputato socialista. Questo libro di memorie, nonostante fosse molto documentato, venne ignorato dagli storici (tranne che da Renzo De Felice). Secondo Giorgio Bocca, Silvestri fu soltanto \"sedotto\" dalla figura carismatica di Benito Mussolini. Ci\u00f2 nonostante la sua adesione agli ideali democratici resta netta; la si evince anche dalla prefazione al suo libro del 1947 sul delitto Matteotti (pag. XXXVI), in cui, tra l'altro scrive: \nLo stesso Mussolini si rifer\u00ec a Carlo Silvestri definendolo \"antifascista\". In una sua lettera indirizzata a Piero Pisenti, ultimo ministro della Giustizia della Repubblica di Sal\u00f2, il 1\u00ba dicembre 1941: \"Silvestri \u00e8 un generoso. \u00c8 appena sfuggito al pericolo di essere fucilato dai tedeschi che gi\u00e0 si occupa della sorte degli altri. Avete visto il suo interessamento per Bentivogli e gli altri di Molinella. Antifascista ha subito molte vicende con molta dignit\u00e0. Nei suoi panni e anche per molto meno, altri avrebbe fatto il fuoriuscito; egli invece, \u00e8 rimasto in Italia, fra gli italiani e da quando siamo in guerra, so che lo preoccupano soltanto le sorti del Paese. Non \u00e8 capace di agire per secondi fini\". Un'ultima citazione pu\u00f2 essere utile per comprendere bene gli intenti di questo autore e la sua personalit\u00e0:\nScritti.\nNegli anni del dopoguerra, Silvestri fu autore di diversi saggi. Scrisse: "}
{"id": "2250803", "revid": "21880", "url": "https://it.wikipedia.org/wiki?curid=2250803", "title": "Coluber viridiflavus", "text": ""}
{"id": "2250804", "revid": "547034", "url": "https://it.wikipedia.org/wiki?curid=2250804", "title": "Alessandro Andreatta", "text": "Biografia.\nNel 1995 \u00e8 stato eletto consigliere comunale a Trento. Nel 1998 \u00e8 stato nominato Assessore comunale all'urbanistica, edilizia privata e toponomastica nelle file dei Democratici Popolari. L'8 maggio 2005 \u00e8 diventato vicesindaco per la Civica Margherita.\nNel gennaio 2008 \u00e8 stato denunciato per truffa e abuso d'ufficio da Eugenio Martini, proprietario della concessionaria \"Auto In\" di Gardolo. Andreatta \u00e8 stato iscritto sul registro degli indagati per truffa ma in seguito tutte le accuse sono state archiviate.\nQuando il sindaco Alberto Pacher ha rassegnato le dimissioni il 25 settembre 2008 Andreatta lo ha sostituito come sindaco reggente funzioni.\nAndreatta ha vinto le elezioni primarie del centro-sinistra (Partito Democratico, Unione per il Trentino, Partito Autonomista Trentino Tirolese, Unione dei Democratici Cristiani e di Centro e altri partiti minori) che si sono svolte il 22 febbraio 2009 per la scelta del candidato sindaco di Trento. Ha ottenuto il 55,54% delle preferenze: 3740 voti su 6780 votanti, ottenendo la maggioranza in 11 delle 12 circoscrizioni (tutte tranne Povo). Ha battuto Claudio Bortolotti (34,78%), Aldo Pompermaier (7,22%, sostenuto dai Verdi) e Paolo Chiariello (2,47%, Italia dei Valori e Leali al Trentino).\nLe elezioni si sono tenute il 3 maggio 2009 e Andreatta ha vinto al primo turno (confermando le previsioni) con 33.468 voti (64,42%). Il suo principale avversario, Pino Morandini, sostenuto dal Popolo della Libert\u00e0 e della Civica Morandini ha ottenuto circa il 21%. L'affluenza \u00e8 stata del 60,12%, in calo di una decina di punti rispetto alle precedenti elezioni amministrative.\nAlle elezioni amministrative del 10 maggio 2015, Andreatta viene rieletto Sindaco di Trento, a capo di una coalizione di centrosinistra, con il 53,7% dei voti, sconfiggendo il candidato di centrodestra Claudio Cia, il quale ha ottenuto il 31,03% dei consensi.\nDal settembre 2020 \u00e8 tornato ad insegnare italiano e latino al Liceo classico Arcivescovile Trento."}
{"id": "2250805", "revid": "260676", "url": "https://it.wikipedia.org/wiki?curid=2250805", "title": "Attrazione sessuale", "text": "L'attrazione sessuale, definita spesso nel linguaggio comune passione, \u00e8 una forma di desiderio sperimentato da un essere umano nei confronti di un altro, caratterizzato da un forte coinvolgimento fisico oltre che emotivo.\nEssa spinge il soggetto che la prova a desiderare l'appagamento della sua attrazione mediante il rapporto sessuale con l'altro soggetto.\nL'essere umano, a differenza delle altre specie animali, \u00e8 caratterizzato da una particolare e complessa socialit\u00e0 che ha bisogno di armonizzare l'istintualit\u00e0 con la cultura.\nAlcune norme a cui l'individuo viene educato si traducono in atteggiamenti e sentimenti acquisiti. Esempio: il senso del pudore, secondo alcuni, \u00e8 strettamente sociale, culturale e non innato. Questo vale anche per le regole dettate alla sessualit\u00e0 (infibulazione, clitoridectomia, castit\u00e0 forzata ecc.), una volta oltrepassato il buon senso che delimitava la sua espressione (su tutto il tab\u00f9 dell'incesto, istintivo e culturale insieme, il quale evita che il patrimonio genetico della specie si impoverisca).\nL'attrazione sessuale pu\u00f2, laddove essa diventi molto intensa ed esclusiva, spingere l'individuo a disinteressarsi transitoriamente e progressivamente di altre passioni (es. un hobby o uno sport) e a considerare il partner oggetto di desiderio in modo totalizzante, come l'intero ambito della sua esistenza. Questo comportamento ha in tal senso alcune caratteristiche comuni con il disturbo ossessivo, ma non pu\u00f2 considerarsi tale in senso patologico almeno fino a che non generi una grave condizione di dipendenza e insoddisfazione da parte del soggetto."}
{"id": "2250807", "revid": "1318658", "url": "https://it.wikipedia.org/wiki?curid=2250807", "title": "Cucina cesenate", "text": "La cucina cesenate, come pi\u00f9 in generale quella romagnola \u00e8 tipicamente popolare, legata al mondo contadino. Presenta piatti molto apprezzati ma manca di pietanze altamente raffinate, non essendovi state corti eccelse ad eccezione di quella malatestiana, anche per il lungo e dominio dello Stato della Chiesa. Oltre alla prevalente influenza contadina, ha ricevuto apporti dal mondo della pastorizia, assai praticata fino alla met\u00e0 del XX secolo nelle colline intorno (lo dimostra ad esempio la popolarit\u00e0 di cui ancora oggi gode la carne di castrato). Pur distando 15 km dal mare, attraverso Cesenatico (fondata da Cesena e unita a questo comune fino al XIX secolo) con cui ha sempre avuto scambi intensi, nella citt\u00e0 \u00e8 diffusa in misura consistente anche la cucina di mare.\nPrimi piatti.\nI primi piatti sono basati sulla pasta all'uovo fatta in casa. Fondamentali, e immancabili nei grandi giorni di festa, sono i cappelletti, tipicamente preparati con un \"compenso\" (ripieno) composto di un formaggio fresco (squacquarone, casatella o cacio raviggiolo), ricotta, parmigiano, scorza di limone grattugiata, noce moscata; l'aggiunta di una piccola quantit\u00e0 di carne di vario tipo \u00e8 facoltativa. Il cappelletto tradizionale \u00e8 solo in brodo, ma da tempo \u00e8 diffuso anche asciutto, condito con rag\u00f9 di carne. \nAltra pasta ripiena \u00e8 il raviolo, quadrato, farcito con erbe (spinaci o erbe di campo, purch\u00e9 non amare) e ricotta. \nTradizionale \u00e8 anche la \"pasta verde\", lasagne simili a quelle di tutta l'Emilia-Romagna, ma di colore verde intenso dovuto all'aggiunta di spinaci nella preparazione della pasta. \nI \"passatelli\" sono una sorta di grossi vermicelli ottenuti facendo passare un impasto di parmigiano, pangrattato, uovo, scorza di limone grattugiata e noce moscata attraverso i fori di un apposito strumento. Tradizionalmente si cucinano in brodo di carne (che acquista un sapore particolare a causa degli ingredienti saporiti dei passatelli in cottura), ma recentemente si preparano anche asciutti, con vari sughi. \nFra gli altri tipi di pasta da preparare asciutta si hanno le tagliatelle (identiche a quelle emiliane), che oltre a essere condite con il rag\u00f9 di carne, o con le poverazze, si servono anche con sughi di pomodoro con l'aggiunta di una verdura di stagione, tipicamente piselli, asparagi oppure, assai ricercati, strigoli.\nTipi di pasta per il brodo di carne sono le pappardelle (simili a tagliatelle ma col bordo seghettato, ottenuto tagliandole con un'apposita rotella chiamata \"speronella\"), i \"quadrettini\" e i \"tagliolini\" (fili sottili a sezione rettagolare), che negli ultimi anni vengono preparati anche asciutti, specialmente con sughi di pesce.\nUna preparazione particolare \u00e8 data dai \" basotti\", tagliolini coperti di parmigiano grattugiato e fiocchi di burro, bagnati di brodo e direttamente passati in forno finch\u00e9 non asciugano diventando dorati e croccanti. Le \"puntarine\" sono una sorta di spezzoni di tagliatelle a forma di losanga, cucinate tipicamente in una minestra di fagioli. \nNel campo della pasta non all'uovo, caratteristici sono gli strozzapreti, ottenuti a partire da una sfoglia grossa, ridotta a tagliatelle strette, successivamente arrotolate fra i palmi della mano spezzandole in tratti lunghi 6-7 cm. \nAltra pasta non all'uovo, tradizionale ma oggi in disuso, sono i \"mofrigoli\", sorta di cubettini molto irregolari da utilizzare come pastina per il brodo.\nPiatti di carne.\nNelle mense del popolo le carni pi\u00f9 diffuse erano maiale, castrato (montone), pollo, coniglio e, pi\u00f9 raramente ma molto apprezzata, cacciagione. La carne bovina era un lusso, e veniva utilizzata principalmente in brodo. \u00c8 presente una razza bovina autoctona, la Romagnola, di grande pregio; adatta sia al lavoro, alla produzione di latte e fornitrice di carni di ottima qualit\u00e0, assieme alla Chianina e alla Marchigiana ha origine da un'unica specie diffusa nell'antichit\u00e0 nell'Appennino centrale, e geneticamente differente dalle altre diffuse in italia.\nTuttavia non ci sono molte preparazioni a base di carne che si distinguano in modo significativo da quelle di altre regioni. Fra i piatti rustici e semplici, talvolta ancora oggi si preparano la \"pancetta con l'aglio\" (fette di pancetta rosolate in padella con aglio), il \"radicchio con i bruciatini\" (insalata di radicchio da taglio condita con dadini di pancetta rosolata in padella e col suo grasso ancora caldo). Popolarissime sono le zucchine ripiene, zucchine svuotate di parte dell'interno tramite un apposito scavino, riempite con un impasto a base di carne (simile a quello delle polpette) e rosolate in padella.\nLa trippa preparata localmente si differenzia dalle tante ricette diffuse nelle varie regioni per la presenza di due ingredienti particolari: la scorza di limone e i chiodi di garofano. Il fegato di maiale viene tipicamente cotto, in padella o alla griglia, dopo averlo ricoperto con la \"rete\" (il rivestimento addominale della bestia, fatto di sottili filamenti di grasso).\nRaro, per il mutare dei gusti, \u00e8 trovare osterie che servano ancora antichi piatti tradizionali come le rane in umido o le lumache (chiocciole) impanate e fritte o in umido, ma l'usanza rimane viva in molte famiglie e durante alcune feste e sagre.\nPiatti di pesce.\nAlla cucina cesenate si pu\u00f2 assimilare la cucina di Cesenatico, i cui piatti sono popolari anche nella citt\u00e0 del Savio. Fra i piatti caratteristici, il brodetto, la seppia coi piselli, il brodo di \"paganelli\" (ghiozzi), i \"boratelli\" (anguille) in umido, i \"mofrigoli in brodo di seppia\", i \"pescini del gatto\" (bianchetti), la \"saraghina\" (spratto) grigliata, i \"sardoni\" (acciughe), le \"canocchie\" (cicale di mare). le \"mazzole\" (gallinelle), le \"poverazze\" (vongole).\nTutt'oggi molto popolare \u00e8 il baccal\u00e0 (per diversi anni si \u00e8 tenuta una sagra, molto frequentata, a Balignano di Longiano). Due le ricette tipiche: con le cipolline (o gli scalogni) e con le patate. In passato - oggi \u00e8 molto in disuso - era diffusissima l'aringa salata e conservata in barile, tipicamente cucinata accompagnandola col cavolo.\nVerdure e contorni.\nMolto popolari i pomodori e le melanzane \"impanati\" (gratinati), tagliati a met\u00e0 e coperti di pagrattato, aglio e prezzemolo (oppure, anche se oggi poco in uso, rosmarino, o anche finocchio selvatico nel riminese). \nApprezzati i \"gobbi\", saltati con salsiccia o pancetta. \nTradizionali anche se oggi non facili da reperire sono i fagiolini dell'occhio, pi\u00f9 sottili e pi\u00f9 scuri di quelli usati solitamente, con un sapore intenso caratteristico, che vengono saltati con aglio e pomodoro. \nIl \"fric\u00f2\" \u00e8 una mescolanza di verdure estive (zucchine, melanzane, peperoni, cipolle, patate) tagliate a dadi o fette e cotte in olio.\nSalumi.\nInsaccati tipici, tralasciando quelli comuni ad altre regioni, sono un tipo locale di salame, la coppa di collo e la coppa di testa. Il \"salame cesenate tradizionale\" presenta parte del lardo non macinato, ma tagliato (col coltello) a dadini piccoli, e parte del pepe viene lasciato a chicchi interi, cosicch\u00e9 nelle singole fette \u00e8 visibile come piccoli dischi. La coppa di collo cesenate ha la particolarit\u00e0 di essere aromatizzata fortemente con chiodi di garofano e cannella. La salsiccia locale usa un budello rigorosamente di diametro medio.\nFormaggi.\nFormaggi tipici sono: \nDolci.\nIl dolce pi\u00f9 caratteristico del cesenate \u00e8 forse la \"pagnotta pasquale\". tradizionalmente di grande pezzatura (uno o due kilogrammi), ottenuta a partire da pasta da pane gi\u00e0 preparata, arricchendola con piccole quantit\u00e0 di uovo, zucchero, uvetta; \u00e8 quindi un dolce povero, ma tuttora molto apprezzato. Si consuma a colazione, o col vino. Viene preparata solo nel periodo pasquale, ed \u00e8 rito mangiarla la mattina di Pasqua assieme all'uovo sodo. \nDolce tradizionale, caratteristico della citt\u00e0 e dei dintorni, \u00e8 il \"bracciatello cesenate\", biscotto dolce, molto leggero e soffice, nettamente diverso dal bracciatello romagnolo propriamente detto, in uso nelle citt\u00e0 vicine. Ha forma di ciambella bassa e piatta, ricavata tagliando una sfoglia dolce (di farina di grano, zucchero, uova, strutto, burro e ammoniaca come lievito) tramite due forme tonde di differenti diametri. Tradizionalmente lo si serviva in occasione dei battesimi (\u00e8 anche chiamato \"'brazad\u00e8l d'l'impaj\u00e8da\", cio\u00e8 \"bracciatello della puerpera\") e delle cresime: amato dai bambini, si presentava loro con la cioccolata in tazza. \nAltro dolce tipico, nel cesenate come in tutta la Romagna, \u00e8 la \"ciambella\", a forma di lingua e tagliata a fette trasversali, fatta con ingredienti poveri (farina, strutto, poco uovo, zucchero), che si gusta col vino in osteria, col latte a colazione, o si abbina alla crema, specialmente nella versione locale della zuppa inglese. \nA carnevale, pi\u00f9 che le onnipresenti frittelle si preparano le \"castagnole\" e le \"frappe\". \nNella seconda met\u00e0 di ottobre si mangiano le caratteristiche \"fave dei morti\", dolci di aspetto simile agli amaretti piemontesi, dal sapore caratteristico dovuto ai semi di anice, e colorati. \nNel periodo della festa patronale di San Giovanni (24 giugno), si vende il caratteristico \"fischietto di S. Giovanni\", fatto di zucchero caramellato tinto di rosso, a forma di gallo o di oca.\nVini.\nNel cesenate si producono vari tipi di vino, in particolare il Sangiovese, il Trebbiano, la Cagnina, l'Albana ed il Pagadebit.\nLa cagnina pu\u00f2 essere imbottigliata ottenendone un vino dolce, ma viene in gran parte bevuta in settembre-ottobre appena svinata, e con la fermentazione incompleta, quando \u00e8 molto dolce e poco alcolica, per accompagnare le castagne. In questo caso non si pone il tappo di sughero (che salterebbe), ma la bocca della bottiglia viene coperta con il caratteristico cappuccio di carta.\nBevande.\nCaffettone.\nIl \"caffettone\" (\"cafit\u00f3n\") \u00e8 un caff\u00e8 corretto con una particolare miscela di liquori, nato negli anni cinquanta del novecento nel circolo Endas di S. Andrea in Bagnolo, e successivamente imitato da altri locali. La ricetta originale, tramandatasi fra i gestori del locale, non \u00e8 mai stata divulgata. "}
{"id": "2250821", "revid": "124123", "url": "https://it.wikipedia.org/wiki?curid=2250821", "title": "Emil Leon Post", "text": "Biografia.\nNacque in una famiglia ebrea polacca che emigr\u00f2 in America quando era ancora bambino. Dopo aver completato il PhD in matematica presso la Columbia University, fece un post-dottorato all'Universit\u00e0 di Princeton. Qui si occup\u00f2 del tema dell'incompletezza dei \"Principia Mathematica\", che Kurt G\u00f6del dimostr\u00f2 nel 1931.\nSuccessivamente divenne insegnante di matematica nelle scuole superiori, a New York. Nel 1936 entr\u00f2 al dipartimento di matematica presso il City College of New York, dove rimase fino alla morte.\nNella sua tesi di dottorato alla Columbia University, Post dimostr\u00f2, tra le altre cose, che il calcolo proposizionale dei \"Principia Mathematica\" \u00e8 completo: cio\u00e8 che tutte le tautologie sono teoremi, dimostrabili dati gli assiomi dei \"Principia\", le regole di sostituzione e il modus ponens.\nNel 1936 si occup\u00f2 di definire il concetto di computabilit\u00e0. Tra le sue teorie pi\u00f9 importanti, quella relativa ai sistemi formali e agli insiemi ricorsivamente enumerabili.\nNel 1947 diede la dimostrazione dell'impossibile risoluzione del \"problema di Thue\" (problema delle parole per i semigruppi)."}
{"id": "2250822", "revid": "48040", "url": "https://it.wikipedia.org/wiki?curid=2250822", "title": "US Torinese", "text": ""}
{"id": "2250823", "revid": "36426", "url": "https://it.wikipedia.org/wiki?curid=2250823", "title": "Museo Romagnolo del Teatro (Forl\u00ec)", "text": ""}
{"id": "2250825", "revid": "63727", "url": "https://it.wikipedia.org/wiki?curid=2250825", "title": "Benz 20/35 PS", "text": "La Benz 20/35 PS era un'autovettura di lusso prodotta dal 1909 al 1910 dalla Casa automobilistica tedesca Benz &amp; Cie.\nStoria e caratteristiche.\nNella sua breve carriera, durata meno di due anni, la \"20/35 PS\" ha raccolto l'eredit\u00e0 della precedente 28/30 PS. Si trattava anche in questo caso di una vettura di lusso disponibile principalmente come doppelphaeton (in tedesco = \"doppio phaeton\"), limousine o landaulet.\nLa struttura era quella tipica dell'epoca, con telaio in lamiera d'acciaio stampata e sospensioni ad assale rigido con molle a balestra. L'impianto frenante prevedeva per il dispositivo a pedale un sistema a ceppi che agivano sull'albero di trasmissione, mentre il freno a mano era a ganasce ed agiva sulle ruote posteriori.\nLa trasmissione poteva essere a catena o ad albero cardanico: a seconda dei casi variava la misura del passo. Infatti, per una \"28/35 PS\" con trasmissione a catena, l'interasse era di 3.21 m, mentre nel caso di una versione on trasmissione ad albero cardanico il passo poteva misurare 3.09 oppure 3.2 metri. Il cambio era a 4 marce, con frizione a cono.\nIl motore montato sulla \"28/35 PS\" era un 4 cilindri in linea di tipo biblocco, con distribuzione a valvole laterali che seguiva il cosiddetto schema a T, vale a dire: valvole d'aspirazione su un lato e valvole di scarico sul lato opposto. Gli assi a camme erano quindi due, uno per ogni fila di valvole, sistemati anch'essi sui due lati del motore e mossi a loro volta da ingranaggi cilindrici. Inizialmente la cilindrata era di 5195 cm\u00b3, ma all'inizio del 1910 venne ridotta a 4850\u00a0cm\u00b3, proponendo una versione a corsa accorciata del precedente motore da 5.2 litri. In entrambi i casi l'alimentazione era ovviamente a carburatore, mentre la potenza massima era di 35 CV a 1400 giri/min.\nLe prestazioni erano di tutto rispetto, pur non essendo al top della categoria: la velocit\u00e0 massima raggiungeva infatti i 75\u00a0km/h. La \"28/35 PS\" divenne nota anche per le sue qualit\u00e0 di robustezza ed affidabilit\u00e0.\nLa produzione della vettura cess\u00f2 alla fine del 1910, ma la sua sostituta non sarebbe giunta che nel 1912 ed avrebbe preso il nome di 16/35 PS."}
{"id": "2250829", "revid": "339392", "url": "https://it.wikipedia.org/wiki?curid=2250829", "title": "Aiacos", "text": ""}
{"id": "2250838", "revid": "56620", "url": "https://it.wikipedia.org/wiki?curid=2250838", "title": "L'Incal", "text": "L'Incal \u00e8 una space opera a fumetti, realizzata dal drammaturgo cileno naturalizzato francese Alejandro Jodorowsky e dal disegnatore francese Moebius tra il 1981 ed il 1988, pubblicata sulla rivista \"M\u00e9tal Hurlant\" (e successivamente edita da \"Les Humano\u00efdes Associ\u00e9s\"), con il titolo originario Une aventure de John Difool (\"Un'avventura di John Difool\"). \u00c8 stata poi ribattezzata \"L'Incal\" nella successiva ristampa del 1998.\nI sei volumi che la compongono sono:\nTrama.\nParte I: L'Incal Nero.\nIn un futuro distopico, John Difool, un misero detective privato, dopo aver accettato di scortare una \"aristos\" in un locale, finisce per inimicarsi Kill Testa-di-cane, e nel tentativo di sfuggire alle sue grinfie si imbatte in un mutante morente, che gli consegna un misterioso oggetto, l'Incal. Ben presto, Difool si accorge degli straordinari poteri che l'Incal cela: il suo animale domestico, una sorta di uccello chiamato Deepo, ottiene infatti il dono della parola, mentre John stesso, ingoiando l'Incal per nasconderlo, riceve straordinari poteri.\nAttorno a tale oggetto, tuttavia si crea ben presto una grande contesa: ad ambire all'Incal sono infatti in molti, a partire dall'Amok, un'organizzazione ribelle contro il governo filoimperiale. Ad essi si aggiungono i mutanti, i Berg, gli scienziati Tecno e il Presidente del governo filoimperiale stesso. In particolare, la Madrina dell'Amok Tanatah, con l'aiuto del braccio destro Kill Testa-di-cane, decider\u00e0 di assoldare il Meta-Barone per catturare Difool e recuperare l'Incal, ricattandolo tenendo in ostaggio Solune, che verr\u00e0 dichiarato essere il figlio del Meta-Barone.\nParte II: L'Incal Luce.\nDifool, che per fuggire dall'Amok si \u00e8 recato presso la Tecno-Citt\u00e0, finisce prigioniero degli scienziati Tecno, capeggiati dal Tecno-Papa, il quale \u00e8 asservito al potere dell'Incal Nero, che mantiene custodito all'interno di un mastodontico \"uovo nero\". Difool, grazie all'aiuto di Deepo, riesce a sfuggire a morte certa, e penetra nell'uovo nero, intenzionato a recuperare l'Incal Nero, che \u00e8 custodito dallo spaventoso cardiogrifo: Difool riuscir\u00e0 a sconfiggere la creatura, e recuperer\u00e0 l'Incal Nero, causando tuttavia la distruzione della Tecno-Citt\u00e0 e l'espulsione dell'Uovo Nero nello spazio. Difool fa quindi la conoscenza di Animah, una misteriosa donna che riesce a sottrargli l'Incal Nero, quindi quella del Meta-Barone, che lo fa suo prigioniero.\nIntanto, nella citt\u00e0 presidenziale gli Amok hanno scatenato una rivolta che mina la stabilit\u00e0 del potere del Presidente: costui viene cos\u00ec contattato da Imperoratrix, l'essere androgino a capo dell'impero, il quale gli ordina di trasferire la sua coscienza nella Necro-Sonda, per far fronte ai rivoltosi: le sorti della ribellione cominciano cos\u00ec a capovolgersi. Dopo aver consegnato Difool a Tanatah, il Meta-Barone scopre che la Madrina non intende rendergli Solune, pertanto decide di sgominare gli sgherri della donna, salvando cos\u00ec la vita di Difool, il quale resta cos\u00ec in possesso dell'Incal. Tanatah scopre quindi che l'Incal Nero \u00e8 nelle mani di Animah, che la donna dichiarer\u00e0 essere sua sorella; a causa della Necro-Sonda, per\u00f2, Tanatah \u00e8 costretta a correre ai ripari, cos\u00ec la donna, Difool, il Meta-Barone e Solune decidono di fuggire passando per il lago d'acido, nelle profondit\u00e0 delle citt\u00e0: inaspettatamente, il gruppo finir\u00e0 per\u00f2 risucchiato da un vortice creatosi nel lago.\nL'universo dei Metabaroni.\nDopo la conclusione de L'Incal, Jodorowsky ha ambientato altre serie a fumetti nello stesso universo immaginario."}
{"id": "2250840", "revid": "122345489", "url": "https://it.wikipedia.org/wiki?curid=2250840", "title": "Pneumatico slick", "text": "Uno pneumatico slick (dall'inglese \"liscio\") \u00e8 un tipo di pneumatico che non presenta scanalature, impiegato specialmente negli Sport motoristici di velocit\u00e0 su circuito e nel ciclismo su strada e circuito.\nCaratteristiche.\nSprovvisti di ogni scanalatura nella gomma, questi pneumatici riescono a fornire la maggior superficie d'aderenza possibile con l'asfalto, massimizzando la trazione. \nPneumatici di questo tipo sono adatti per gare su circuiti asfaltati, dove lo sterzo e la frenatura richiedono la massima trazione da ogni ruota; nelle gare d'accelerazione di dragster, che non prevedono curve ma solo tracciati rettilinei, sono spesso impiegate sulle sole ruote motrici.\nGli pneumatici slick non sono adatti per la normale guida su strada, poich\u00e9 non garantirebbero sufficiente aderenza in caso di presenza d'acqua sull'asfalto: una superficie bagnata fa perdere notevolmente aderenza a causa del fenomeno dell'aquaplaning, causato dallo strato d'acqua che si frappone tra la gomma e l'asfalto. \nLe gomme scanalate sono studiate appositamente per convogliare l'acqua dall'area di maggior contatto verso l'esterno, garantendo cos\u00ec l'aderenza anche sul bagnato. Anche a livello agonistico, qualora durante una gara iniziasse a piovere, i piloti chiedono l'immediata sostituzione del treno di gomme slick con gomme scanalate per poter mantenere il controllo sulla vettura.\nUso.\nLe prime gomme di questo tipo furono realizzate dalla \"M&amp;H Tires\" nei primi anni cinquanta, per essere usate su vetture dragster.\nIn Formula 1 gli pneumatici slick sono stati usati fino alla stagione del 1997 e sono stati reintrodotti dal 2009.\nVengono utilizzate anche sulle gare di prototipi e di go kart."}
{"id": "2250844", "revid": "123132037", "url": "https://it.wikipedia.org/wiki?curid=2250844", "title": "Jack Hawkins", "text": "Biografia.\nGli inizi.\nUltimo dei quattro figli del capomastro Thomas George Hawkins e di Phoebe Goodman, Jack Hawkins frequent\u00f2 la \"Trinity County School\" nel Middlesex, del cui coro entr\u00f2 a far parte all'et\u00e0 di otto anni. Gi\u00e0 due anni dopo cant\u00f2 per la locale filomelodrammatica nell'opera \"Patience\" di Gilbert &amp; Sullivan.\nHawkins prosegu\u00ec gli studi a Londra, frequentando la Italia Conti Academy, e fece il suo debutto teatrale il 26 dicembre 1923 al \"Weston's Music Hall\" con \"Where the Rainbow Ends\" di Clifford Mills e John Ramsey, una produzione in cui lavor\u00f2 anche No\u00ebl Coward. Fece poi il suo esordio negli Stati Uniti d'America a Broadway il 22 marzo 1929, nella parte del secondo sottotenente Hibbert in \"Journey's End\" di R.C. Sherriff.\nIl successo teatrale e la guerra.\nGi\u00e0 nel 1933 il critico drammatico del \"London Evening News\" defin\u00ec Hawkins \u00abil pi\u00f9 indubbio idolo delle \"matin\u00e9e\"\u00bb, predicendo che egli avrebbe superato talenti contemporanei quali Ralph Richardson e John Gielgud. Con quest'ultimo Hawkins lavor\u00f2 a lungo e la loro collaborazione raggiunse il culmine nel periodo della cosiddetta Finta guerra, con l'opera teatrale \"L'importanza di chiamarsi Ernesto\" di Oscar Wilde, nella quale Hawkins brill\u00f2 nel ruolo di Algernon Moncrieff.\nDopo il crollo della Francia del 1940, Hawkins si arruol\u00f2 come volontario nel Real Reggimento dei Fucilieri del Galles. Fu cos\u00ec inviato in India, ove fu incaricato di curare gli spettacoli di intrattenimento per le truppe e, nel 1944, raggiunse il grado di colonnello, a capo dell'Associazione per il Servizio Nazionale Intrattenimento (ENSA) per l'India ed il Sudest Asiatico.\nIl cinema.\nSebbene fosse comparso in alcuni film nel corso degli anni trenta, fu solo dopo la seconda guerra mondiale che Hawkins inizi\u00f2 la sua carriera cinematografica. Egli sottoscrisse un contratto di tre anni con il produttore e regista Alexander Korda e successivamente pass\u00f2 alla Rank, lasciando poi il teatro dopo il 1951. Interpret\u00f2 spesso ruoli di personaggi severi ma simpatici in film come \"V squadriglia Hurricanes\" (1952), \"Mare crudele\" (1953), che fece di lui una \"star\" del cinema, e \"La lunga mano\" (1956).\nDalla fine degli anni cinquanta ricopr\u00ec prevalentemente ruoli di caratterista, spesso in film epici come \"Il ponte sul fiume Kwai\" (1957), \"Lawrence d'Arabia\" (1962), \"Lord Jim\" (1965) e \"Oh, che bella guerra!\" (1969). Alcuni dei suoi ruoli pi\u00f9 inconsueti comprendono quello del Faraone dell'Antico Egitto in \"La regina delle piramidi\" (1955), quello del console Quinto Arrio, padre adottivo romano di Ben Hur, in \"Ben-Hur\" (1959) e quello di Otto Witt, il reverendo fanatico ma codardo, in \"Zulu\" (1964), accanto a Michael Caine.\nIn palese contrasto con l'immagine dei suoi personaggi sullo schermo, dalle caratteristiche rigide e conservatrici, Hawkins era invece politicamente emotivo e di tendenze radicali. In effetti, uno dei suoi film favoriti, \"Un colpo da otto\" (1960), fu considerato piuttosto innovatore per quei tempi rispetto all'immagine che Hawkins si era creato sullo schermo riguardo al sesso. Al contrario, quando gli fu richiesto di interpretare la parte di un avvocato omosessuale nel film \"Victim\" (1961), egli rifiut\u00f2 temendo di compromettere la virilit\u00e0 della sua immagine cinematografica e il ruolo fu infine assunto da Dirk Bogarde.\nLa malattia e gli ultimi anni.\nHawkins inizi\u00f2 a lamentare disturbi vocali verso la fine degli anni cinquanta, probabile conseguenza di un tumore alla laringe, tanto che inizi\u00f2 a servirsi quotidianamente di un apparato amplificatore per facilitare l'emissione della voce. Nel dicembre del 1965, mentre stava tentando di terminare la narrazione nel film \"Lord Jim\" (1965), tratto dall'omonimo romanzo di Joseph Conrad, gli fu diagnosticato un tumore all'esofago. La laringe gli fu completamente asportata nel gennaio dell'anno successivo, e da allora in poi l'attore acconsent\u00ec ad essere sempre doppiato sullo schermo dal collega Charles Gray.\nHawkins mor\u00ec a Londra nel 1973, all'et\u00e0 di 62 anni, al St Stephen's Hospital di Fulham Road, a seguito di un intervento con cui gli sarebbe stato installato un apparato vocale artificiale. Aveva fatto la sua ultima comparsa sugli schermi nella miniserie televisiva \"QB VII\". La sua salma fu cremata e le ceneri interrate presso il \"Golders Green Crematorium\". La sua autobiografia \"Anything For a Quiet Life\", fu pubblicata postuma.\nMatrimoni e figli.\nJack Hawkins si spos\u00f2 due volte. Il 22 ottobre 1932 con l'attrice Jessica Tandy (1909\u20131994), dalla quale ebbe una figlia, Susan (nata nel 1934). Dopo il divorzio nel 1942, Hawkins si rispos\u00f2 il 31 ottobre 1947 con l'attrice Doreen Lawrence (al secolo Doreen Mary Atkinson, nata Bearle), dalla quale ebbe una figlia, Carolina, e due figli, Nick ed Andrew."}
{"id": "2250847", "revid": "1529788", "url": "https://it.wikipedia.org/wiki?curid=2250847", "title": "Dio Padre", "text": "L'appellativo Dio Padre \u00e8 dato in alcune religioni al Dio supremo.\nEbraismo.\nNella religione ebraica YHWH \u00e8 chiamato Padre perch\u00e9 \u00e8 il creatore, il legislatore ed il protettore.\nPresso Israele, Dio \u00e8 chiamato Padre in quanto Creatore del mondo, ancor pi\u00f9 Dio \u00e8 Padre in forza dell'Alleanza e del dono della Legge fatto a Israele.\nCattolicesimo.\nNel Cristianesimo Dio \u00e8 chiamato Padre principalmente in ragione del mistero di relazione Padre-Figlio che lo rapporta con Ges\u00f9 Cristo: \nChiamando Dio con il nome di \"Padre\", il linguaggio della fede mette in luce soprattutto due aspetti: che Dio \u00e8 origine primaria di tutto e autorit\u00e0 trascendente, e che, al tempo stesso, \u00e8 bont\u00e0 e sollecitudine d'amore per tutti i suoi figli. Questa tenerezza paterna di Dio pu\u00f2 anche essere espressa con l'immagine della maternit\u00e0, che indica ancor meglio l'immanenza di Dio, l'intimit\u00e0 tra Dio e la sua creatura (voce art.I, paragrafo 2, 239, catechismo della Chiesa cattolica).\nIl titolo religioso \"Padre\" spetta solamente a Dio, in base a quanto affermato nel Vangelo di Matteo da Cristo stesso. \n\u00c8 soprattutto nel mistero della Trinit\u00e0 che \u00e8 usata l'espressione \"Dio Padre\" per distinguere questi dalle altre due persone della Trinit\u00e0 stessa: il Figlio e lo Spirito Santo. Per i cristiani Dio Padre \u00e8 quindi la prima delle tre persone della Trinit\u00e0.\nPoliteismo.\nIn molte forme di politeismo, il dio di rango pi\u00f9 elevato \u00e8 rappresentato come il padre degli d\u00e8i e degli uomini. Ad esempio nella religione greca antica Zeus \u00e8 considerato il padre degli d\u00e8i ed il padre di alcuni esseri umani, che erano il risultato di molte relazioni extraconiugali."}
{"id": "2250861", "revid": "599013", "url": "https://it.wikipedia.org/wiki?curid=2250861", "title": "Marc Albrighton", "text": "Carriera.\nClub.\nL'Aston Villa e il prestito al Wigan.\nDopo aver seguito il percorso giovanile con la maglia dell'Aston Villa, ha ottenuto diverse convocazioni in prima squadra per la stagione 2008-2009. Ha debuttato il 26 febbraio 2009, in un incontro valido per l'edizione 2008-2009 della Coppa UEFA, tra i \"Villans\" e il CSKA Mosca, vinto per due a zero dai russi, in cui ha giocato per tutta la gara.\nAlbrighton ha fatto il suo esordio in Premier League contro il Wigan Athletic al Villa Park, subentrando dalla panchina il 12 settembre 2009.\nIl suo esordio da titolare in Premier League \u00e8 avvenuto nella gara contro il West Ham nella gara di apertura della stagione successiva. Ha segnato il suo primo gol Premier League per i Villans contro il Tottenham, il 2 ottobre 2010. La stagione 2010\u20132011 \u00e8 stata fantastica per lui visto che i tanti infortuni dei titolari dell'Aston Villa gli hanno permesso di giocare con continuit\u00e0 e mettere a segno un numero notevole di reti per un centrocampista della sua et\u00e0: 5 realizzazioni, unite a 7 assist. Ha giocato anche un mese in prestito (ottobre-novembre 2013) al Wigan nella sua ultima stagione all'Aston Villa.\nIl Leicester City.\nNell'estate del 2014 viene acquistato dal Leicester City, compagine neopromossa in Premier League. Alla prima stagione con le \"Foxes\" totalizza 20 presenze e due gol.\nNell'annata successiva, con l'arrivo del nuovo allenatore Claudio Ranieri, viene impiegato in modo costante dal tecnico italiano, giocando come ala sinistra in un centrocampo a quattro del 4-4-2. Segna il suo primo gol della seconda stagione nella prima partita stagionale segnando l'ultimo gol del 4 a 2 in casa allo Stadio King Power contro il Sunderland. Il 2 Maggio 2016 vince la Premier League con il Leicester City grazie al pareggio per 2-2 del Tottenham secondo in classifica contro il Chelsea, che segue il pareggio del giorno prima dei Foxes contro il Manchester United per 1-1.\nMercoled\u00ec 14 Settembre 2016, Marc Albrighton sigla il primo gol della storia del Leicester City in Champions League contro il Club Brugge nel primo turno della fase a gironi, partita poi vinta dalle \"Foxes\" per 3 a 0.\nStatistiche.\nPresenze e reti nei club.\n\"Statistiche aggiornate al 7 maggio 2021.\""}
{"id": "2250866", "revid": "38120", "url": "https://it.wikipedia.org/wiki?curid=2250866", "title": "Paolo Garretto", "text": "Biografia.\nPaolo Federico Garretto studi\u00f2 architettura a Roma, ma si dedic\u00f2, fin da studente, alla grafica. Ha iniziato a lavorare come caricaturista e come pittore pubblicitario a Londra e nel 1930 a Parigi. Successivamente si trasfer\u00ec a Torino, come corrispondente e disegnatore, per la \"Gazzetta del Popolo\", da Parigi e da New York.\nIn Italia ha collaborato, sempre come disegnatore, dal '30 in poi a \"Natura\", \"La Lettura\", \"La Rivista illustrata del Popolo d'Italia\", \"Il Becco giallo\", \"Arbiter\", \"Humor\", ecc. Le sue caricature attirarono, sempre negli anni trenta, le attenzioni di alcuni giornali e riviste straniere, di cui divenne collaboratore. Fra esse, \"Vanity Fair\", \"The New Yorker\", \"Fortune\" e \"House &amp; Garden\". Trasferitosi negli Stati Uniti, fu costretto a rientrare in Italia, a seguito dello scoppio della guerra. Il rifiuto dell'ordine da parte dei nazisti di eseguire caricature di Roosevelt e di altri leader politici alleati gli cost\u00f2 la deportazione e la prigionia in Ungheria fino al 1942. Nel dopoguerra, lavor\u00f2 per la rivista \"Epoca\".\nNel 1956 la Federazione Italiana della Pubblicit\u00e0 gli ha conferito la medaglia d'oro.\nMuore il 3 agosto 1989 a Montecarlo, dove viveva da tempo, al Princess Grace Hospital.\nOpere.\nCon i suoi disegni illustr\u00f2 oltre cinquant'anni di storia e di spettacolo nel mondo, raccontano anche l'altra faccia della medaglia di quello che lo storico Giordano Bruno Guerri ha definito \u00ab il pi\u00f9 grande caricaturista italiano del secolo\u00bb.\nPaolo Garretto, noto soprattutto per i suoi ritratti politici, dopo gli anni trionfali di Leonetto Cappiello, nell'epoca in cui operava Cassandre in Francia, emerse fra pi\u00f9 interessanti rinnovatori della grafica, della pittura pubblicitaria, del manifesto e del cartellonismo, sia per la scanzonata eleganza della composizione, sia per la prontezza con cui intuiva i caratteri (si vedano i suoi: Chaplin, Tot\u00f2, Macario, Mussolini, De Gaulle, Hitler, il suo Negus del 1936, D'Annunzio, Gandhi, Bartali, Onassis, John F. Kennedy, Marilyn Monroe, Marlene Dietrich, Andr\u00e9 Gide, Margaret Thatcher, i Beatles, ecc.), sia infine per l'applicazione di nuove o inconsuete tecniche grafiche, come quelle che si valgono dell'aerografo, delle campiture della mascherina, dei retini tipografici, dei vari procedimenti fotografici, ecc."}
{"id": "2250872", "revid": "198277", "url": "https://it.wikipedia.org/wiki?curid=2250872", "title": "Kelly Palacios", "text": "Biografia.\nNata in Colombia, diventa nota al pubblico italiano, recitando nel ruolo di Leila Bakhita nella nona e decima stagione della soap opera \"Incantesimo\", in onda nel 2007 e nel 2008 su Rai Uno.\nNel 2008 \u00e8 anche nel cast dell'episodio \"Un sogno rubato\" della serie televisiva \"Don Matteo\", sempre su Rai Uno. Nel 2009 interpreta un ruolo nella seconda stagione della serie \"Butta la luna\". Nel 2010 ha partecipato all'episodio \"Senza piet\u00e0\" della serie \"Tutti pazzi per amore\" in onda su Rai Uno. Nel 2014 debutta al cinema con il film \"Confusi e felici\" del regista Massimiliano Bruno, con Claudio Bisio, Marco Giallini e Anna Foglietta."}
{"id": "2250877", "revid": "22354438", "url": "https://it.wikipedia.org/wiki?curid=2250877", "title": "Lo scoiattolo Picchiatello", "text": ""}
{"id": "2250879", "revid": "729019", "url": "https://it.wikipedia.org/wiki?curid=2250879", "title": "Jason Ridge", "text": "Biografia.\nDi origini tedesche, irlandesi e latine, nasce e cresce a Chicago, Illinois, studia recitazione e teatro presso la Second City di Chicago. Inizia la sua carriera lavorando come modello, comparendo sulle copertine delle pi\u00f9 note riviste erotiche, tra cui \"Unzipped\", \"Honcho\" e \"Playgirl\". Le sue foto vengono notate su internet dal regista Jett Blakk che lo invita a partecipare ad alcuni provini.\nSotto la regia di Blakk, nel 2003 debutta nella pornografia gay con il film \"The Bombardier\". Dopo un anno di contratto con Red Devil Entertainment, inizia a lavorare per i pi\u00f9 importanti studi pornografici statunitensi, come Falcon Studios, Titan Media e Hot House, esibendosi sia come attivo sia come passivo.\nNel corso della sua carriera \u00e8 stato candidato a numerosi riconoscimenti, vincendo nel 2004 un GayVN Award come miglior esordiente e nel 2008 due Grabby come miglior attore e miglior performers.\nNel 2007 fonda una sua compagnia di produzione chiamata Ridgeline Films. Il 29 maggio 2010, durante i Grabby Awards 2010, viene inserito nella \"Wall of Fame\" per il suo contributo nel settore della pornografia gay."}
{"id": "2250881", "revid": "22354458", "url": "https://it.wikipedia.org/wiki?curid=2250881", "title": "Picchiatello lo scoiattolo", "text": ""}
{"id": "2250885", "revid": "125870821", "url": "https://it.wikipedia.org/wiki?curid=2250885", "title": "Ivana Lotito", "text": "Biografia.\nPugliese di Manfredonia, trascorre la sua infanzia a Corato (BA), dove sin da piccola frequenta corsi di recitazione e scuole di teatro. Dopo il liceo si trasferisce a Roma dove frequenta il Centro sperimentale di cinematografia. Nel 2006 recita in \"A volte verso sera\", e nel 2007 \u00e8 protagonista del film \"Hotel Meina\", regia di Carlo Lizzani. Nel 2008 interpreta il ruolo di Chiara Latella, figlia di Angela (Lunetta Savino), la protagonista della miniserie televisiva \"Il coraggio di Angela\", in onda su Rai 1.\nNel 2009 interpreta il ruolo di Angela, fidanzata di Checco Zalone nel film \"Cado dalle nubi\". La notoriet\u00e0 al grande pubblico arriva nel 2010 con la partecipazione al serie \"Terra ribelle\". Nel 2012 interpreta il ruolo di Lidia, nella miniserie di Canale 5 \"Ultimo - L'occhio del falco\" a fianco di Raul Bova. Nel 2016 \u00e8 entrata stabilmente a far parte del cast di \"Gomorra - La serie\" (dalla seconda stagione) interpretando il ruolo di Azzurra, figlia del boss Giuseppe Avitabile, sposata con Genny Savastano. Nel 2019 \u00e8 sul grande schermo nel film \"Il grande spirito\" con la regia di Sergio Rubini."}
{"id": "2250887", "revid": "122329558", "url": "https://it.wikipedia.org/wiki?curid=2250887", "title": "Teddy Riner", "text": "Carriera.\nNel 2007 ha vinto sia i campionati mondiali che i campionati europei. Successivamente ha partecipato alle Olimpiadi di , vincendo il bronzo. Nel 2012 si \u00e8 laureato campione olimpico della categoria +100\u00a0kg ai Giochi di Londra, titolo che ha poi difeso con successo ai Giochi di Rio de Janeiro.\nHa il record di titoli mondiali vinti, ben otto, di cui sei individuali consecutivi nella categoria +100\u00a0kg, oltre a uno individuale nella categoria Open ed uno a squadre. Riner detiene anche il record di pi\u00f9 giovane campione mondiale della storia, con 18 anni e 5 mesi al momento del suo primo titolo mondiale nel 200"}
{"id": "2250888", "revid": "167080", "url": "https://it.wikipedia.org/wiki?curid=2250888", "title": "Missolonghi", "text": ""}
{"id": "2250890", "revid": "320578", "url": "https://it.wikipedia.org/wiki?curid=2250890", "title": "Quinta marcia", "text": ""}
{"id": "2250898", "revid": "599013", "url": "https://it.wikipedia.org/wiki?curid=2250898", "title": "N\u00b074 ST", "text": "La N\u00b074 ST, chiamata colloquialmente \"sticky bomb\" (bomba appiccicosa) era una granata a mano anticarro sviluppata dall'esercito inglese nel 1940.\nStoria.\nCon un peso di poco pi\u00f9 di un chilogrammo (1,02 kg) e una lunghezza di 241 mm, fu adottata dalle forze armate britanniche come arma anticarro. La granata era composta da un contenitore in vetro contenente 566,4 g di nitroglicerina avvolto da un sacchetto di lana imbevuto di alcune sostanze adesive. Durante gli spostamenti si utilizzavano due semigusci di lamiera come ulteriore protezione. Lo scoppio era provocato dalla rimozione di una spoletta.\nPer come era stata concepita, la granata presentava l'inconveniente di essere terribilmente appiccicosa e rimaneva spesso attaccata alla mano del soldato lanciatore.\nIl servizio attivo termin\u00f2 nel 1944 e venne ritirata ufficialmente e definitivamente nel 1951 quando si cominci\u00f2 ad usare per lo stesso scopo l'esplosivo al plastico."}
{"id": "2250904", "revid": "110157", "url": "https://it.wikipedia.org/wiki?curid=2250904", "title": "Trelleborg", "text": "Trelleborg \u00e8 una citt\u00e0 svedese di abitanti, capoluogo del comune omonimo nella contea della Scania. \u00c8 la citt\u00e0 pi\u00f9 meridionale della Svezia e si trova circa a sud-est di Malm\u00f6, a met\u00e0 strada tra quest'ultima ed Ystad.\nOrigini del nome.\nNel corso della storia ci sono state innumerevoli teorie sull'origine del nome di Trelleborg. \"Borg\" significa castello o fortezza e \"tr\u00e4l\" pu\u00f2 significare schiavi, ma anche riferirsi alle palizzate presenti attorno alla fortezza vichinga di origine medioevale.\nUna teoria fa riferimento a Trelleborg come alla citt\u00e0 degli schiavi. Un gruppo di prigionieri e servi, sfruttando l'assenza dei guerrieri vichinghi impegnati nelle loro avventure, diede inizio a una rivolta in un villaggio, che fu messo a ferro e fuoco. La rivolta si spost\u00f2 nei villaggi limitrofi finch\u00e9 un gruppo nutrito di prigionieri e servi si raccolsero su un'altura in riva al mare. Qui fu costruita una fortezza circondata da palizzate e da un fossato per difendersi dal ritorno dei vichinghi.\nStoria.\nTrelleborg \u00e8 una delle citt\u00e0 pi\u00f9 antiche della contea della Scania, assieme a Lund, Helsingborg, V\u00e4 (citt\u00e0 da cui nacque Kristianstad) e \u00c5hus.\nLa costruzione della principale chiesa di Trelleborg, la chiesa di San Nicola, risale alla prima met\u00e0 del 1200. La chiesa, che si trova ad est della fortezza vichinga, fu ricostruita tra il 1881 e il 1883 sotto la guida dell'architetto Helgo Zettervall. Inoltre, anche un convento francescano, di cui oggi rimangono solamente una parte delle mura, fu fondato nella citt\u00e0 tra il 1247 e il 1267.\nUno dei primi riferimenti scritti a Trelleborg risale al 1257, quando la citt\u00e0, assieme a Malm\u00f6, fu presentata come dono di nozze della famiglia reale danese al principe svedese Valdemaro. Dopo non molto tempo la citt\u00e0 fu riconquistata dai danesi, ai quali appartenne fino al 1658 quando la Sk\u00e5neland fu ceduta alla Svezia con il trattato di Roskilde.\nDurante il periodo medioevale Trelleborg svolse un ruolo molto importante nella pesca e nel commercio delle aringhe. Il mercato era controllato dalla Lega anseatica e rese Trelleborg un'importante citt\u00e0 commerciale. Il successo commerciale di Trelleborg non veniva visto di buon occhio dagli abitanti di Malm\u00f6, i quali si lamentarono con il re danese Cristiano IV. Nell'aprile 1619 il re Cristiano IV decise che lungo la costa solamente a una citt\u00e0 sarebbe stato consentito di continuare le attivit\u00e0 commerciali. La citt\u00e0 scelta fu Malm\u00f6 e Trelleborg perse lo status di citt\u00e0 commerciale.\nSolamente nel 1840 Trelleborg riguadagn\u00f2 lo status di citt\u00e0 commerciale e solamente nel 1867 acquis\u00ec lo status di citt\u00e0 della Svezia. Tutto questo grazie allo sforzo continuo di alcuni ostinati uomini che portarono continue petizioni al parlamento svedese sin dal 1658.\nSul finire del diciannovesimo secolo, Trelleborg divenne una citt\u00e0 industriale. In particolare, nel 1905 fu fondata la Trelleborg AB e nello stesso periodo furono fondate una compagnia di traghetti e altre compagnie legate alle attivit\u00e0 portuali, cos\u00ec come la Akzo Nobel Inks (oggi nota come Flint Group Sweden), produttrice di inchiostro per stampa, e la DUX, produttrice di letti. Il 1\u00ba maggio 1897 salp\u00f2 il primo traghetto sulla rotta per Sassnitz, sull'isola di R\u00fcgen. Nel 1962 fu inaugurata la linea per Travem\u00fcnde, mentre con la caduta del muro di Berlino nel 1989 fu inaugurata la linea per Rostock.\nCon la riforma del 1971, Trelleborg divenne la sede della omonima municipalit\u00e0, inclusiva sia delle aree urbane sia delle aree rurali.\nInfrastrutture e trasporti.\nPorto.\nAttualmente Trelleborg \u00e8 il secondo porto pi\u00f9 grande della Svezia, dopo quello di G\u00f6teborg, transitando ogni anno pi\u00f9 di 10 milioni di tonnellate di prodotti.\nLe linee di traghetti sono:\nLa linea per Sassnitz serve anche come parte del treno-traghetto Berlin Night Express, che viaggia tra Berlino e Malm\u00f6.\nSport.\nIl Trelleborgs FF \u00e8 la principale squadra della citt\u00e0 fondata nel 1926, militante nella terza serie del campionato svedese di calcio per la stagione 2015. Altre squadre di calcio della citt\u00e0 sono il IFK Trelleborg, fondato nel 1910, e l'FC Trelleborg, fondato nel 2006.\nIl Trelleborg HBK \u00e8 la principale squadra di pallamano della citt\u00e0."}
{"id": "2250907", "revid": "124758842", "url": "https://it.wikipedia.org/wiki?curid=2250907", "title": "Scream Aim Fire (singolo)", "text": "Scream Aim Fire \u00e8 il primo singolo estratto dall'album Scream Aim Fire dei Bullet for My Valentine.\nIl video.\nIl video diretto dal regista Tony Petrossian, mostra la band esibirsi in un grande magazzino. Durante l'esibizione su uno schermo vengono riflesse immagini di guerra."}
{"id": "2250908", "revid": "287204", "url": "https://it.wikipedia.org/wiki?curid=2250908", "title": "Catalogo nazionale delle armi comuni da sparo", "text": "Il catalogo nazionale delle armi comuni da sparo era un pubblico registro italiano istituito nel 1975 ed attivo sino al 2012.\nStoria.\nVenne istituito dalla legge 18 aprile 1975 n. 110, entr\u00f2 a pieno regime nel 1979. La legge 12 novembre 2011 n. 183 (legge di stabilit\u00e0 per l'anno 2012) ha disposto l'abrogazione dell'articolo di legge che disponeva l'istituzione del catalogo, di fatto eliminandolo dall'ordinamento italiano a partire dal 1\u00ba gennaio 2012. Restano invece in vigore le classificazioni statuite coi vai decreti ministeriali.\nLe prescrizioni.\nL'iscrizione di un'arma nel Catalogo (a cui corrispondeva un numero di iscrizione da riportarsi sull'arma) costituiva esclusione definitiva dalla categoria delle \"armi da guerra\" e risultava obbligatoria per l'importazione o la fabbricazione delle armi da sparo. \nLe armi catalogate avevano particolari caratteristiche che venivano elencate in catalogo, tra cui la lunghezza della canna, il calibro, la capienza massima del caricatore e altre particolarit\u00e0 che l'arma doveva mantenere. Modificare le caratteristiche dell'arma indicate in catalogo avrebbe potuto costituire il delitto di \"alterazione di armi\". Al contrario apportare modifiche che non incidano sulla meccanica, sulle dimensioni o sulle caratteristiche imposte nel decreto di catalogazione (ad esempio modifiche di carattere estetico o montaggio di accessori) non costituiva reato.\nClassificazione delle armi.\nLe armi erano classificate in:"}
{"id": "2250912", "revid": "1185701", "url": "https://it.wikipedia.org/wiki?curid=2250912", "title": "Margherita Cogo", "text": "Biografia.\nIn seguito ai suoi studi di filosofia all'Universit\u00e0 di Padova, lavor\u00f2 per molto tempo come insegnante.\nNel 1985 entr\u00f2 nel consiglio comunale di Tione come membro del PSI.\nNel 1990 fu votata nuovamente e divenne nel 1993 sindaco, primo sindaco donna del suo paese, in seguito alla vittoria della coalizione del centro-sinistra. Nel 1995 fu rivotata per la poltrona di sindaco.\nNel 1998 viene eletta nel Consiglio della Provincia autonoma di Trento (e conseguentemente in Consiglio regionale) con i Democratici di Sinistra.\nTra il 1999 e il 2002 fu presidente della regione Trentino-Alto Adige, rappresentante della coalizione di centro-sinistra e della S\u00fcdtiroler Volkspartei. \u00c8 la prima donna Presidente della Regione.\nDurante la sua Presidenza sostiene la modifica dello Statuto d'Autonomia, esprimendo parere favorevole all'introduzione in Costituzione di una norma transitoria che declina l'elezione diretta del Presidente della Provincia. Si dimette ben due volte, nel 2002 le dimissioni vengono accettate.\nRieletta nel 2003, \u00e8 fino al 2008 vicepresidente della Provincia autonoma di Trento e assessore alla cultura.\n\u00c8 la prima donna Vicepresidente della Provincia. Come Assessore alla cultura promuove e fa approvare una legge che riordina il sistema culturale provinciale.\nD\u00e0 avvio al progetto di realizzazione del MUSE, il museo delle scienze di Trento, progettato da Renzo Piano.\nNel 2007 ottiene l'aggiudicazione della biennale di arte contemporanea \"Manifesta7\".\nRieletta nel 2008 ricopre per met\u00e0 mandato il ruolo di assessore agli enti locali della Regione Trentino Alto Adige. Predispone un ddl che riduce il numero dei consiglieri comunali e dei componenti le giunte comunali. Nel 2013 non si ricandida.\nNel 2014 viene nominata Presidente della Scuola Musicale delle Giudicarie."}
{"id": "2250915", "revid": "147575", "url": "https://it.wikipedia.org/wiki?curid=2250915", "title": "Maial zombie - anche i morti lo fanno", "text": ""}
{"id": "2250919", "revid": "767487", "url": "https://it.wikipedia.org/wiki?curid=2250919", "title": "Vittorio Faroppa", "text": "Carriera.\nGiocatore.\nTra i pionieri del calcio a Torino, gioc\u00f2 inizialmente nella Virtus, prima di passare al Piemonte.\nFu convocato in Nazionale nel 1912, chiamato dal commissario tecnico Umberto Meazza a sostituire il portiere titolare Mario De Simoni. Il 17 marzo l'Italia perse allo Stadium di corso Vinzaglio a Torino per 3-4 contro la Francia di fronte a 6000 spettatori; per lo sferzante giudizio dato da Meazza, che lo paragon\u00f2 a una papera, il termine entr\u00f2 nel linguaggio comune col significato di errore madornale; i giornali citarono l'espressione \"disastro Faroppa\" per etichettare la negativa esperienza dell'estremo difensore torinese.\nContinu\u00f2 a fare parte per alcuni mesi della commissione tecnica della Nazionale nel 1913, e nel 1914 pass\u00f2 alla Juventus prima che la Grande Guerra interrompesse i campionati e Faroppa abbandonasse il calcio giocato.\nAllenatore.\nNegli anni trenta divenne allenatore, dapprima del , poi del Genova nel vittorioso campionato di Serie B 1934-1935 (a concludere il campionato furono per\u00f2 Renzo De Vecchi e Carlo Carcano). Ottenne una promozione in Serie B con il Siena nel 1937-1938 e chiuse dopo un breve periodo all'Alessandria.\nA 53 anni, dopo l'entrata in guerra dell'Italia (1940), si arruol\u00f2 nell'esercito. Mor\u00ec nel 1958, a 71 anni."}
{"id": "2250928", "revid": "767487", "url": "https://it.wikipedia.org/wiki?curid=2250928", "title": "Pelion", "text": "Pelion \u00e8 un comune degli Stati Uniti d'America, situato in Carolina del Sud, nella Contea di Lexington."}
{"id": "2250929", "revid": "339392", "url": "https://it.wikipedia.org/wiki?curid=2250929", "title": "Magnesia (prefettura)", "text": ""}
{"id": "2250930", "revid": "642594", "url": "https://it.wikipedia.org/wiki?curid=2250930", "title": "Pineios (Tessaglia)", "text": ""}
{"id": "2250939", "revid": "119852273", "url": "https://it.wikipedia.org/wiki?curid=2250939", "title": "Corrado Vivanti", "text": "Biografia.\nDopo la seconda guerra mondiale ha aderito al movimento degli \"chalutzim\" e tra il 1950 e il 1953 visse in un kibbuz in Israele. Successivamente \u00e8 tornato in Italia, laureandosi nel 1957 all'Universit\u00e0 di Firenze con Delio Cantimori. Divenne membro del Partito comunista italiano (PCI) di cui rimase membro militante il resto della vita. \nDal 1957 al 1962 ha studiato a Parigi sotto la direzione di Fernand Braudel. Dal 1962 ha lavorato all'Einaudi, curando in particolare il settore storico e, in collaborazione con Ruggiero Romano, ha realizzato la \"Storia d'Italia\" (1972-76). Dal 1968 al 1986 ha insegnato storia moderna all'Universit\u00e0 di Torino, poi dal 1986 all'Universit\u00e0 di Perugia e infine dal 1990 al 2000 all'Universit\u00e0 di Roma \u201cLa Sapienza\u201d. Nel giugno 2002 ha ricevuto dall'Accademia dei Lincei il Premio del Presidente della Repubblica per la Storia. Ha insegnato a lungo presso la Scuola Superiore di Studi Storici di San Marino, alla quale ha donato la propria biblioteca.\n\u00c8 scomparso nel 2012 all'et\u00e0 di 84 anni."}
{"id": "2250944", "revid": "22356", "url": "https://it.wikipedia.org/wiki?curid=2250944", "title": "Elasmosauridi", "text": ""}
{"id": "2250946", "revid": "339392", "url": "https://it.wikipedia.org/wiki?curid=2250946", "title": "Galleria nazionale d'arte antica di palazzo Barberini", "text": ""}
{"id": "2250947", "revid": "36426", "url": "https://it.wikipedia.org/wiki?curid=2250947", "title": "Urbano I", "text": ""}
{"id": "2250950", "revid": "287204", "url": "https://it.wikipedia.org/wiki?curid=2250950", "title": "Christiaan Snouck Hurgronje", "text": "Biografia.\nStudi.\nNato a Oosterhout nel 1857, divenne studente di teologia nell'Universit\u00e0 di Leida nel 1874. Consegu\u00ec la laurea a Leida nel 1880 discutendo una tesi intitolata \"Het Mekkaansche Feest\" (\"Le festivit\u00e0 della Mecca\"), pi\u00f9 tardi data alle stampe. Divenne quindi professore nella Scuola per funzionari coloniali civili di Leida nel 1881.\nEsperienza alla Mecca.\nVisit\u00f2 La Mecca nel 1884-1885 sotto mentite spoglie. Fece cos\u00ec un'esperienza rara, possibile a pochissimi non musulmani, per sfuggire all'ira dei quali (che avrebbero giudicata blasfema la presenza di un \"infedele\" nella Citt\u00e0 Santa per eccellenza, del tutto interdetta a chi non sia musulmano), diventava praticamente obbligatorio spacciarsi non solo per un musulmano ma dimostrarlo mettendo in mostra una conoscenza perfetta dei rituali islamici e impiegare in modo praticamente inappuntabile la lingua araba parlata, quanto meno quella liturgica.\nIl suo soggiorno nei pressi della Mecca fin\u00ec quando la sua presenza fu denunciata come quella di una spia al soldo del colonialismo olandese, tanto da obbligarlo a un rapido rientro in patria.\nConsigliere militare per la guerra di Aceh.\nNel 1889 divent\u00f2 professore di lingua malese all'Universit\u00e0 di Leida e consigliere ufficiale del governo olandese per le questioni coloniali. Scrisse oltre documenti sulla situazione in Aceh, sulla posizione dell'Islam nelle Indie Orientali Olandesi, sul servizio coloniale civile e sul nazionalismo di quelle regioni. Come consigliere di J. B. van Heutsz, comandante in capo dell'esercito coloniale di stanza a Sumatra, ricopr\u00ec un ruolo importante nella fase finale della Guerra dell'Aceh.\nImpieg\u00f2 la sua profonda conoscenza della cultura islamica per suggerire le strategie che contribuirono a porre fine alla guerriglia degli abitanti del Sultanato di Aceh, per trent'anni impegnati a resistere all'esercito delle Indie orientali olandesi. In particolare, sostenne che il sultano non aveva un ruolo determinante nella guerriglia, che i capi-trib\u00f9 \"uleebalang\" potevano essere considerati affidabili e che erano i capi religiosi \"\u02bfulam\u0101\u02be\" i veri pericoli, e si doveva quindi eliminarli. Fu in grado di entrare in confidenza con molti capi-villaggio e di organizzare una rete spionistica sulle attivit\u00e0 dei fondamentalisti musulmani. Il conflitto, che aveva avuto inizio nel 1873, si chiuse nel 1904 con un bilancio di circa - morti e oltre un milione di feriti tra gli indigeni. Circa si rifugiarono nella Malesia britannica.\nOpere.\nTra le tante opere del grande studioso, si possono ricordare:"}
{"id": "2250951", "revid": "339392", "url": "https://it.wikipedia.org/wiki?curid=2250951", "title": "Strymon", "text": ""}
{"id": "2250955", "revid": "350185", "url": "https://it.wikipedia.org/wiki?curid=2250955", "title": "Paolo Zanelli", "text": ""}
{"id": "2250956", "revid": "167080", "url": "https://it.wikipedia.org/wiki?curid=2250956", "title": "Penei\u00f2s", "text": ""}
{"id": "2250957", "revid": "810736", "url": "https://it.wikipedia.org/wiki?curid=2250957", "title": "Johnny Stompanato", "text": "Biografia.\nPrimi anni.\nJohn R. Stompanato nacque in una famiglia italo-americana a Woodstock, nell'Illinois, una citt\u00e0 popolata prevalentemente da persone originarie dell'Irlanda. John era il minore di quattro figli. Suo padre, John Stompanato Sr., era un affermato barbiere con qualche esperienza anche nel campo immobiliare. Gli Stompanato vivevano in una grande casa rivestita di legno con uno splendido giardino, su Blakely Street. La madre di John mor\u00ec subito dopo la sua nascita e suo padre si rispos\u00f2 con una donna di nome Verena Freitag.\nSotto le armi.\nNel 1940, dopo che Stompanato ebbe frequentato il primo anno presso la Woodstock High School, suo padre lo mand\u00f2 presso la scuola militare per ragazzi a Boonville, dove si diplom\u00f2 all'et\u00e0 di 17 anni. Nel 1943, Stompanato si un\u00ec ai Marines; partecip\u00f2 ad alcune operazioni nel Sud del Pacifico durante la Seconda Guerra Mondiale, combatt\u00e9 nella battaglia di Peleliu e di Okinawa, e sbarc\u00f2 con i Marines in Cina nel 1945.\nMatrimonio.\nStompanato dichiar\u00f2 che dopo la guerra si stabil\u00ec in Cina, gestendo vari night club e finendo per andare in bancarotta. Lavor\u00f2 anche come impiegato in un ufficio americano nella citt\u00e0 cinese di Tianjin.\nProprio mentre svolgeva questo lavoro, incontr\u00f2 e spos\u00f2 una donna turca di sei anni pi\u00f9 vecchia di lui e dopo il matrimonio si convert\u00ec all'Islam. La coppia ritorn\u00f2 a vivere a Woodstock, dove nacque loro figlio, John Stompanato III.\nStompanato lavor\u00f2 quindi per diversi mesi come garzone di un fornaio prima di partire per cercare la fortuna a Hollywood.\nMickey Cohen e Lana Turner.\nA Los Angeles, John mand\u00f2 avanti il negozio \"The Myrtlewood Gift Shop\" a Westwood. Vendeva utensili di vasellame o legno intagliato spacciandoli per oggetti d'arte.\nIn quello stesso periodo (prima met\u00e0 degli anni '50), Los Angeles assisteva all'ascesa criminale del gangster del gioco d'azzardo Mickey Cohen.\nCohen, che si trovava a dover affrontare sia i tranelli della polizia, sia gli attentati di altri criminali (incluso un attacco dinamitardo alla sua elegante residenza di Brentwood), oltre a trasformare la sua casa in una tecnologica fortezza, decise di assumere Stompanato come guardia del corpo.\nStompanato, imbaldanzito dalla protezione di Cohen, diede sfogo alla sua vena criminale, organizzando rapine in varie gioiellerie e mettendo su anche un giro di sfruttamento della prostituzione. Curiosamente, il senso di potere criminale che lo circondava fece di Stompanato anche uno dei playboy pi\u00f9 popolari di Hollywood. Il cantante Frank Sinatra arriv\u00f2 a far visita a Cohen per implorarlo di imporre a Stompanato di smettere di frequentare Ava Gardner, amica ed ex moglie di Sinatra.\nNella primavera del 1957 Stompanato cominci\u00f2 ad uscire con l'attrice Lana Turner, e prese l'abitudine di portare al polso un braccialetto d'oro al cui interno era inciso il vezzeggiativo \"Lanita\".\nCheryl Crane, la figlia che Lana Turner aveva avuto dal secondo marito, nella sua autobiografia \"Detour: A Hollywood Story\" (1988) cos\u00ec descrive Stompanato:\nStompanato era molto geloso e spesso abusava della Turner che, intimorita anche dai legami che Johnny intratteneva con la criminalit\u00e0, fu diverse volte sul punto di interrompere la relazione; Stompanato riusc\u00ec per\u00f2 sempre a convincerla a rimanere con lui.\nDurante uno dei suoi attacchi di gelosia, Stompanato irruppe sul set di un film in Inghilterra e minacci\u00f2 con una pistola Sean Connery, coprotagonista della Turner nel film \"Estasi d'amore - Operazione Love\", con l'unico risultato di farsi disarmare, picchiare e buttare fuori da Connery stesso. Per questa aggressione Stompanato fu rimpatriato negli Stati Uniti da Scotland Yard.\nMorte.\nIl 4 aprile del 1958 Johnny Stompanato fu pugnalato a morte con un coltello da cucina in casa di Lana Turner a Beverly Hills dalla figlia quindicenne della Turner, Cheryl Crane. La ragazza dichiar\u00f2 di aver dovuto difendere la madre da un violento attacco di Stompanato. La Corte le credette, dichiarando l'omicidio atto di legittima difesa. Dopo la sentenza, la famiglia di Stompanato chiese a Lana Turner danni per 7 milioni di dollari. Probabilmente le spese legali della famiglia Stompanato furono pagate dal vecchio boss di Johnny, Mickey Cohen.\nFin dal 1958 emersero alcune voci di corridoio che caldeggiavano l'ipotesi che ad uccidere Stompanato fosse stata in realt\u00e0 Lana Turner, e che la figlia si fosse presa la colpa perch\u00e9, essendo minorenne, non sarebbe andata incontro a pene gravi. Queste voci, per\u00f2, non hanno mai trovato fondamento.\nJohnny Stompanato \u00e8 all'Oakland Cemetery di Woodstock. La bara fu pagata da Mickey Cohen, e fu probabilmente lo stesso Cohen a inviare alla stampa le lettere d'amore che Lana Turner aveva scritto a Stompanato, esponendo l'attrice a pubblica disapprovazione."}
{"id": "2250958", "revid": "167080", "url": "https://it.wikipedia.org/wiki?curid=2250958", "title": "Alfei\u00f2s", "text": ""}
{"id": "2250960", "revid": "983767", "url": "https://it.wikipedia.org/wiki?curid=2250960", "title": "Atrax robustus", "text": "Atrax robustus , noto anche come ragno dei cunicoli, (in inglese \"Sydney funnelweb spider\", \"ragno della ragnatela a imbuto di Sydney\", in quanto diffuso nella zona di Sydney), \u00e8 un ragno della famiglia delle Hexathelidae (sottordine delle Mygalomorphae).\nLa specie \u00e8 una delle tre del genere \"Atrax\", presente solo in Australia. Assieme ai generi \"Hadronyche\" (che conta 31 specie) e \"Illawarra\" costituisce la sottofamiglia \"Atracinae\", comunemente definiti \"australian funnel-web spiders\" (ragni australiani dalla tela a imbuto).\n\"Atrax robustus\" \u00e8 noto per essere uno dei ragni pi\u00f9 aggressivi e \nvelenosi al mondo. Tra le 40 specie della famiglia \"Hexathelide\" \u00e8 l'unica, assieme ad \"Hadronyche formidabilis,\" il cui morso risulti fatale per l'uomo.\nAspetto.\nUna lunghezza del corpo che pu\u00f2 variare da 1 a 5\u00a0cm lo situa tra i ragni medio-grossi, sebbene sia pi\u00f9 piccolo di altri esponenti delle Mygalomorphae quali le tarantole. La colorazione \u00e8 scura, variante dal nero, anche con sfumature bluastre, al prugna e al marrone. Il maschio vive meno a lungo e ha un corpo di dimensioni generalmente inferiori a quello della femmina, ma zampe pi\u00f9 lunghe. In entrambi i sessi un carapace lucido e senza peli ricopre il cefalotorace. Come nei dipluridae, i seritteri sono piuttosto lunghi. I maschi hanno un lungo sperone sporgente dal secondo paio di zampe, utilizzato nell'accoppiamento. I cheliceri con cui inietta il veleno sono particolarmente sviluppati e anche per questo motivo il morso risulta assai doloroso.\nComportamento.\nQuesta specie tesse le sue ragnatele preferibilmente in tronchi cavi di alberi. Le sue tane sono facilmente riconoscibili perch\u00e9 a forma a imbuto da cui deriva il nomignolo inglese \"funnelweb\", poich\u00e9 \"funnel\" significa imbuto. Sono dotate di due entrate separate, assumendo la forma di T o di Y. Mentre le femmine passano la maggior parte del tempo dentro la ragnatela badando alla prole, i maschi vagano, soprattutto nella stagione calda che coincide con il periodo dell'accoppiamento, entrando anche nelle abitazioni domestiche. Questi ragni sono attratti dall'acqua e frequentemente \u00e8 possibile trovarli ai bordi delle piscine, in cui talvolta cadono. L\"'Atrax robustus\" \u00e8 in grado di sopravvivere per diverse ore a questi \"bagni\", trattenendo bolle d'aria attorno a s\u00e9 grazie alla peluria ed \u00e8 capitato che abbia morso chi cercava di portarlo fuori dall'acqua. Altri luoghi dove il ragno non disdegna di \"passeggiare\" sono, per esempio, i giardini delle abitazioni. Ne sono stati trovati anche in alcune case, nascosti tra i vestiti, che hanno morso ripetutamente gli ignari padroni di casa. L'habitat originario di questo ragno era un'area di non pi\u00f9 di 100\u00a0km di raggio dalla citt\u00e0 di Sydney, nel Nuovo Galles del Sud, ma ormai lo si pu\u00f2 incontrare anche in tutto il Queensland e in alcune foreste tasmaniane.\nVeleno.\nIl primo studio scientifico sul veleno di A. robustus fu compiuto da Kellaway nel 1934. Tra le altre cose risult\u00f2 che le tossine in esso contenute non sono letali per diversi animali da laboratorio, o lo sono solo a dosi molto elevate, mentre la sensibilit\u00e0 risulta molto alta nei primati e nell'uomo.\nL'attivit\u00e0 letale \u00e8 ritenuta dipendere da uno solo dei molti componenti il veleno, la robustossina (\u03b4-ACTX-Ar1), denominata anche atraxotossina, dal genere dei ragni. Si tratta di un polipeptide neurotossico a basso peso molecolare (4854 u), con alta proporzione di residui amminoacidici basici (pH &gt; 9), che nei primati rallenta l'inattivazione del canale del sodio nei neuroni motori e del sistema nervoso autonomo. La LD50 nei topi appena nati \u00e8 di 0,16 mg/kg.\nDal 1927 al 1981 sono riportati 13 casi documentati di morte dovuta a morso di Atrax. Dal 1981 \u00e8 disponibile un antidoto e non si sono pi\u00f9 registrati casi mortali."}
{"id": "2250964", "revid": "124123", "url": "https://it.wikipedia.org/wiki?curid=2250964", "title": "Mel Torm\u00e9", "text": "Biografia.\nDotato di una voce duttile ed elegante, dal timbro vellutato, \u00e8 stato uno dei pi\u00f9 grandi cantanti jazz dello scorso secolo, specializzato soprattutto nello \"scat\". Nella sua prestigiosa carriera \u00e8 stato anche compositore, arrangiatore, percussionista, attore radiofonico, cinematografico, personaggio televisivo e autore di cinque libri. Ha scritto con Bob Wells la classica \"The Christmas Song\" (nota anche come \"Chestnuts Roasting on an Open Fire\")."}
{"id": "2250968", "revid": "22356", "url": "https://it.wikipedia.org/wiki?curid=2250968", "title": "Archaeonectrus", "text": ""}
{"id": "2250969", "revid": "22356", "url": "https://it.wikipedia.org/wiki?curid=2250969", "title": "Attenborosaurus", "text": ""}
{"id": "2250970", "revid": "22356", "url": "https://it.wikipedia.org/wiki?curid=2250970", "title": "Brachauchenius", "text": ""}
{"id": "2250972", "revid": "22356", "url": "https://it.wikipedia.org/wiki?curid=2250972", "title": "Eretmosaurus", "text": ""}
{"id": "2250974", "revid": "22356", "url": "https://it.wikipedia.org/wiki?curid=2250974", "title": "Eurycleidus", "text": ""}
{"id": "2250975", "revid": "22356", "url": "https://it.wikipedia.org/wiki?curid=2250975", "title": "Hydrorion", "text": ""}
{"id": "2250976", "revid": "22356", "url": "https://it.wikipedia.org/wiki?curid=2250976", "title": "Hydrotherosaurus", "text": ""}
{"id": "2250977", "revid": "339392", "url": "https://it.wikipedia.org/wiki?curid=2250977", "title": "Kaiwhekea", "text": ""}
{"id": "2250978", "revid": "22356", "url": "https://it.wikipedia.org/wiki?curid=2250978", "title": "Megalneusaurus", "text": ""}
{"id": "2250979", "revid": "22356", "url": "https://it.wikipedia.org/wiki?curid=2250979", "title": "Pachycostasaurus", "text": ""}
{"id": "2250985", "revid": "22356", "url": "https://it.wikipedia.org/wiki?curid=2250985", "title": "Peloneustes", "text": ""}
{"id": "2250988", "revid": "22356", "url": "https://it.wikipedia.org/wiki?curid=2250988", "title": "Seeleyosaurus", "text": ""}
{"id": "2250989", "revid": "22356", "url": "https://it.wikipedia.org/wiki?curid=2250989", "title": "Thalassiodracon", "text": ""}
{"id": "2250990", "revid": "22356", "url": "https://it.wikipedia.org/wiki?curid=2250990", "title": "Woolungasaurus", "text": ""}
{"id": "2250992", "revid": "118401266", "url": "https://it.wikipedia.org/wiki?curid=2250992", "title": "SAN Swiss Arms AG", "text": "La SAN Swiss Arms AG (anche Swiss Arms) \u00e8 una impresa svizzera che produce armi da fuoco.\nFino al 2000 faceva parte della compagnia Schweizerische Industrie Gesellschaft ed era conosciuta con il nome di \"SIG Arms AG\", anno in cui fu acquisita dalla L &amp; O Holding degli imprenditori Michael L\u00fcke e Thomas Ortmeier.\nDal 2020 viene rinominata SIG SAUER AG e viene rinnovato il logo. In modo da richiamare il nome delle sue famose filiali SIG Sauer GmbH in Germania e SIG Sauer Inc negli Stati Uniti"}
{"id": "2251004", "revid": "125228935", "url": "https://it.wikipedia.org/wiki?curid=2251004", "title": "Kathy Baker", "text": "Biografia.\nNativa di Midland, in Texas, di madre francese (H\u00e9l\u00e8ne Andr\u00e9e \"Lany\" Whitton) e figlia del geologo John Seawand Baker, \u00e8 cresciuta nel Nuovo Messico ed ha avuto una cultura di adesione al quaccherismo Ha studiato recitazione nei primi anni settanta al California Institute of the Arts conseguendo successivamente un diploma Bachelor ofArts in lingua francese alla UC Berkeley. \n\u00c8 apparsa in numerosi film fra cui \"Edward mani di forbice\", \"Uomini veri\", \"Street Smart\", \"Le regole della casa del sidro\" e \"Ritorno a Cold Mountain\". \nIn teatro ha debuttato al San Francisco's Magic Theatre di San Francisco, recitando in diverse pi\u00e8ce di Sam Shepard prima di approdare ad una produzione off-Broadway (\"Fool for Love\", al fianco di Ed Harris). \nFra i suoi lavori pi\u00f9 recenti per il grande schermo figurano il \"remake\" del 2006 \"Tutti gli uomini del re\" e la produzione 2007 \"Il club di Jane Austen\", in cui ha interpretato il ruolo della saggia amica di mezza et\u00e0 e pluriconiugata Bernadette.\nVive nel sud della California con il marito Steven Robman. \u00c8 apparsa in tantissime serie TV famose, come: \"Detective Monk\", \"Medium\", \"\", \"Chicago Med\", \"Criminal Minds\" e \"The Ranch\"\nDoppiatrici italiane.\nNelle versioni in italiano dei suoi lavori, Kathy Baker \u00e8 stata doppiata da:"}
{"id": "2251006", "revid": "339392", "url": "https://it.wikipedia.org/wiki?curid=2251006", "title": "Madonna d\u00e0 la Cintola a san Tommaso", "text": ""}
{"id": "2251008", "revid": "343906", "url": "https://it.wikipedia.org/wiki?curid=2251008", "title": "Arlacchi", "text": ""}
{"id": "2251013", "revid": "406204", "url": "https://it.wikipedia.org/wiki?curid=2251013", "title": "Aldo Schiavone", "text": "Biografia.\nStudi e carriera accademica.\nSi laurea in Giurisprudenza a Napoli nel 1966.\nDallo stesso anno, e fino al 1980, \u00e8 assistente e poi professore incaricato nelle universit\u00e0 di Napoli, di Bari e di Pisa.\nDal 1980 al 2005 \u00e8 professore, prima straordinario e poi ordinario, di diritto romano nelle universit\u00e0 di Bari e di Firenze.\nDal 2005 \u00e8 stato professore della medesima materia presso l'Istituto Italiano di Scienze Umane (SUM) e poi, dal 2012, dopo la fusione dell'Istituto con la Scuola Normale Superiore, professore presso questa Scuola, fino al collocamento a riposo per limiti di et\u00e0 dal 2015.\nDallo stesso anno \u00e8 Principal Investigator di un progetto di ricerca europeo (ERC Advanced Grant) su \"Scriptores iuris Romani\". \"Texts and Thought\"\",\" che si svolge presso l'Universit\u00e0 degli Studi di Roma \"La Sapienza\".\nInchiesta giudiziaria e proscioglimento.\n\u00c8 rimasto coinvolto in due procedimenti penali a suo carico, collegati all'attivit\u00e0 di Rettore dell'Istituto italiano di scienze umane, in entrambi i quali \u00e8 stato completamente assolto.\nIl primo, per abuso d'ufficio e divulgazione di segreto d'ufficio (per alcune chiamate di professori al Sum), iniziato nel 2007, si \u00e8 concluso il 15 novembre 2012 con sentenza di assoluzione piena, per insussistenza del fatto, emessa dalla prima sezione penale del Tribunale di Firenze, e non appellata dalla Procura della Repubblica.\nIl secondo, per peculato e abuso d'ufficio (presunti viaggi e cene personali), iniziato nel 2009, aveva portato a una prima condanna nel 2016 a due anni e quattro mesi (con interdizione perpetua dai pubblici uffici e obbligo del versamento di una provvisionale immediatamente esecutiva di cinquemila euro) e si \u00e8 concluso il 13 dicembre 2018. La Corte d\u2019Appello di Firenze, su richiesta della Procura Generale, ha prosciolto il professor Aldo Schiavone da ogni accusa \u00abperch\u00e9 il fatto non sussiste\u00bb, come riportato da tre articoli sul Corriere della Sera del 15 dicembre 2018: il primo, a firma di Ernesto Galli della Loggia, ripercorre la vicenda sino al recente esito; il secondo, a firma di Ferruccio Pinotti, delinea il profilo del professor Schiavone e quello dell'Istituto italiano di scienze umane; il terzo, a firma di Elvira Serra, riassume ulteriormente i fatti e riporta alcune dichiarazioni di commento da parte del professor Schiavone. Gli avvenimenti sono stati documentati anche da: la Repubblica, cronaca di Firenze, 14 dicembre 2018, p.5; Corriere della Sera, 16 dicembre, p. 26.\nTutta l'inchiesta, condotta dal pm Giulio Monferini, si \u00e8 quindi rivelata infondata. Essa era nata da una segnalazione su un presunto spreco di denaro pubblico per oltre tre milioni di euro, che si presumeva fossero stati spesi dall'imputato in missioni e soggiorni in Italia e all'estero (in Turchia, Francia, Stati Uniti) con amici, mogli e parenti; era stato anche ipotizzato il noleggio di una limousine a Los Angeles per un convegno mai avvenuto, oltre a cene a Firenze alla Cantinetta Antinori e alla Trattoria Da Lino, a Venezia all'Harry's bar e a Capri: tutti eventi che sarebbero stati fatti passare per appuntamenti di lavoro. Erano state presunte, inoltre, richieste di rimborso di spese non aventi alcuna attinenza con le attivit\u00e0 dell'Istituto di Scienze Umane, come l'acquisto di romanzi gialli, guide turistiche e bouquet di fiori. Era stato poi affermato che dalle indagini fosse emersa l'assunzione di amici e parenti in piena violazione della normativa sul reclutamento di dipendenti negli uffici pubblici.\nRisulta per\u00f2 tuttora in corso un procedimento innanzi alla Corte dei Conti per presunti danni erariali; in primo grado, nel dicembre 2016, vi \u00e8 stata una condanna al pagamento di circa 50.000 euro. Il giudizio d'appello si sta ancora svolgendo.\nInfine, la principale accusatrice del professor Schiavone, la professoressa Lucia Lazzerini, \u00e8 stata condannata nel 2017 dalla prima sezione civile del Tribunale di Firenze (procedimento n.14460/2013, sentenza n. 2979/2017) a un risarcimento di 5.000 euro, oltre al pagamento delle spese legali, per aver diffamato in alcuni suoi scritti di denuncia il professor Schiavone."}
{"id": "2251014", "revid": "36426", "url": "https://it.wikipedia.org/wiki?curid=2251014", "title": "Boccadirio", "text": ""}
{"id": "2251031", "revid": "1859841", "url": "https://it.wikipedia.org/wiki?curid=2251031", "title": "Esprinet", "text": "Esprinet \u00e8 un'azienda italiana attiva nel settore della distribuzione all'ingrosso di prodotti tecnologici (informatica, elettronica di consumo, telefonia) in Italia, Spagna e Portogallo\nDal luglio 2001 Esprinet \u00e8 quotata alla Borsa di Milano, inizialmente al Nuovo Mercato, per poi venire ammessa all'MTA negli indici FTSE Italia Small Cap e FTSE Italia STAR.\nStoria.\nFondata negli anni settanta, la Societ\u00e0 ha assunto l'attuale assetto per effetto della fusione nel settembre 2000 di tre distributori di informatica: Comprel, Celo e Micromax. Nel corso del 2000, i soci fondatori hanno dato mandato al nuovo amministratore delegato Alessandro Cattani, precedentemente consulente del Gruppo, di scegliere la propria prima linea di manager, valutando sia il personale interno che nuovi arrivi da altre aziende."}
{"id": "2251034", "revid": "486946", "url": "https://it.wikipedia.org/wiki?curid=2251034", "title": "Swiss Arms AG", "text": ""}
{"id": "2251044", "revid": "3732", "url": "https://it.wikipedia.org/wiki?curid=2251044", "title": "Yuhanna ibn Masawayh", "text": "Biografia.\nNato da un farmacista e medico di Jundishapur di etnia siriaca e da madre slava, si trasfer\u00ec a Baghdad e studi\u00f2 sotto Jibr\u0101\u02beil b. Bakht\u012bshu\u02bf. Scrisse per lo pi\u00f9 in siriaco e arabo.\nA Baghdad fu direttore di un ospedale (\"m\u0101rist\u0101n\"), diventando medico personale di quattro Califfi abbasidi.Compose un considerevole numero di monografie di medicina in arabo, su tematiche quali l'oftalmologia, gli stati febbrili, l'emicrania, la depressione, la dietetica, la lebbra, i test medici e gli aforismi medici.\nSi dice che Ibn M\u0101sawayh ricevesse regolarmente pazienti, discutendo dei vari problemi coi suoi allievi, tra cui \u1e24unayn b. Is\u1e25\u0101q. Tradusse anche varie opere di medicina greca in siriaco. Il califfo abbaside al-Mu\u02bfta\u1e63im gli fece assegnare alcune scimmie perch\u00e9 potesse condurvi i suoi esperimenti di dissezione.\nMolti scritti di anatomia e di altri argomenti medici gli furono attribuiti, in modo particolare il \"Disturbo dell'occhio\" (\"Daghal al-\u02bfayn\"), che \u00e8 uno dei primi trattati sistematici di oftalmologia araba e gli \"Aforismi\", la cui traduzione latina fu assai popolare nell'Europa occidentale durante il Medioevo."}
{"id": "2251045", "revid": "339392", "url": "https://it.wikipedia.org/wiki?curid=2251045", "title": "Mesu\u00e8 il Vecchio", "text": ""}
{"id": "2251048", "revid": "339392", "url": "https://it.wikipedia.org/wiki?curid=2251048", "title": "Masawaih", "text": ""}
{"id": "2251051", "revid": "339392", "url": "https://it.wikipedia.org/wiki?curid=2251051", "title": "Mesue Major", "text": ""}
{"id": "2251061", "revid": "599013", "url": "https://it.wikipedia.org/wiki?curid=2251061", "title": "Andreas Sprecher", "text": "Biografia.\nOriginario di Davos e attivo tra gli anni sessanta e gli anni settanta, Sprecher ottenne il primo piazzamento di rilievo in carriera in occasione della gara inaugurale della Coppa del Mondo, lo slalom speciale di Berchtesgaden del 5 gennaio 1967, che chiuse al 10\u00ba posto. Colse il primo podio nel circuito classificandosi 3\u00ba nella discesa libera della Streif di Kitzb\u00fchel del 20 gennaio 1968, dietro a Gerhard Nenning e a Jean-Claude Killy, ed esord\u00ec ai Giochi olimpici invernali a , dove non complet\u00f2 lo slalom speciale.\nA Sankt Moritz il 16 gennaio 1971 colse il suo secondo e ultimo podio in Coppa del Mondo, classificandosi nuovamente al 3\u00ba posto in discesa libera dietro a Walter Tresch e a Bernhard Russi. Agli XI Giochi olimpici invernali di , sua congedo olimpico, si piazz\u00f2 4\u00b0 nella discesa libera e non termin\u00f2 lo slalom speciale; il suo ultimo piazzamento in carriera fu il 10\u00ba posto nella discesa libera di Coppa del Mondo disputata ad Avoriaz il 12 gennaio 1974."}
{"id": "2251064", "revid": "599013", "url": "https://it.wikipedia.org/wiki?curid=2251064", "title": "Francesco Cuccovillo", "text": "Carriera.\nHa disputato gran parte della carriera nel , inclusa la stagione 1985-1986 in Serie A nella quale ha totalizzato 25 presenze e nessuna rete.\nOltre che col Bari, ha militato in Serie B con la maglia del , collezionando 73 presenze e una rete nella cadetteria."}
{"id": "2251065", "revid": "22356512", "url": "https://it.wikipedia.org/wiki?curid=2251065", "title": "Bambole non c'\u00e8 una lira", "text": ""}
{"id": "2251066", "revid": "339392", "url": "https://it.wikipedia.org/wiki?curid=2251066", "title": "Masawaiyh", "text": ""}
{"id": "2251068", "revid": "54193", "url": "https://it.wikipedia.org/wiki?curid=2251068", "title": "Muro Marocchino", "text": ""}
{"id": "2251071", "revid": "120538901", "url": "https://it.wikipedia.org/wiki?curid=2251071", "title": "C\u00e3o de \u00e1gua portugu\u00eas", "text": "Il c\u00e3o de \u00e1gua portugu\u00eas \u00e8 una razza di cane d'acqua di origine portoghese.\nDi origini antiche, per le sue doti natatorie fu considerato un \u00abcane marinaio\u00bb e venne imbarcato sulle navi portoghesi e spagnole e perci\u00f2 \u00e8 da sempre considerato l'accompagnatore dei pescatori. Nei primi anni del XX secolo questa razza rischi\u00f2 la completa estinzione.\nStoria.\nLe origini della razza risalgono al medioevo.\nLe origini della razza sono oscure, il primo probabile riferimento al cane acqua \u00e8 un testo di un monaco, che nel 1297 ha descritto un salvataggio di un marinaio grazie ad un cane \"dal lungo pelo nero rasato fino alla prima costola, e con un ciuffo sulla punta della coda\". Un'incisione del XIX secolo, raffigura l'arrivo del re del Portogallo D. Miguel sulla spiaggia di Betlemme, mostra un cane che nuota in acqua verso la barca del re.\nSi ritiene secondo alcuni studiosi, che la razza sia imparentata per alcune comuni caratteristiche morfologiche ed anche per la comune propensione acquatica al barbone francese, entrambi derivati dal barbet.\nSecondo altri autori l'origine deriverebbe da un cane autoctono dell'Africa nord-occidentale importato da popolazioni berbere nella penisola iberica, cani che successivamente si sarebbero incrociati con cani francesi e quindi con cani da pastore portoghesi. La culla della razza \u00e8 nella regione dell'Algarve.\nI marinai portoghesi iniziarono la selezione della razza scegliendo i soggetti da imbarcare nella navi; questi venivano utilizzati per recuperare i pesci caduti dalle reti in mare, le attrezzature da pesca cadute in acqua e persino per portare messaggi da una barca all'altra o a terra.\nNel secolo scorso, con le moderne tecniche di pesca, l'uso della razza cadde in disuso, e quindi si ridussero gli esemplari; tanto che nel 1930 la razza si era ridotta a poche decine di esemplari sopravvissuti nella regione dell'Algarve.\nNel 1934, due cani d'acqua parteciparono per la prima volta ad una mostra di cani, guidati dall'allevatore Federico Pinto Soares. Questi esemplari catturano l'attenzione di Vasco Bensaude, un ricco uomo d'affari gi\u00e0 selezionatore del cane delle Azzorre. Bensa\u00fade compr\u00f2 quattro coppie per il suo allevamento: Algarbiorum, e inizi\u00f2 un accurato programma di selezione. L'esemplare pi\u00f9 importante \u00e8 stato un maschio di nome Leo, che \u00e8 servito come riferimento per lo standard della razza.\nPi\u00f9 tardi i cani di Bensa\u00fade sarebbero diventati di propriet\u00e0 di Conchita Citron, selezionatrice di cani e matatrice di tori (matador) di origine peruviana sposata con un uomo d'affari portoghese. Conchita vendette diversi animali all'estero, tra cui alcuni ad un'allevatrice degli Stati Uniti: Deyanne Miller, che con il marito Herbert fu decisiva nell'affermare la razza del Nord America. Inoltre, insieme a discendenti della stirpe di Bensa\u00fade, la Miller ne acquis\u00ec anche della stirpe di Alvalade, ci\u00f2 per ridurre la consanguineit\u00e0.\nNel 1972, gli allevatori americani fondarono il Club americano di cani da acqua portoghese (Portuguese Water Dog Club of America) ).\nQuesta razza ha avuto un'improvvisa popolarit\u00e0 internazionale da quanto il presidente degli Stati Uniti, Barack Obama, possiede \"Bo\" un esemplare della stessa razza donatogli dal compianto senatore Ted Kennedy il 14 aprile 2009..\nDescrizione.\nCane di notevole sviluppo muscolare, per notevoli attivit\u00e0 acquatiche svolte, gran tuffatore; i pescatori portoghesi usavano toelettarlo alla leonina, tagliando i peli del muso per non creare intralcio sott'acqua nella presa di pesci ed oggetti e nel posteriore per evitare appesantimento in acqua. La coda veniva lasciata con un ciuffo di peli per aumentare l'effetto timone. Questa toelettatura \u00e8 quella che tradizionalmente si usa per presentare il cane nelle esposizioni.\nMorfologicamente \u00e8 un cane di tipo mediolineo.\nLa durata media di vita \u00e8 di 12 -16 anni, pochi soggetti sono adatti alla guardia, medie le capacit\u00e0 di protezione, buona la capacit\u00e0 di addestramento, molto alta la laboriosit\u00e0. Molto affettuoso, attaccato ed affezionato ed interattivo fra tutti componenti della famiglia, amichevole e perennemente allegro.\nCarattere.\nIl cane da acqua portoghese \u00e8 un animale molto vivace che gode della socializzazione con l'uomo e ama lavorare per lui. \u00c8 affettuoso, leale ed intelligente. Il cane d'acqua portoghese veniva usato principalmente come cane da lavoro, esso risponde facilmente al tono della voce. \u00c8 un nuotatore provetto, molto capace nel riporto ed estremamente agile.\nQuesta razza socializza facilmente con altri cani ed animali e con i bambini, ed \u00e8, inoltre, molto docile con chi lo accudisce.\nStandard.\nSecondo l'ENCI, nella statistica della popolazione canina iscritta, nel 2009 i cani appartenenti al gruppo 8, di cui fa parte il cane d'acqua portoghese, sono 17072; dove solo 49 risultano iscritti ai registri nazionali italiani (https://web.archive.org/web/20110622223623/http://enci.it/libroorigini/statistiche.php?&amp;anno=2009&amp;gruppo=8) Nell'anno 2010 i cani registrati nel gruppo 8 sono saliti a 18075 di cui 76 Cao de Agua. In data 4/4/2011 l'Enci ha concesso al CAO DE AGUA CLUB il riconoscimento quale Associazione Specializzata per la tutela della razza in Italia.\nLa FCI (F\u00e9d\u00e9ration Cynologique Internationale), in data 04/11/08 ha revisionato lo standard della razza, che ha il numero 37 nel gruppo di appartenenza (gruppo II), riconoscendone due variet\u00e0 di pelo: la curly e la lunga ondulata; e sempre secondo la FCI la razza ha l'idoneit\u00e0 per il certificato CACIB (Certificato di idoneit\u00e0 per il Campione Internazionale di Bellezza), ma non per le prove da lavoro.\nLo standard del \"Clube Portugu\u00eas de Canicultura\" approvato dalla FCI \u00e8 stato pubblicato il: 04.11.2008 (FCI Standard N\u00b0 37 / 30.03.2009).\nAlimentazione e cure.\nMalattie genetiche.\nTutte le razze altamente selezionate, poich\u00e9 hanno un limitato pool genetico, possono presentare deficit genetici.\nIl Cane d'acqua portoghese presenta le seguenti malattie genetiche che possono essere prevenute con un'attenta selezione degli esemplari allevati:\nAttivit\u00e0 congeniali.\nIl cane da acqua portoghese \u00e8 adatto a diversi tipi di attivit\u00e0 e sport come: "}
{"id": "2251072", "revid": "399", "url": "https://it.wikipedia.org/wiki?curid=2251072", "title": "Ford 999", "text": "La Ford 999 \u00e8 stata una automobile da record di velocit\u00e0 e da competizione costruita da Henry Ford nel 1902. Conquist\u00f2 il record di velocit\u00e0 terrestre nel 1904.\nIl contesto.\nHenry Ford si interess\u00f2 presto alle competizioni automobilistiche costruendo e guidando una vettura da 26 hp nel 1901 vincendo la sfida con Alexander Winton, fondatore della Winton Motor Carriage Company. Nel 1902, in seguito a questo successo nonch\u00e9 per i disaccordi della societ\u00e0 con Henry Leland che nello stesso anno fond\u00f2 la Cadillac, Ford decise di iniziare una propria attivit\u00e0 con la Henry Ford Company.\nL'interesse per le corse e con l'intenzione di dare risonanza alla neonata societ\u00e0 Ford decise di costruire due vetture da competizione, praticamenete uguali, una verniciata di rosso, la \"999\" e una di giallo, chiamata \"Arrow\". Pilotate da Barney Oldfield e Frank Day ottennero buoni risultati in diverse gare tra il 1902 e il 1903 quando la \"Arrow\" and\u00f2 quasi distrutta provocando la morte di Day.\nFord recuper\u00f2 quanto restava della \"Arrow\" e delle due vetture ne fece una, denominata \"new 999\" o \"Red Devil\" e destinata alla conquista del record di velocit\u00e0. La sigla \"999\" derivava dall\"'Empire State Express No. 999\", un treno trainato da una locomotiva a vapore divenuto celebre all'epoca per essere stato il primo veicolo su ruote a superare le 100 miglia orarie.\nCaratteristiche tecniche.\nLa \"999\" era una vettura estremamente semplice, praticamente solo un robusto telaio senza carrozzeria e con un grosso e possente motore, con l'unico scopo di essere veloce e dimostrare le potenzialit\u00e0 della marca.\nIl motore era un 4 cilindri in linea con alesaggio di 184,15\u00a0mm (7,25\") e corsa di 177,8\u00a0mm (7\") per una cilindrata di 18930\u00a0cm\u00b3 (1155,3 c.i.) per una potenza stimata tra i 60 e (pi\u00f9 probabilmente) gli 80 hp. Il regime di rotazione del motore era di soli 800/850 giri al minuto e con un grosso volano di 60\u00a0cm di diametro per 110\u00a0kg di peso permetteva alla vettura di viaggiare sempre in presa diretta, senza cambio. La rudimentale frizione era costituita da due blocchi di legno all'interno del volano. Era anche sprovvista di differenziale, la trasmissione era alle ruote posteriori tramite due ingranaggi conici di eguale diametro sul secondo dei quali era applicato l'unico freno a nastro. Il telaio era in longheroni di legno rinforzato con traverse in metallo ed aveva sospensioni a balestra solo all'avantreno mentre l'asse posteriore era fisso, montato direttamente sui longheroni del telaio. Il pilota sedeva dietro al motore con le gambe sopra al volano guidando la vettura con uno sterzo a barra. Le ruote a raggi montavano gomme da 5 x 27 pollici.\nIl record.\nPilotata dallo stesso Henry Ford la \"999\" conquist\u00f2 il record di velocit\u00e0 il 12 gennaio 1904 sul lago ghiacciato di St. Clair, vicino a Detroit, facendo registrare sul miglio lanciato una velocit\u00e0 di 91,37 miglia orarie, ovvero 147,05\u00a0km/h battendo il record di 136\u00a0km/h di due mesi prima della francese Gobron Brilli\u00e9 che se lo riprese dopo soli altri due mesi a Nizza a 152\u00a0km/h ma l'exploit in terra americana aveva raggiunto lo scopo di dare grande notoriet\u00e0 al marchio Ford.\nLa \"999\" restaurata al suo stato originale nel 1966 \u00e8 conservata al Henry Ford Museum a Dearborn, citt\u00e0 natale di Ford, in Michigan."}
{"id": "2251073", "revid": "339392", "url": "https://it.wikipedia.org/wiki?curid=2251073", "title": "C\u00e3o de \u00c1gua Portugu\u00eas", "text": ""}
{"id": "2251075", "revid": "110157", "url": "https://it.wikipedia.org/wiki?curid=2251075", "title": "In morte di Giovanni Cairoli", "text": "In morte di Giovanni Cairoli \u00e8 un componimento poetico di Giosu\u00e8 Carducci contenuto nella raccolta \"Giambi ed Epodi\" e ispirato alla vicenda dello scontro di villa Glori."}
{"id": "2251076", "revid": "1272592", "url": "https://it.wikipedia.org/wiki?curid=2251076", "title": "Dancing Paradise", "text": "Dancing Paradise \u00e8 una miniserie televisiva del 1982 in tre puntate scritta e diretta da Pupi Avati e ambientata in Emilia-Romagna. Ne fu distribuita anche una versione cinematografica ridotta.\nTrama.\nWilliam \u00e8 il figlio del mitico batterista Dancing Paradise, originario di Budrio, che viene a trovarlo a ogni suo compleanno fino al diciottesimo. Gli anni passano e William resta ad aspettare il padre, e si dispera finch\u00e9 non arriva un fantasma a fargli coraggio. Il fantasma gli svela il modo per trovare suo padre. Dovr\u00e0 baciare le cinque sorelle che quando si baciano gli strumenti suonano da soli e si sente un forte odore di acacia. I due eroi vanno alla ricerca delle cinque sorelle, incontrando sul loro viaggio personaggi strani, fino a raggiungere Dancing Paradise."}
{"id": "2251083", "revid": "1543377", "url": "https://it.wikipedia.org/wiki?curid=2251083", "title": "Rick Chaffee", "text": "\u00c8 fratello della sciatrice alpina Suzy e cugino del biatleta Jonathan, a loro volta atleti di alto livello.\nBiografia.\nAttivo tra gli anni sessanta e gli anni settanta e specialista delle prove tecniche, . In Coppa del Mondo ottenne il primo piazzamento di rilievo il 25 marzo 1967 a Jackson Hole (10\u00ba in slalom gigante).\nEsord\u00ec ai Giochi olimpici invernali a , classificandosi 15\u00b0 nello slalom gigante e 9\u00b0 nello slalom speciale; in seguito, il 29 marzo dello stesso anno a Rossland, conquist\u00f2 il suo primo podio in Coppa del Mondo: 3\u00b0 in slalom speciale.\nSal\u00ec per l'ultima volta sul podio di una gara di Coppa del Mondo il 6 marzo 1970 a Heavenly Valley, quando fu 2\u00b0 in slalom speciale; nella medesima localit\u00e0 colse anche il suo ultimo piazzamento nel massimo circuito internazionale, il 27 febbraio 1971 in slalom gigante (8\u00b0). La sua ultima competizione internazionale furono gli XI Giochi olimpici invernali di , dove si classific\u00f2 30\u00b0 nello slalom gigante e non complet\u00f2 lo slalom speciale."}
{"id": "2251089", "revid": "22356883", "url": "https://it.wikipedia.org/wiki?curid=2251089", "title": "Alfredo Ignacio Astiz", "text": ""}
{"id": "2251097", "revid": "36426", "url": "https://it.wikipedia.org/wiki?curid=2251097", "title": "Chiesa di Santa Cecilia (Firenze)", "text": "La chiesa di Santa Cecilia si trovava nell'omonima piazza Santa Cecilia a Firenze, vicinissima a piazza della Signoria. La chiesa era una delle antiche priorie medievali di Firenze, una delle quattro del sestriere di San Pier Scheraggio.\nStoria.\nEretta nel IX secolo, epoca a cui risale la maggior diffusione del culto della martire Cecilia dopo che Pasquale I ne scopr\u00ec le reliquie nell'822, la chiesa \u00e8 citata in un documento per la prima volta nel 929-930, e di nuovo nel 966 sotto il vescovo Sichelmo. Ebbe il titolo di collegiata con tanto di canonici fino al 1250, e nel suo chiostro ebbero residenza i consoli dell'Arte del Cambio, che ogni anno celebravano la festa della santa.\nNel 1304 fu danneggiata da un incendio scatenato dai nemici di Neri degli Abati, ma venne presto ricostruita, anche se il Duca di Atene minacci\u00f2 di volerla far demolire per avere sgombra la vista dal Palazzo dei Priori. Nel 1367 fu ribassata per allargare piazza della Signoria e successivamente venne ricostruita in maniera capovolta, con l'ingresso sulla piccola piazza de' Malespini.\nNel 1637 fu di nuovo capovolta mettendo l'ingresso sotto la Loggia dei Pisani, per cercare di dare un tono pi\u00f9 decoroso a un luogo definito di \"molte indecenze\". Nel 1783, come altre piccole parrocchie, fu soppressa e i suoi arredi vennero trasportati nella vicina Santo Stefano al Ponte: tra di essi un reliquiario della martire donato da Clemente VIII nel 1595 e la pala d'altare di Francesco Curradi con la \"Morte di santa Cecilia alla presenza di Urbano I\" (1641), dove la santa assomiglia alla \"Beatrice Cenci\" di Guido Reni nella Galleria nazionale d'arte antica di palazzo Barberini. Vi si trovava anche il dossale trecentesco di \"Santa Cecilia e storie della sua vita\" oggi agli Uffizi del Maestro della Santa Cecilia, uno tra i principali seguaci di Giotto a Firenze. Demolita definitivamente per far spazio al palazzo delle Assicurazioni Generali, la sua memoria \u00e8 oggi legata esclusivamente al nome della piazzetta tra piazza della Signoria e via Vacchereccia.\nConfraternite.\nNella chiesa e nei suoi annessi si riunirono nel tempo alcune confraternite, tra cui la Compagnia di Sant'Eligio degli Orefici."}
{"id": "2251104", "revid": "599013", "url": "https://it.wikipedia.org/wiki?curid=2251104", "title": "Cathy Nagel", "text": "Era figlia di Jack ed \u00e8 sorella maggiore di Judy, a loro volta sciatori alpini di alto livello.\nBiografia.\nCarriera sciistica.\nOriginaria di Crystal Mountain, dove il padre era maestro di sci, e specialista delle prove tecniche attiva negli anni sessanta, e alla V Universiade invernale tenutasi a Innsbruck nel 1968 vinse tre medaglie d'oro.\nIn Coppa del Mondo ottenne il primo piazzamento di rilievo il 16 marzo 1968 ad Aspen, classificandosi al 4\u00ba posto in slalom speciale; nella medesima specialit\u00e0 colse il suo unico podio, nonch\u00e9 ultimo piazzamento in carriera, a Vipiteno l'8 febbraio 1969, quando arriv\u00f2 2\u00aa dietro alla sorella Judy.\nAltre attivit\u00e0.\nDopo il ritiro si dedic\u00f2 al disegno di abbigliamento sportivo e l'intera famiglia Nagel costitu\u00ec un'azienda per la sua distribuzione."}
{"id": "2251105", "revid": "135224", "url": "https://it.wikipedia.org/wiki?curid=2251105", "title": "Lanciagranate M79", "text": ""}
{"id": "2251110", "revid": "22356", "url": "https://it.wikipedia.org/wiki?curid=2251110", "title": "Liodon", "text": "Il liodonte (gen. Liodon), altrimenti noto come leiodonte (Leiodon) \u00e8 un rettile marino estinto, appartenente ai mosasauri. Visse nel Cretaceo superiore (Campaniano \u2013 Maastrichtiano, 80-70 milioni di anni fa). I suoi resti sono stati ritrovati in gran parte del mondo (Europa, Nordamerica, Sudamerica, Nordafrica, Nuova Zelanda e forse Giappone).\nDescrizione.\nIl corpo di questo animale era molto allungato e adattato alla vita acquatica: nonostante si conosca poco dello scheletro postcranico, si presume che la coda fosse lunga e compressa lateralmente, mentre le zampe dovevano essere simili a pagaie, come in tutti i mosasauri. Il cranio di questo rettile era munito di una formidabile dentatura: rispetto a quelli degli altri mosasauri, i denti di \"Liodon\" erano eccezionalmente compressi lateralmente, incurvati e appuntiti, con un margine liscio. Questo tipo di dentatura era altamente specializzata, e indica abitudini altamente predatorie. Con una lunghezza che poteva raggiungere e oltrepassare i dodici metri, il liodonte era uno dei pi\u00f9 grandi mosasauri.\nClassificazione.\nIl liodonte era un tipico rappresentante dei mosasauridi, lucertole marine dal corpo allungato e di enormi dimensioni, che ebbero un notevole sviluppo nel corso del Cretaceo superiore, come dimostrano i resti fossili rinvenuti in gran parte del mondo, Antartide compreso. In particolare, \"Liodon\" potrebbe appartenere alla sottofamiglia dei mosasaurini, che comprendeva enormi animali dal cranio robusto (\"Mosasaurus\", \"Plotosaurus\"), ma l'attribuzione \u00e8 incerta. Un altro mosasauro dotato di una dentatura simile \u00e8 \"Kourisodon\".\nSpecie.\nNel 1841 il paleontologo Richard Owen descrisse un frammento di mascella munito di alcuni denti sotto il nome di Leiodon anceps; il nome generico, tuttavia, era gi\u00e0 stato utilizzato qualche anno prima per definire un pesce tetraodontide. Fu quindi Louis Agassiz, nel 1846, a rinominare il rettile fossile come \"Liodon\", nome utilizzato ancora oggi. La specie tipo \u00e8 conosciuta solo per frammenti, mentre la specie Liodon mosasauroides \u00e8 la pi\u00f9 nota e la pi\u00f9 grande: si stima che il suo cranio raggiungesse i due metri di lunghezza, e che l'intero animale oltrepassasse i dodici metri. Questa forma, nota in Francia meridionale, era dotata di denti ancor pi\u00f9 compressi rispetto alla specie tipo. Un'altra specie, Liodon sectorius, era pi\u00f9 piccola (lunghezza 7-8 metri) ed \u00e8 nota per frammenti di mascelle rinvenuti nel New Jersey e nei Paesi Bassi. A volte questa specie \u00e8 considerata appartenere al genere \"Prognathodon\". Altri denti isolati appartenenti al genere \"Liodon\" sono stati rinvenuti in Nordafrica e in Nuova Zelanda. Uno scheletro incompleto, rinvenuto in Giappone e descritto come \"Mosasaurus hobetsuensis\", potrebbe essere un esemplare di liodonte.\nStile di vita.\nIl liodonte era un superpredatore, come testimoniato dalla forma dei denti di questo animale: questi erano eccezionalmente forti e compressi. Un simile adattamento \u00e8 compatibile con un tipo di vita molto attivo, che prevedeva l'inseguimento delle prede e il loro abbattimento tramite potenti morsi. Il liodonte \u00e8 considerato il pi\u00f9 efficiente fra i mosasauri nel predare grandi pesci e rettili marini. Alcuni studiosi hanno paragonato il possibile comportamento di questo animale a quello di un odierno squalo bianco."}
{"id": "2251111", "revid": "647919", "url": "https://it.wikipedia.org/wiki?curid=2251111", "title": "Favella", "text": ""}
{"id": "2251114", "revid": "22356", "url": "https://it.wikipedia.org/wiki?curid=2251114", "title": "Ectenosaurus", "text": ""}
{"id": "2251116", "revid": "35707", "url": "https://it.wikipedia.org/wiki?curid=2251116", "title": "Dancing paradise", "text": ""}
{"id": "2251117", "revid": "767487", "url": "https://it.wikipedia.org/wiki?curid=2251117", "title": "Mephisto Walz", "text": " \nI Mephisto Walz sono un gruppo gothic e death rock formato nel 1986 e nel panorama death rock californiano, pubblicando principalmente per la Cleopatra Records.\nIl loro nome prende spunto dalla raccolta dei Mephisto Waltz composti da Franz Liszt.\nStoria.\nLa band fu formata da Barry Galvin e Johann Schumann nel 1986 a seguito dell'abbandono dei Christian Death, band in cui erano rispettivamente chitarrista e bassista dopo che ebbero scelto con cura una formazione che potesse essere di grande effetto, ossia Jorgue come voce e Arndt alla batteria. Con questa formazione pubblicarono con l'italiana Supporti Fonografici il loro EP omonimo, \"Mephisto Walz\", composto da sei tracce.\nNel 1992 Jorgue e Arndt abbandonarono la band ed entrarono a farvi parte la cantante Christiana e il batterista Stevyn Grey, quest'ultimo quasi subito sostituito da David Glass, dal momento in cui usc\u00ec dai Christian Death.\nFirmato il contratto con la Cleopatra Records, pubblicarono gli album \"Terra Regina\" nel 1993, \"Thalia\" nel 1995, \"Immersion\" nel 1998, \"Insidious\" nel 2004. Il Loro ultimo lavoro \u00e8 \"IIIrd Incarnation\" del 2011 con Sara Reid alla voce come sostituta di Christiana che ha abbandonato per motivi privati.\nLe atmosfere sinistre, gli intro melodici, le voci eteree, le distorsioni delle chitarre e la forte scenografia durante i concerti distinguono i Mephisto Walz, ."}
{"id": "2251120", "revid": "599013", "url": "https://it.wikipedia.org/wiki?curid=2251120", "title": "Franky Vandendriessche", "text": ""}
{"id": "2251121", "revid": "599013", "url": "https://it.wikipedia.org/wiki?curid=2251121", "title": "Karen Budge", "text": "\u00c8 moglie di Gordi Eaton, a sua volte sciatore alpino .\nBiografia.\nAttiva tra la fine degli anni sessanta e i primi anni settanta, in Coppa del Mondo ottenne il primo piazzamento di rilievo il 27 gennaio 1968 a Saint-Gervais-les-Bains (6\u00aa in discesa libera) e il primo podio in slalom gigante a Waterville Valley il 20 marzo 1969, quando arriv\u00f2 seconda dietro a Bernadette Rauter.\nA Heavenly Valley il 26 febbraio 1971 colse il suo secondo e ultimo podio nel massimo circuito internazionale, ancora seconda dietro a Barbara Cochran. Nella stessa stagione si aggiudic\u00f2 la prima edizione della Nor-Am Cup (all'epoca denominata Cam-Am Cup), mentre in quella successiva prese parte agli XI Giochi olimpici invernali di , validi anche come Mondiali 1972, classificandosi 14\u00aa nella discesa libera e 23\u00aa nello slalom gigante. Il suo ultimo piazzamento in carriera fu il 6\u00ba posto nello slalom gigante di Coppa del Mondo disputato a Heavenly Valley il 1\u00ba marzo 1972."}
{"id": "2251124", "revid": "729019", "url": "https://it.wikipedia.org/wiki?curid=2251124", "title": "Sudan Defence Force", "text": "La Sudan Defence Force (SDF) (Forza di Difesa Sudanese) fu una unit\u00e0 militare del Sudan Anglo-Egiziano costituita nel 1925. Come ne indica il nome, il suo compito fu di mantenere il confine del Sudan sotto l'amministrazione britannica. Durante la Seconda guerra mondiale fu utilizzata nella Campagna dell'Africa Orientale Italiana (1940-1942) in particolare nella Conquista di Cassala e nella campagna del Nord Africa.\nOrganizzazione.\nLa Sudan Defence Force era costituita di diversi battaglioni che coprivano diverse aree di operazione:\nIn tempo di pace, la Sudan Defence Force era costituita approssimativamente 4500 soldati regolari sudanesi.\nNel corso della Seconda guerra mondiale, la Sudan Defence Force si espanse notevolmente per contrastare i confinanti territori italiani: al nord ovest la Libia, a est, l'Eritrea e la nuova conquista dell'Abissinia (Etiopia).\nPer organizzare meglio i soldati eccedenti, fu formato un nuovo battaglione:\nNel periodo bellico la Sudan Defence Force crebbe fino a 20,000 soldati.\nAgli inizi.\nI britannici non disponevano di un numero sufficiente di soldati per proteggere il loro \u201cImpero\u201d, pertanto ogni territorio fu dotato di una milizia locale o di un reggimento indigeno. Prima del 1925 il territorio del Sudan Anglo-Egiziano comprendeva un battaglione britannico dislocato nei pressi della capitale e vari battaglioni dell'esercito egiziano, composti da truppe miste egiziane e sudanesi, dislocate nelle citt\u00e0 principali.\nIl Sudan era amministrato dall'Egitto ma nel 1880 fu assoggettato dalle forze del Mahdi. Dal 1885 al 1898 fu governato, de facto, dal Mahdi e dai suoi successori Califfi (letteralmente 'Successori'). In seguito alla sconfitta dei Mahdisti nella Battaglia di Omdurman, il Sudan fu riorganizzato come Sudan Anglo-Egiziano. A capo dell'esercito egiziano fu posto il Governatore-Generale.\nNel 1925, il Governatore-Generale fu assassinato, da un egiziano nazionalista durante una visita al Cairo. L'Esercito egiziano di guarnigione in Sudan fu rimandato in Egitto e i battaglioni sudanesi furono dismessi, per essere riformati in forze sudanesi, sotto ufficiali britannici. La struttura delle nuove formazioni era leggermente diversa. A differenza dei vecchi battaglioni con numerazione anonima furono imposti nomi che intendevano dare una distinta identit\u00e0 regionale come accadeva con i reggimenti inglesi che con i nomi che richiamavano le contee britanniche. Ci\u00f2 doveva dare un maggior spirito di corpo e maggiori responsabilit\u00e0. Il reclutamento in ciascun corpo rifletteva una etnicit\u00e0.\nComunque, alcune tradizioni furono mantenute. La Sudan Defence Force mantenne i titoli ottomani come il Chediv\u00e8 (Vicer\u00e9). Il risultato fu che gli ufficiali britannici in Sudan furono chiamati Bimbashi, l'equivalente di \u201cmaggiore\".\nTra le due guerre.\nIl compito principale della Sudan Defence Force fu la sicurezza interna del Sudan Anglo-Egiziano: assistenza alla polizia in eventi straordinari o in caso di disastri naturali.\nNella met\u00e0 degli anni '30, la Sudan Defence Force fu utilizzata per opporsi alle esplorazioni delle truppe italiane comandate dal maresciallo Italo Balbo nella Libia italiana. Nel dicembre 1933, le truppe italiane iniziarono delle esplorazioni in varie zone del Jebel Uweinat un'area scarsamente esplorata al confine fra il Regno di Egitto, il Sudan, e la Libia italiana. In risposta alle esplorazioni, alla Sudan Defence Force fu ordinato di occupare l'oasi di Merga e l'area attorno alla sorgente di Karkur Marr. La conquista italiana dell'Etiopia comport\u00f2 una riorganizzazione e un incremento delle forze disponibili. A partire dal giugno 1940 la Sudan Defence Force arriv\u00f2 a comprendere 21 compagnie; che includevano 5 (pi\u00f9 tardi 6) Compagnie mitraglieri; per un totale di 4500 soldati.\nSeconda Guerra Mondiale.\nIl Sudan Anglo-Egiziano fu in guerra con le potenze dell'Asse fin dal 1939, fin dall'invasione tedesca della Polonia quando la Gran Bretagna dichiar\u00f2 guerra alla Germania. Inizialmente la Guerra fu limitata all'Europa e cos\u00ec la Sudan Defense Force ebbe pochi compiti da svolgere se non la preparazione bellica per una eventuale guerra africana.\nAfrica Orientale Italiana.\nA partire dal 10 giugno 1940, quando l'Italia dichiar\u00f2 guerra alla Gran Bretagna e alla Francia, la Sudan Defence Force fu coinvolta Campagna dell'Africa Orientale Italiana (1940-1942). All'inizio la Sudan Defense Force sub\u00ec gli attacchi in Sudan portati dalle forze italiane del (\"Regio Esercito\") e della Regia Aeronautica stanziata nell'Africa Orientale Italiana. Gli italiani occuparono il nodo ferroviario di Cassala, il piccolo forte di Gallabat e i villaggi di Kurmuk e Dumbode presso il Nilo blu. Il 1\u00ba agosto una compagnia italiana formata da irregolari eritrei comp\u00ec un raid non lontano da Port Sudan.\nLe Sudan Defense Force combatt\u00e9 sul Fronte settentrionale durante la Campagna dell'Africa Orientale Italiana (1940-1942) sotto il comando del generale William Platt. Nell'ottobre 1940, alcuni reparti delle Sudan Defense Force fecero parte della \"Gazelle Force\", una forza mobile di ricognizione e combattimento comandata dal colonnello Frank Messervy. La Sudanese Frontier Force (Forza di Frontiera Sudanese). Provenienti dalla Sudan Defense Force fecero parte della Gideon Force comandata dal Maggiore Orde Wingate. Nel gennaio 1941, durante l'offensiva Britannica e del Commonwealth nell'Africa Orientale Italiana, la Sudan Defense Force prese parte alla vittoriosa invasione dell'Eritrea. Durante questa invasione, la Sudan Defense Force contribu\u00ec principalmente con le compagnie mitraglieri.\nNord Africa.\nLe Sudan Defense Force svolse un ruolo attivo anche durante la Campagna del Nord Africa presso il confine sudanese con la Libia italiana. La Sudan Defense Force fu utilizzata anche per affiancare le forze della Francia Libera e del Long Range Desert Group nell'attacco contro il forte italiano di El Tag nell'oasi di Kufra nella Libia italiana sudorientale. Nel Marzo 1941, i francesi e il Long Range Desert Group strapparono il controllo del forte agli italiani durante la battaglia di Kufra.\nDei convogli di circa tre tonnellate, organizzati dalla Sudan Defence Force, fecero un lungo viaggio di circa 1300 miglia per rifornire di benzina e cibo per mantenere il presidio attorno all'oasi di Kufra. La completa mancanza di benzina frattanto comportava che i Long Range Desert Group non potessero fare altro che la guardia all'oasi di Kufra. Era infatti impossibile raggiungere da nord. Nel Febbraio 1941, la situazione era cos\u00ec difficile che altri camion furono aggiunti al convoglio. Alla fine la Sudan Defence Force prese il controllo del presidio che gli fu ceduto dal Long Range Desert Group.\nLa Sudan Defence Force provvide anche ai rifornimenti alla guarnigione dell'oasi di Jalo.\nNel 1942, elementi della Sudan Defense Force furono impiegati nell'Operation Salaam, per contrastare le infiltrazioni dei commando tedeschi dei Brandeburghesi in Egitto. Insieme con agenti del MI6, a membri della Sudan Defence Force fu ordinate di intercettare e catturare gli inviati tedeschi dell'(\"Abwehr\") guidati dall'esploratore ungherese L\u00e1szl\u00f3 Alm\u00e1sy.\nSubito dopo la Campagna di Tunisia ebbe fine con la vittoria alleata la Guerra in Africa. La Sudan Defence Force fu occupata nelle operazioni di pattugliamento per prevenire gli agenti germanici che tentavano di passare le linee. Infatti i tedeschi continuarono a mantenere I contatti con i leader arabi ribelli. Il 15 maggio 1943 quattro velivoli tedeschi tentarono di atterrare a El Mukaram ma furono intercettati e ricacciati dalla Sudan Defence Force. Gli aeroplani riuscirono a prendere il volo e a rientrare nelle linee tedesche."}
{"id": "2251131", "revid": "1442080", "url": "https://it.wikipedia.org/wiki?curid=2251131", "title": "Sven Vermant", "text": ""}
{"id": "2251137", "revid": "599013", "url": "https://it.wikipedia.org/wiki?curid=2251137", "title": "Jovo Stanojevi\u0107", "text": ""}
{"id": "2251139", "revid": "287204", "url": "https://it.wikipedia.org/wiki?curid=2251139", "title": "Jovo Stanojevic", "text": ""}
{"id": "2251144", "revid": "1699816", "url": "https://it.wikipedia.org/wiki?curid=2251144", "title": "Nightmare (Soulcalibur)", "text": " \u00e8 un personaggio di \"Soulcalibur\" della Namco. Compare in tutti gli episodi della serie. Ci\u00f2 che alberga nella sua anima \u00e8 la dannazione.\nStoria.\nNightmare, altri non \u00e8 se non l'incarnazione dello spirito della Soul Edge, Inferno, nell'armatura di Siegfried Schtauffen. Dopo che quest'ultimo aveva ucciso suo padre, la malefica spada prese il possesso del suo corpo, trasformandolo in Nightmare. In tre anni reclut\u00f2 un gruppo dei temibili seguaci: il malvagio golem Astaroth, Tira, Lizardman e la pericolosa e avvenente Ivy. Ognuno di essi aiut\u00f2 la Soul Edge nella ricerca di anime da far divorare per la cerimonia di ringiovanimento, che sarebbe dovuta avvenire nella sua grande fortezza, il castello di Ostrheinsburg. Ma quando la cerimonia stava avendo inizio, il clan fu sbaragliato velocemente: Lizardman e Astaroth furono sconfitti; Ivy lasci\u00f2 i compagni dopo aver ascoltato la scioccante verit\u00e0 sul proprio orribile passato dal Fu-Ma ninja Taki. \nDue giovani guerrieri affrontarono Nightmare dopo aver distrutto molti golem: Kilik, il coraggioso possessore del bastone Kali-Yuga e del sacro specchio Dvapara-Yuga; e Xianghua, armata di Krita-Yuga, la spada che si rivela essere la \"Soul Calibur\". Nightmare e la Soul Edge furono sconfitti dopo una cruenta battaglia e furono risucchiati in una voragine senza fondo. Con la Soul Edge particolarmente debole, Siegfried riacquist\u00f2 un po' della sua umanit\u00e0 e giur\u00f2 di espiare i suoi peccati. Nonostante la Soul Edge fosse debole, per\u00f2, era ancora presente all'interno di Siegfried e mirava ad ottenere il controllo del suo corpo durante il sonno. Malgrado i suoi sforzi per contrastare ogni forza distruttiva, Siegfried dovette arrendersi trasformandosi di nuovo nel Cavaliere Azzurro. \nNightmare \u00e8 alle prese col corpo di Siegfried che si ribella al volere della spada e dell'armatura, ma grazie al potere della Soul Edge (completa) riesce a sovrastare la volont\u00e0 dell'umano e a mantenere le sembianze di guerriero. Tornato a Ostrheinsburg, Nightmare si imbatte in Raphael Sorel, un guerriero francese, che riusc\u00ec a batterlo. Quando Nightmare stava per dare a Raphael il colpo di grazia la mente di Siegfried riemerse, lottando contro la volont\u00e0 della Soul Edge; Raphael ne approfitt\u00f2 per trafiggere l'occhio della Soul Edge con il suo stiletto, cosa che indebol\u00ec molto la spada maledetta e Siegfried pot\u00e9 colpirla con la Soul Calibur apparsa improvvisamente l\u00ec e sigillandole entrambe.\nTuttavia, Inferno abbandon\u00f2 la spada per rifugiarsi nell'armatura blu che Siegfried si era tolto. L'armatura venne trovata dal misterioso immortale Zasalamel, che cre\u00f2 un corpo per lo spirito della Soul Edge generando un nuovo Nightmare. Ritornato in vita, Nightmare cerc\u00f2 di vendicarsi di Siegfried ma anche di trovare un nuovo corpo ospite, in quanto quello attuale era instabile. Insieme a lui si un\u00ec una perfida assassina di nome Tira che aiut\u00f2 il Cavaliere Azzurro a divorare nuove anime per renderlo pi\u00f9 forte. Alla fine Nightmare rincontr\u00f2 Siegfried, dando vita a uno scontro cruento dove i due si equivalsero, tant'\u00e8 che le due spade alla fine si sgretolarono l'un l'altra distruggendo Nightmare e ferendo gravemente Siegfried. \nTuttavia lo scontro tra le due spade gener\u00f2 un'onda di energia che riport\u00f2 Nightmare a Ostrheinsburg e che attir\u00f2 tutti i frammenti della Soul Edge l\u00ec; la spada maledetta, con tutti i suoi frammenti, raggiunse cos\u00ec la sua forma completa inondando anche Nightmare della sua malvagit\u00e0: il metallo si trasform\u00f2 con l'energia demoniaca ma era troppa persino per Nightmare, e allora il Cavaliere Azzurro la fece passare per Ostrheinsburg stessa, assorbendo le anime della gente e trasformando la citt\u00e0 in un recipiente di anime per tutti coloro che avessero voluto impossessarsi della Soul Edge. E intanto l'armatura e la spada aspettavano sul trono del castello il ritorno di Soul Calibur per un nuovo scontro.\nDopo molto tempo, poi, Nightmare, avendo preso molte anime da diventare molto forte, si scontr\u00f2 con Siegfried e la Soul Calibur ma alla fine vennero sconfitti. Tuttavia i frammenti della spada malefica si erano di nuovo sparsi per il mondo e i servitori di Nightmare ne raccolsero molti da riformare la Soul Edge (seppur incompleta); dopo diciassette anni trovarono un nuovo corpo ospite adatto, che era anche una vecchia conoscenza della Soul Edge: Raphael Sorel, morto in circostanze misteriose. A differenza del primo Nightmare, che si presentava come un mostro genocida, questo usava il sotterfugio e la diplomazia per raggiungere i suoi scopi: infatti divenne amico dell'imperatore Rodolfo II con il titolo di Graf Dumas, che si occupava dell'epurazione dei malfestati, i servi della Soul Edge; in realt\u00e0 Dumas usava questa situazione per uccidere gli esseri umani e raccogliere le loro anime per rafforzare il potere della spada maledetta. \nTra le sue fila c'era anche Patroklos Alexandra, il figlio di Sophitia Alexandra, che cercava sua sorella, Pyrrha Alexandra, rapita da Tira, la quale aveva lasciato Nightmare. Dumas us\u00f2 cos\u00ec Patroklos per uccidere sempre pi\u00f9 innocenti con la scusa di ritrovare sua sorella. Ma quando il ragazzo si scontr\u00f2 con il lupo mannaro Z.W.E.I., membro della banda di Siegfried, che gli instill\u00f2 dei dubbi sulla fiducia del suo signore, volle delle risposte direttamente da lui; Dumas, per tutta risposta, gli lanci\u00f2 contro il suo nuovo servo, Voldo, e se ne and\u00f2.\nDumas ritorn\u00f2 ad Atene, dove i malfestati l'avevano saccheggiata, e l\u00ec ritrova Patroklos con sua sorella Pyrrha appena ritrovata; Dumas allora si rivel\u00f2 per quello che era: Nightmare, e ingaggi\u00f2 un combattimento contro il ragazzo e subito dopo contro Pyrrha che, incredibilmente, divenne una malfestata anche lei. Nightmare, anche se sconfitto, disse alla ragazza \"\u00c8 tutto qui?\" scomparendo nelle fiamme.\nCon il potere della Soul Edge restaurato Nightmare gett\u00f2 la maschera e mosse guerra con i malfestati contro l'Occidente. Venne raggiunto al suo castello da Z.W.E.I che dopo un cruento combattimento lo sconfisse gettandolo in un dirupo. Il destino del Cavaliere Azzurro, per\u00f2, rimarr\u00e0 ancora un mistero.\nAspetto e personalit\u00e0.\nFedele al suo soprannome, Nightmare \u00e8 ricoperto da una corazza azzurra e caratterizzato dal braccio destro che ha connotati demoniaci; porta la Soul Edge nella mano sinistra (anche se la pu\u00f2 prendere con il braccio destro). Nel corso degli episodi il suo aspetto \u00e8 cambiato, mantenendo alcune caratteristiche: in \"Soulcalibur\" \u00e8 coperto da una corazza blu scura, che lascia scoperta solo la schiena, uno spallaccio puntuto sulla spalla sinistra, il braccio destro \u00e8 caratterizzato da un'enorme mano artigliata con due corna e l'elmo presenta un corno sulla fronte e due ali metalliche dietro la nuca. \nIn \"Soulcalibur II\" l'aspetto cambia: il corno sull'elmo scompare, le ali diventano da pipistrello e sotto l'elmo compaiono i capelli di Siegfried, ora rossi per l'influenza della Soul Edge e il braccio demoniaco ha un rialzamento della pelle sul quale \u00e8 visibile un occhio demoniaco. \nIn \"Soulcalibur III\" i connotati demoniaci sono molto evidenti: sulla schiena, delle vertebre si sono allungate, il braccio \u00e8 caratterizzato da una corazza ossea sull'avambraccio, e sulla spalla destra \u00e8 presente una bocca con quattro mandibole; inoltre, un'altra bocca \u00e8 presente nel petto. Sull'elmo ricompare il corno e al posto delle ali c'\u00e8 una cresta; compare con questo aspetto anche in \"Soulcalibur Legends\", con l'aggiunta di un'altra bocca sul ginocchio sinistro. In \"Soulcalibur IV\" l'armatura \u00e8 composta da due parti (superiore e inferiore) unite da una bocca che le collega con un'energia oscura, il braccio destro \u00e8 di metallo, lo spallaccio destro ha due lame arancioni e quello sinistro delle punte, anch'esse arancioni, il corno sull'elmo \u00e8 arancione. \nIn \"Soulcalibur V\" ha un'armatura azzurra regale che lo ricopre del tutto, l'elmo presenta sia le ali che il corno arancione, il braccio destro ha una mano artigliata dove sembra fuoriuscire del fuoco.\nIn tutti i videogiochi Nightmare \u00e8 caratterizzato e si presenta nell'essere come una creatura malvagia, che non mostra rispetto per i suoi avversari, guarda gli umani come esseri patetici e inferiori e non smette mai di combattere per prendere sempre pi\u00f9 anime. In \"Soulcalibur V\" la cosa cambia: se prima era una forza inarrestabile adesso utilizza inganni e la sua posizione di potere come Graf Dumas per ottenere ci\u00f2 che vuole, passando cos\u00ec da distruttore genocida a scaltro manipolatore. Da quando Siegfried \u00e8 riuscito a respingerlo in \"Soulcalibur II\" Nightmare nutre un profondo odio verso il cavaliere, e cerca in ogni modo di sconfiggerlo.\nArmi.\nAl centro di molte leggende, la Soul Edge \u00e8 una spada maledetta che divora le anime degli uomini e controlla la mente di chi la possiede. Si tratta di un oggetto che incute timore. Attualmente, il suo potere si \u00e8 ridotto dopo numerose epiche battaglie, ma resta comunque una forza terribile. Oa\u00ecra che \u00e8 parte della mente di Nightmare \u00e8 sotto il controllo dell'oscura spada, essa \u00e8 per lui l'arma ideale.\nUna spada a due mani la cui lama presenta delle onde simili a fiamme. \nUna spada nera tramandata nelle generazioni, si dice che un tempo fu usata per uccidere un drago. I Simboli incisi sulla lama, hanno apparentemente una sorta di potere mistico, che aumentano di molto le capacit\u00e0 dell'arma. Questo potere permette di ferire il nemico anche se prova a parare il colpo.\nLa forma assunta dalla spada maledetta Soul Edge dopo essersi riunita con molti suoi frammenti ed aver recuperato buona parte del potere perduto. Anche se non \u00e8 completa, emana gi\u00e0 un'aura malvagia, come per avvolgere il mondo col suo potere. Un normale esser umano difficilmente riuscirebbe a brandirla a lungo.\nUna replica della Soul Edge, creata con i ricordi di Nightmare su quella originale. Anche se ha la capacit\u00e0 di raccogliere le anime \u00e8 molto pi\u00f9 debole rispetto a quella originale.\nLa vera forma della Soul Edge che aveva nell'antichit\u00e0. In passato era una spada come le altre, ma vers\u00f2 tanto sangue che alla fine, dentro di essa, nacque lo spirito Inferno che la fece cos\u00ec diventare la Soul Edge, la spada maledetta.\nLa Soul Edge, con tutti i frammenti recuperati, tornata alla forma originaria. Anche dopo aver avvolto il mondo intero nelle sue tenebre, \u00e8 lecito supporre che non abbia ancora raggiunto i limiti del proprio potere. Difficile dire se Soul Calibur potrebbe ancora opporsi a questo orrore, il quale pu\u00f2 esser descritto come l'arma suprema.\nLa Spada dello Spirito che ha combattuto infinite battaglie contro la Soul Edge, dietro le quinte della storia, all'oscuro della coscienza umana. Reagisce alla presenza dei puri di cuore e dona loro la capacit\u00e0 di contrastare le tenebre. Esattamente come la controparte oscura, \u00e8 in grado di cambiare forma. Si tratta di una spada di luce, che dona vitalit\u00e0 a chi la impugna ma che sembra esser debole in caso d'impatto diretto.\nEpiloghi.\n\"Soulcalibur\".\nDopo aver raccolto innumerevoli anime, la Soul Edge si trasform\u00f2 nel fantasma di Frederick Schtauffen. Alla richiesta di ucciderlo con una spada, Siegfried rimase attonito, ma il padre gli rivel\u00f2 che non era altro che un'illusione e che doveva pentirsi dei peccati commessi. Davanti alla tomba del padre, Siegfried si chiese se \u00e8 possibile la redenzione, per poi iniziare il suo viaggio di espiazione onorando le sue ultime volont\u00e0.\n\"Soulcalibur II\".\n\"Resisti alla presenza del male!\". L'anima dormiente dentro di lui si era risvegliata. Riacquistata la sua sanit\u00e0, Siegfried prese la spada in mano e promise di non dormire di nuovo mentre vagava per le terre. Alla fine si imbatt\u00e9 in un crepaccio che scendeva nelle profondit\u00e0 della terra e gett\u00f2 la spada nell'abisso oscuro. Poi distrusse il sentiero che condusse alla voragine e ne divenne il guardiano per l'eternit\u00e0.\n\"Soulcalibur III\".\nUn generale avvisa i suoi uomini nel cortile che il Cavaliere Azzurro \u00e8 vicino. Nightmare li osserva sulla cima del castello.\nNightmare salta gi\u00f9 e uccide tutti i soldati con poco sforzo.\nNightmare salta e cade verso il cortile trasformandosi in Night Terror, che distrugge una statua e poi vola via, risparmiando la vita ai soldati terrorizzati.\n\"Soulcalibur IV\".\nNightmare sconfigge Siegfried, che perde la Soul Calibur e cade in ginocchio davanti a lui. Nightmare si dichiara una forza ormai inarrestabile e scatena un mare di fuoco, ruggendo mentre le fiamme investono lui, Siegfried, e la zona. Il testo finale rivela che \"le fiamme della spada maledetta ardono furiosamente. I fuochi dell'inferno presto inghiottiranno il mondo in preda alla disperazione\"."}
{"id": "2251145", "revid": "767487", "url": "https://it.wikipedia.org/wiki?curid=2251145", "title": "Skeeter Swift", "text": ""}
{"id": "2251150", "revid": "599013", "url": "https://it.wikipedia.org/wiki?curid=2251150", "title": "Danny Schayes", "text": ""}
{"id": "2251152", "revid": "96758", "url": "https://it.wikipedia.org/wiki?curid=2251152", "title": "Mortal Kombat Deception", "text": ""}
{"id": "2251161", "revid": "196390", "url": "https://it.wikipedia.org/wiki?curid=2251161", "title": "Schlo\u00df Sanssouci", "text": ""}
{"id": "2251162", "revid": "188379", "url": "https://it.wikipedia.org/wiki?curid=2251162", "title": "Fish and Chips", "text": ""}
{"id": "2251163", "revid": "188379", "url": "https://it.wikipedia.org/wiki?curid=2251163", "title": "Fish &amp; chips", "text": ""}
{"id": "2251164", "revid": "2023463", "url": "https://it.wikipedia.org/wiki?curid=2251164", "title": "Herb Williams", "text": ""}
{"id": "2251177", "revid": "1573940", "url": "https://it.wikipedia.org/wiki?curid=2251177", "title": "Crotophaginae", "text": "I Crotofagini (Crotophaginae ) sono una sottofamiglia di uccelli cuculiformi della famiglia Cuculidae, a cui appartengono due soli generi. Talvolta vengono classificati nella famiglia separata dei Crotophagidae.\nTassonomia.\nLa sottofamiglia \u00e8 suddivisa in due generi ai quali appartengono quattro specie:"}
{"id": "2251183", "revid": "1305772", "url": "https://it.wikipedia.org/wiki?curid=2251183", "title": "Villabruzzi", "text": "Villabruzzi (Villaggio Abruzzi) era la comune dizione del \"Villaggio Duca degli Abruzzi\" nella Somalia italiana.\nVicende.\nFondata nel 1920 dal duca Luigi Amedeo di Savoia-Aosta come colonia agricola con il nome \"Villaggio Duca degli Abruzzi\", la cittadina ebbe uno sviluppo notevole negli anni venti. Vi si insediarono successivamente alcune migliaia di coloni italiani nella seconda met\u00e0 degli anni trenta. \nLa piccola localit\u00e0, chiamata allora comunemente \"Villabruzzi\", divenne in pochi anni il centro agricolo principale della Somalia italiana durante il Fascismo, con una modesta industria alimentare collegata.\nIl duca vi realizz\u00f2 dal nulla tutte le necessarie strutture sociali, compreso il telefono, il telegrafo, una farmacia, un ufficio postale, spacci vari, scuole, una stazione dei Carabinieri, una dogana. Inoltre (nel pi\u00f9 assoluto rispetto delle tradizioni culturali e religiose) nel villaggio furono anche costruite nei primi anni venti una chiesa e una moschea, il bazar e il mercato italiano, un ospedale, un cimitero cattolico e uno musulmano. Infine fu creata la \"Sais\", la Societ\u00e0 agricola italo-somala, che fu la maggiore ditta a gestione privata della colonia somala. \nIl \"Villaggio Duca degli Abruzzi\" si trovava a soli 50\u00a0km a nord di Mogadiscio, in una vallata fertile vicino al fiume Uebi-Scebeli, e fu collegato alla capitale con una ferrovia (ora disattivata): la Ferrovia Mogadiscio-Villabruzzi.\nDopo la seconda guerra mondiale i coloni italiani furono costretti ad andarsene e la zona fu lasciata lentamente incoltivata perdendo il suo potenziale agricolo, specialmente dopo l'inizio della guerra civile in Somalia nel 1991.\nDel resto il \"Villaggio Abruzzi\" (parzialmente spopolato negli anni cinquanta e divenuto un piccolo quartiere di periferia della crescente cittadina di Giohar) cambi\u00f2 nome e divenne anch'esso ufficialmente \"Giohar\" nel 1960, quando il presidente Siad Barre inizi\u00f2 il processo di decolonizzazione della Somalia appena diventata indipendente.\nVi abitano ancora oltre 200 Italo-somali, discendenti quasi tutti di coloni italiani e madri somale.\nFerrovia Mogadiscio-Villabruzzi.\nLa Ferrovia Mogadiscio-Villaggio Duca degli Abruzzi collegava la capitale Mogadiscio con la colonia agricola Villabruzzi tra il 1914 ed il 1941.\nLa ferrovia era nata inizialmente come collegamento ferroviario solo per l'area del capoluogo della Somalia Italiana, Mogadiscio.\nSuccessivamente, grazie all'impulso dato dal Duca degli Abruzzi, fu continuata per 114\u00a0km fino al villaggio di Villabruzzi (oggi parte integrante della citt\u00e0 di Giohar).\nL'ultimo tratto fu inaugurato nel 1928. Il progetto originario era di portarla fino al confine con l'Etiopia ma la Guerra d'Etiopia e l'entrata in guerra dell'Italia nella Seconda guerra mondiale fermarono la costruzione.\nComunit\u00e0 italiana di Villabruzzi.\nIl Duca d'Abruzzi, Amedeo Savoia-Aosta trasfer\u00ec inizialmente un centinaio di coloni italiani alla periferia di un piccolo villaggio somalo di nome Giohar. Il duca chiam\u00f2 questo insediamento agricolo con il suo stesso nome, cio\u00e8 \"Villaggio Duca degli Abruzzi\" (comunemente \"Villabruzzi\"), e vi dedic\u00f2 tutte le sue energie per svilupparlo come una moderna colonia agricola.\nNel 1926, la colonia agricola comprendeva 16 villaggi, popolati da circa 3000 Somali e 200 coloni italiani con le loro famiglie. Il duca vi fece costruire un grandioso stabilimento, l'unico in tutta l'Africa orientale, provvisto di moderni macchinari e in grado di lavorare circa 3.000 quintali di canna da zucchero al giorno. Accanto allo zuccherificio, vi era anche una distilleria e un laboratorio chimico per le analisi della canna e per il controllo dei prodotti durante la fase di lavorazione.\nI coloni italiani crebbero a circa un migliaio dopo che il duca vi fece arrivare la ferrovia da Mogadiscio e la colonia agricola registr\u00f2 un considerevole sviluppo come centro produttivo di banane, esportate quasi tutte in Italia, oltre che di zucchero.\nLo sviluppo di Villabruzzi fu sostenuto anche da Francesco Camero Medici, un diplomatico italiano che fu anche \"Reggente generale della Somalia\" negli anni trenta. Infatti Camero Medici fu assiduo collaboratore del duca nella nascita e nell'amministrazione del Villaggio Duca degli Abruzzi.\nNel 1933 il duca vi mor\u00ec e fu seppellito nella sua tenuta agricola, per sua esplicita volont\u00e0.\nMolti coloni italiani si trasferirono nell'area e nel 1939 la colonia agricola aveva una comunit\u00e0 italiana di 3.000 persone con rispettive famiglie, su una popolazione totale di 12.000 abitanti.\nLa seconda guerra mondiale decim\u00f2 questa piccola comunit\u00e0 coloniale e gi\u00e0 nei primi anni cinquanta praticamente tutti gli Italiani se ne erano andati.\nVillabruzzi, divenuta Giohar nel 1960, ha accusato un tracollo economico da allora. Priva della sua ferrovia distrutta dagli Inglesi nel 1941, la colonia agricola senza pi\u00f9 coloni italiani ha lentamente perso quasi tutta la sua importanza come centro produttivo agricolo."}
{"id": "2251190", "revid": "1573940", "url": "https://it.wikipedia.org/wiki?curid=2251190", "title": "Neomorphinae", "text": "I Neomorfini (Neomorphinae ) sono una sottofamiglia di uccelli cuculiformi della famiglia Cuculidae.\nDescrizione.\nI Neomorfini vivono esclusivamente nel Nuovo Mondo. Sono uccelli principalmente terrestri, con lunghe zampe adatte alla corsa. La specie pi\u00f9 famosa, il \"roadrunner\", mentre caccia pu\u00f2 raggiungere i 30\u00a0km/h. Si nutrono di grossi insetti, rettili (anche velenosi), aracnidi, piccoli mammiferi e piccoli uccelli. A differenza di numerosi cuculi del Vecchio Mondo i Neomorfini non sono parassiti di cova.\nTassonomia.\nLa sottofamiglia \u00e8 suddivisa in cinque generi, pi\u00f9 uno fossile:"}
{"id": "2251193", "revid": "729019", "url": "https://it.wikipedia.org/wiki?curid=2251193", "title": "Ivo Oliveti", "text": "Biografia.\nNacque a Borghi di Forl\u00ec il 27 ottobre 1895. Di professione avvocato, abit\u00f2 per qualche tempo nel Palazzo Morattini di Forl\u00ec. \nDopo l'entrata in guerra del Regno d'Italia, avvenuta il 24 maggio 1915, il 1 giugno dello stesso anno fu arruolato nel Regio Esercito e il 13 dello stesso mese assegnato al 57\u00ba Reggimento fanteria \"Abruzzi\".\nAppassionatosi del mondo dell'aviazione, il 2 marzo 1916 entr\u00f2 nel Battaglione Scuola Aviatori e il 1\u00ba settembre dello stesso anno consegu\u00ec brevetto di pilota su velivolo Bl\u00e9riot XI. \nIl 30 novembre, con il grado di sottotenente pilota, entr\u00f2 in servizio presso la 11\u00aa Squadriglia in Albania. Promosso tenente il 1 marzo 1917, il 21 agosto fu trasferito alla 202\u00aa Squadriglia \"CA\" della Regia Marina, e il 1\u00ba settembre alla 13\u00aa Squadriglia da bombardamento Caproni. Il 20 dello stesso mese and\u00f2 a Taliedo in forza al Distaccamento A.R. costituito per il bombardamento della base navale austro-ungarica di Cattaro, prestando servizio con Gabriele D'Annunzio.\nDecorato con una prima Medaglia di bronzo al valor militare, l'11 luglio 1918 fu trasferito alla Squadriglia navale da caccia \u201cSerenissima\u201d, e il 25 agosto \u00e8 promosso capitano. Alla fine della guerra risultava decorato anche con due Medaglie d'argento, una di bronzo al valor militare e con la Croce al merito di guerra.\nDopo il congedo in data 22 novembre 1919, intraprese la professione di avvocato a Forl\u00ec ed a Milano aderendo poi al movimento politico dei fasci di combattimento fondato da Benito Mussolini. Tra i pionieri dell'organizzazione degli industriali italiani, ricopr\u00ec poi la carica di segretario della Federazione Nazionale industriali meccanici e metallurgici (1922-1925). \nDal 1922 al 1925 fu segretario dell'Associazione interregionale lombardo-veneto-emiliana dei calzaturifici. \nDivenuto membro di primo piano del fascismo romagnolo, nel 1925 fu nominato Segretario federale del Partito Nazionale Fascista, sezione emiliano-romagnola, Presidente della deputazione provinciale di Forl\u00ec, e Console comandante della 82\u00aa Legione \u201cBenito Mussolini\u201d della MVSN, cessando da tutti gli incarichi nel 1928, quando divenne giudice del Tribunale speciale per la difesa dello Stato e Segretario della Federazione delle Comunit\u00e0 artigiane. Al Tribunale speciale fu deciso sostenitore della pena di morte agli oppositori del regime\nIl 31 agosto di quello stesso anno venne trasferito dai ruoli del Regio Esercito a quelli della Regia Aeronautica, e il 20 dicembre fu promosso maggiore. Successivamente fu nominato Ispettore del P.N.F., ed entr\u00f2 anche nel Direttorio Nazionale del partito. Nel 1935 fu nominato Ispettore della Confederazione Nazionale Fascista degli industriali. \nRichiamato in servizio dietro sua domanda nel maggio del 1935, il 1\u00b0 di quello stesso mese viene assegnato al 9\u00ba Stormo Bombardamento Terrestre, e il giorno 17 \u00e8 promosso tenente colonnello di complemento per merito straordinario.\nTrasferito all'8\u00ba Stormo Bombardamento Terrestre, dopo lo scoppio della guerra d'Etiopia, chiese ed ottenne dal generale Giuseppe Valle di partire per la zona di operazioni il 3 novembre. Assegnato alla 19\u00aa Squadriglia Caproni, perse la vita ad Axum (Africa Orientale) il 3 marzo 1936, immolandosi per salvare l'equipaggio del suo aereo Caproni Ca.111 in fiamme: per tale gesto, su proposta del Maresciallo d'Italia Pietro Badoglio, fu insignito di Medaglia d'oro al valore militare alla memoria."}
{"id": "2251194", "revid": "2225029", "url": "https://it.wikipedia.org/wiki?curid=2251194", "title": "Bouledogue fran\u00e7ais", "text": "Il bouledogue fran\u00e7ais \u00e8 una razza di cane riconosciuta, di tipo molossoide e taglia piccola originario della Francia, inserito nel Gruppo 9 della F.C.I.\nIn origine, (tra la seconda met\u00e0 e la fine dell'Ottocento), venne selezionato ed allevato come cane da combattimento contro i ratti; poi, per pi\u00f9 di cento anni la selezione del bulldog francese, oltre che sulle caratteristiche morfologiche, si \u00e8 concentrata prevalentemente sul carattere, e ci\u00f2 lo ha reso un ottimo cane da compagnia.\nStoria.\nQuesta razza canina vede quale suo originario antenato l'old english bulldog, la razza originaria e comune a tutti i bulldog.\nIl bulldog francese \u00e8 frutto di una accurata selezione nell'incrocio tra i \"toy bulldogs\" (alcuni esemplari di bulldog inglese di piccola taglia) e i \"doguins\" (alcuni esemplari di dogue de Bordeaux di piccola taglia), con cani di tipo terrier di piccola taglia e a pelo liscio, nella realizzazione di una razza di cane da combattimento.\nQuesti primi esemplari giunsero in Francia nel 1880; anno in cui fu fondato il primo club di razza a Parigi. Durante la rivoluzione industriale, le addette alla lavorazione del pizzo introdussero l'abitudine di tenere con se un cane da compagnia per migliorare la qualit\u00e0 della loro vita lavorativa, e questi esemplari di bulldog risultarono particolarmente graditi.\nIl primo registro d'iscrizioni alla razza \u00e8 datata 1885 ed il primo standard di razza fu fissato nel 1898, anno in cui la Soci\u00e9t\u00e9 Centrale Canine riconobbe la razza del 'bouledogue fran\u00e7ais'.\nLa loro popolarit\u00e0 si consolid\u00f2 nel giro di poco tempo, cosicch\u00e9 anche le ricche famiglie americane iniziarono ad allevarli in patria. In questi ultimi anni, anche grazie al fatto di esser una razza molto apprezzata da molti volti noti dello star-system e della politica internazionale, il bulldog francese \u00e8 entrato sempre di pi\u00f9 nelle case delle famiglie occidentali, divenendo una delle razze pi\u00f9 ricercata e pi\u00f9 in circolazione.\nCaratteristiche.\nIl bulldog francese \u00e8 un cane che raggiunge un peso compreso fra gli 8 Kg (nelle femmine molto piccole) ed i 14 Kg (nei maschi molto grossi). Le caratteristiche morfologiche che maggiormente lo contraddistinguono sono la struttura compatta, solida e brevilinea, la testa brachicefala con faccia corta e camusa, il naso schiacciato e le tipiche orecchie dette \"a pipistrello\". Le zampe del bulldog francese sono forti e dotate di cuscinetti molto spessi.\nQueste sono le 4 colorazioni ammesse del mantello: fulvo (di varie tonalit\u00e0, con o senza macchie o pezzature bianche); bring\u00e9e (tigrato)\" (di varie tonalit\u00e0, con poche striature o molte striature, con o senza macchie e pezzature bianche); caille (bianco con pezzature bring\u00e9e); caille fauve\" (bianco con pezzature fulve).\nIl bulldog francese \u00e8 un cane estremamente affidabile, intelligente e sveglio, testardo e non propenso allo sforzo fisico. Dal punto di vista caratteriale \u00e8 un cane morbosamente legato al proprio padrone di cui \u00e8 gelosissimo e che difende con forza e tenacia, dimostrando attitudine alla guardia e alla difesa personale. Per quanto alcuni sostengano che a prima vista il suo aspetto possa intimorire, in realt\u00e0 il bulldog francese ha un'indole pacifica, soprattutto verso il suo padrone. Comunque anche con gli estranei, non essendo un cane impulsivo, non tende ad aggredirli; anche se sa perfettamente riconoscere chi dover diffidare e, all\u2019occorrenza, grazie alla sua forza ed al suo potente morso, sa farsi ben valere. Particolarmente paziente ed attento con i bambini, in et\u00e0 adulta, ama farsi accarezzare e coccolare senza dimostrarsi nervoso o infastidito. Il bulldog francese \u00e8 inoltre un cane che se trattato con costanza, coerenza e fermezza (ma mai con la violenza, che assolutamente non tollera), si lascia educare facilmente. Inoltre \u00e8 un buon nuotatore nonostante la mole.\nPur essendo naturalmente calmo e poco attivo, come molti molossoidi, durante il gioco pu\u00f2 trasformarsi in un cane molto energico e veemente, mostrando tutte le potenzialit\u00e0 della sua struttura forte e muscolosa. Bisogna fare attenzione che questa tendenza ad \"interpretare tutto come un gioco\" non interferisca con l'educazione e l'addestramento.\nCure e limiti della razza.\nIl bulldog francese pu\u00f2 soffrire della \"sindrome brachicefalica\" ossia l'insieme delle alterazioni del normale passaggio dell'aria tramite le vie aeree, sino alla loro completa ostruzione, dovute a malformazioni legate alla selezione genetica volta alla riduzione della lunghezza cranica; ad essa sono correlabili reperti quali intolleranza all'esercizio, tendenza al rigurgito, apnee notturne, rumori respiratori ed otiti ricorrenti. Il pelo del bulldog francese \u00e8 delicato perch\u00e9 privo di sottopelo, pertanto in caso di dermatiti o altri problemi cutanei potrebbe presentare talvolta aree alopeciche di facile insorgenza ma di rapida guarigione. Vista la minima lunghezza del pelo, durante il periodo invernale, \u00e8 consigliabile tenerlo dentro casa possibilmente vicino a fonti di calore quali caminetti e stufe mentre all'esterno \u00e8 meglio non esporlo a temperature troppo rigide senza la dovuta copertura. Nel periodo estivo invece, \u00e8 preferibile tenerlo in un luogo asciutto, lontano dal caldo estremo e dall'afa. Le conseguenze dell'esposizione a temperature non idonee possono essere la diminuzione dell'appetito, l'aumento della temperatura corporea e difficolt\u00e0 respiratorie. In caso di parto, essendo frequenti i casi di distocia (il cucciolo si adagia trasversalmente al canale del parto bloccandolo), si predilige praticare il parto cesareo per evitare la morte dei cuccioli dovuta a complicanze. Il bulldog francese soffre inoltre, di flatulenza ossia un eccesso di aria nell'intestino. Se la cosa si presenta frequentemente pu\u00f2 essere causata da una dieta non equilibrata, stress, troppa velocit\u00e0 nell'ingurgitare il cibo, poca attivit\u00e0 fisica. In questo caso \u00e8 necessario rivolgersi al veterinario per accertarne i sintomi e trovare la giusta cura."}
{"id": "2251199", "revid": "111325", "url": "https://it.wikipedia.org/wiki?curid=2251199", "title": "Hathaway's flash", "text": ""}
{"id": "2251203", "revid": "599013", "url": "https://it.wikipedia.org/wiki?curid=2251203", "title": "Andrea Benvenuti", "text": "Biografia.\nL'atleta di Affi, seppur nato a Negrar, si mette in luce sin da giovane nelle campestri e nelle gare di cross del triveneto dove partecipa con la societ\u00e0 sportiva della Cassa di Risparmio di Verona sotto l'occhio vigile del padre Giancarlo Benvenuti. Il potenziale \u00e8 presto notato ed il passaggio verso le gare su pista lo porta a Bussolengo dove viene allenato dal 1985 (fino al termine della carriera) da Gianni Ghidini, che fu gi\u00e0 allenatore dal 1977 al 1984 di Gelindo Bordin e poi allenatore del campione olimpico di Pechino sugli 800\u00a0m. Wilfred Bungei.\nSubito campione italiano nella categoria cadetti sui 600 metri, la carriera di Andrea Benvenuti \u00e8 luminosa, sia pure costellata da molti infortuni che ne hanno limitato il palmar\u00e8s.\nCresciuto nella societ\u00e0 Libertas Maria Pia di Bussolengo, passa alla fine degli anni ottanta alle Fiamme Azzurre.\nI successi ed i risultati pi\u00f9 prestigiosi avvengono nel 1992 e nel 1994.\nNel 1992 vince quattro gare del Grand Prix IAAF, compreso il Golden Gala, finale del Grand Prix, ed ottiene le proprie migliori prestazioni cronometriche di sempre sugli 800 metri nel Principato di Monaco (1'43\"92) e sui 1000 metri a Nuoro con il tempo di 2'15\"75, che \u00e8 ancora la migliore prestazione italiana sulla distanza.\nAlle Olimpiadi di Barcellona conquista un prestigiosissimo quinto posto, terminando primo europeo nella finale degli 800\u00a0m. col tempo di 1'45\"23. Nel corso della stessa stagione \u00e8 selezionato in rappresentanza della squadra europea per la Coppa del mondo: conclude la gara al terzo posto dietro al britannico David Sharpe e all'africano William Tanui.\nNel 1993 a causa di un grave infortunio in batteria Benvenuti manca il grande risultato ai mondiali di Stoccarda e pertanto cerca la rivincita negli europei di Helsinki del 1994. La preparazione alla gara continentale \u00e8 meticolosa e passa per i secondi posti ottenuti al Golden Gala e al meeting di Montecarlo a dodici giorni dalla finale europea, battuto di pochi centesimi solo dal numero uno mondiale, il keniano Wilson Kipketer.\nAi Campionati Europei di Helsinki Benvenuti si impone nel finale di una gara tattica, terminando col tempo di 1'46\"12 che gli vale l'oro europeo davanti al norvegese Vebj\u00f8rn Rodal ed allo spagnolo Tom\u00e1s de Teresa.\nDopo aver saltato completamente per infortunio la stagione 1995, nel 1996 raggiunge la semifinale ai giochi olimpici di Atlanta. La finale olimpica \u00e8 vinta dal norvegese Vebj\u00f8rn Rodal, l'atleta che Benvenuti aveva battuto due anni prima ad Helsinki.\nNegli anni successivi Benvenuti non riesce pi\u00f9 a tornare ai precedenti livelli di eccellenza.\nAttualmente \u00e8 sposato e lavora come fisioterapista a San Marino dove \u00e8 responsabile del reparto di Fisoterapia del Poliambulatorio Odon e dal 2015 anche della seconda sede situata presso il centro della federazione sammarinese tennis. Collabora con le Federazioni Sammarinesi di Pallavolo, Sport Invernali, Basket, Tennis e Judo ed \u00e8 stato fisioterapista di Carolina Kostner.\nDal 2009 \u00e8 membro della Commissione Tecnica in seno al Comitato Olimpico Sammarinese e nel 2015 \u00e8 stato nominato Capo Missione alle Olimpiadi di Rio de Janeiro.\nNell'estate 2021 in occasione della vittoria olimpica di Gianmarco Tamberi il saltatore in alto marchigiano ha citato Andrea Benvenuti ringraziando lo staff che lo ha aiutato a raggiungere l'oro condiviso con Mutaz Essa Barshim."}
{"id": "2251207", "revid": "287204", "url": "https://it.wikipedia.org/wiki?curid=2251207", "title": "Episodi di Thunderbirds (prima stagione)", "text": "Questa \u00e8 una lista degli episodi della prima stagione della serie britannica Thunderbirds.\nGioco pericoloso.\nTrama.\ndue bambini giocano a fare gli International Rescue e chiamano davvero la squadra che arriva per salvarli e li porta nella base per far fare loro un tour."}
{"id": "2251211", "revid": "933835", "url": "https://it.wikipedia.org/wiki?curid=2251211", "title": "Nevio Sutorio Macro", "text": ""}
{"id": "2251222", "revid": "110157", "url": "https://it.wikipedia.org/wiki?curid=2251222", "title": "Hartmanice (Plze\u0148)", "text": "Hartmanice \u00e8 una citt\u00e0 della Repubblica Ceca facente parte del distretto di Klatovy, nella regione di Plze\u0148."}
{"id": "2251225", "revid": "116953588", "url": "https://it.wikipedia.org/wiki?curid=2251225", "title": "Jacopo Marmitta", "text": "Biografia.\nIl papa Pio IV lo ascrisse al \"Collegio dei Cavalieri Partecipanti\" (o Cavalieri \"Pii\"), istituito da lui nel 1560. Jacopo Marmitta divenne \"figlio spirituale\" di San Filippo Neri, tra le cui braccia spir\u00f2 nel 1561.\nScrisse le \"Rime\", che furono stampate a Parma nel 1564 da \"Set Viotti\", stampatore ducale a Parma, a cura di suo figlio adottivo Lodovico Spaggi Marmitta e una \"Lettera inedita\".\nLa figura di Marmitta \u00e8 citata anche in \"Il convito, overo del peso della moglie\", opera letteraria del 1556 del poeta e medico Giovanni Battista Modio."}
{"id": "2251226", "revid": "1543377", "url": "https://it.wikipedia.org/wiki?curid=2251226", "title": "Fibrato vettoriale", "text": "In matematica, un fibrato vettoriale \u00e8 una costruzione che associa a ogni punto di una variet\u00e0 topologica (o differenziabile) uno spazio vettoriale (generalmente reale o complesso). Si tratta quindi di un particolare fibrato, la cui fibra ha una struttura di spazio vettoriale.\nIl fibrato tangente e il fibrato cotangente sono due esempi.\nDefinizione.\nUn fibrato vettoriale reale \u00e8 un fibrato che ha come fibra uno spazio vettoriale, cio\u00e8 \u00e8 una funzione continua suriettiva formula_1 fra spazi topologici tale che la controimmagine formula_2 di ogni punto formula_3 detta fibra sopra il punto formula_4 sia dotata di una struttura di spazio vettoriale reale. Si chiede inoltre che questa struttura vari in modo continuo al variare di formula_5. Questa richiesta \u00e8 formalizzata chiedendo che la proiezione sia localmente un prodotto. Pi\u00f9 precisamente, per ogni punto formula_5 dello \"spazio base\" formula_7 esiste un intorno aperto formula_8 del punto formula_5 e un omeomorfismo:\ntale che:\ndove formula_12 \u00e8 la proiezione sul primo fattore. Si richiede inoltre che l'omeomorfismo preservi le strutture di spazi vettoriali, e cio\u00e8 che l'omeomorfismo:\nsia anche un isomorfismo di spazi vettoriali, per ogni punto formula_14 dell'aperto formula_15"}
{"id": "2251227", "revid": "1603714", "url": "https://it.wikipedia.org/wiki?curid=2251227", "title": "Ceramografi greci", "text": "oLa pagina presenta una lista dei ceramografi (pittori di vasi) pi\u00f9 importanti della ceramica greca.\nEpoche e stili.\nAbbreviazioni in base agli stili:"}
{"id": "2251230", "revid": "1543377", "url": "https://it.wikipedia.org/wiki?curid=2251230", "title": "Mark\u00e9ta B\u011blonoh\u00e1", "text": " \nBiografia.\nMarketa B\u011blonoh\u00e1 \u00e8 nata a T\u00e1bor, Cecoslovacchia (oggi Repubblica Ceca) e vive in Hradec Kr\u00e1lov\u00e9. La sua carriera nel mondo dello spettacolo inizia nel 2002 con alcuni servizi di nudo per siti web erotici (spesso pubblicati sotto pseudonimo) e, l'anno successivo, con la partecipazione come attrice non accreditata ad alcuni film softcore e hardcore a tematica lesbo e masturbazione, oltre a comparire come modella nel numero di aprile dell'edizione ceca di Playboy.\nDal 2005 si dedica esclusivamente al lavoro di fotomodella, inizialmente solo di glamour e di nudo, successivamente comparendo anche come modella \"anonima\" in diverse campagne pubblicitarie e copertine di riviste, attiva sia negli Stati Uniti che in Europa. Nel contempo presenta tramite internet i suoi lavori in due siti web distinti, uno per il lavoro come modella generica ed uno dedicato esclusivamente ai servizi di nudo, sito chiuso nell'autunno 2011.\nNel maggio del 2006 completa gli studi e si laurea in Ingegneria informatica all'Universit\u00e0 di Hradec Kr\u00e1lov\u00e9. Negli anni ha pi\u00f9 volte posato per il fotografo norvegese Petter Hegre, servizi in parte raccolti nel volume monografico \"Mark\u00e9ta\", pubblicato nel 2006 dall'editore svizzero Edition Skylight.\nNel 2007, ha debuttato come attrice nel film d'azione \"Deep Gold\", ambientato nelle Filippine, girato dal regista e produttore tedesco Michael Gleissner, la cui uscita \u00e8 prevista per il 2010\nNel 2008 \u00e8 diventata \"Miss November\" per l'edizione ceca di Playboy.\n\u00c8 stata numerose volte sulle copertina di riviste erotiche o dedicate ad un pubblico maschile, tra cui l'edizione messicana di Max, il gi\u00e0 citato Playboy, Perfect 10 (primavera 2006) e Maxim, ma anche su riviste dedicate al pubblico pi\u00f9 generico come l'italiana \"Come Stai - il mensile della salute\" o l'edizione ceca della rivista sulle nuove tecnologie T3 magazine. Suoi servizi di nudo sono stati pubblicati anche sulle edizioni francesi e statunitensi di Playboy e sulla rivista francese Lui, dove \u00e8 stata scelta come una delle 10 modelle pi\u00f9 sexy del 2005.\nPortfolio.\nLibri.\nPetter Hegre, Clifford Thurlow, \"Mark\u00e9ta\", Edition Skylight, 2006, ISBN 978-3-03766-574-9"}
{"id": "2251233", "revid": "110157", "url": "https://it.wikipedia.org/wiki?curid=2251233", "title": "N\u00fdrsko", "text": "Nyrsko \u00e8 una citt\u00e0 della Repubblica Ceca facente parte del distretto di Klatovy, nella regione di Plze\u0148."}
{"id": "2251235", "revid": "110157", "url": "https://it.wikipedia.org/wiki?curid=2251235", "title": "Nagyhegyes", "text": "Nagyhegyes \u00e8 un comune dell'Ungheria di 2.710 abitanti (dati 2001). \u00c8 situato nella provincia di Hajd\u00fa-Bihar."}
{"id": "2251236", "revid": "110157", "url": "https://it.wikipedia.org/wiki?curid=2251236", "title": "Nagykereki", "text": "Nagykereki \u00e8 un comune dell'Ungheria di 1.384 abitanti (dati 2001). \u00c8 situato nella provincia di Hajd\u00fa-Bihar."}
{"id": "2251239", "revid": "228587", "url": "https://it.wikipedia.org/wiki?curid=2251239", "title": "Inaedificatio", "text": "La inaedificatio era un principio del diritto romano, relativamente ai diritti soggettivi reali, per cui un soggetto proprietario di un fondo su cui \u00e8 costruito un edificio, pu\u00f2 non essere proprietario dei materiali di costruzione dell'edificio stesso. \nQuesto fenomeno era possibile perch\u00e9 i materiali (conci di tufo, marmi, tegole, tubi, ecc..) una volta distrutto l'edificio potevano essere riutilizzati nella loro totalit\u00e0 per la costruzione di uno nuovo."}
{"id": "2251241", "revid": "1516566", "url": "https://it.wikipedia.org/wiki?curid=2251241", "title": "San Mango d'Aquino", "text": "San Mango d'Aquino o Santo Mango (\"Santu Mangu\" o \"Samm\u00e0ngu\" in calabrese) \u00e8 un comune italiano di abitanti della provincia di Catanzaro in Calabria.\nSorge su una collina nella bassa valle del fiume Savuto, al confine con la provincia di Cosenza.\nGeografia fisica.\nTerritorio.\nSan Mango sorge sul versante di una collina litoranea che scende verso il fiume Savuto e che si affaccia sul mar Tirreno, con terreni di natura argillosa, e confina con Martirano Lombardo, Nocera Terinese e Cleto. L'abitato \u00e8 a circa 460 metri di altezza sul livello del mare. Il paese ha una superficie di circa 7\u00a0km quadrati. Il territorio si alza in quota da 100 a 1.100 metri, e le cime pi\u00f9 alte sono il Corvo (m. 1.118), il Servino (m. 959), il Vetriolo (m. 668) ed il Costanzo (m. 621). I corsi d'acqua, oltre il Savuto \u2013 che per un tratto segna il confine tra le province di Catanzaro e di Cosenza \u2013 sono il Casale (chiamato pure Garice o Gavice) ed il torrente Giurio, a nord, che delinea parte del confine con Martirano.\nClima.\nIl clima \u00e8 mediterraneo, con temperature elevate in estate e inverni miti, con precipitazioni concentrate nei mesi invernali e neve molto rara. Per questo i fiumi che attraversano il territorio presentano una portata d'acqua diversa per ogni stagione. Nei mesi invernali le condizioni meteorologiche registrano spesso tempo umido e, a volte, raffiche di vento.\nOrigini del nome.\nIl primo nome del paese \u00e8 stato \u201cMuricello\u201d, poi \u201cCasale nuovo\u201d e infine \u201cSanto Mango\u201d.\nLe varie denominazioni sono riportate in tutte le fonti classiche, e trovano riscontro in altri importanti documenti, fra i quali l'atto di erezione della parrocchia, stipulato nel 1648 e consultabile presso l'archivio vescovile di Tropea, ed i registri parrocchiali, che partono dal 1653 e sono conservati nell'archivio di San Mango.\nIl feudatario Luigi d'Aquino aveva voluto cos\u00ec ricordare il feudo posseduto dal padre, Tommaso d'Aquino principe di Santo Mango nel Cilento, prima che la famiglia si trasferisse in Calabria, dove l'altra figlia di Tommaso, Laura, aveva sposato nel 1628 il congiunto Cesare d'Aquino, secondo principe di Castiglione, conte di Martirano e signore di Nicastro.\nIl toponimo \u201cSan Mango\u201d era una denominazione molto diffusa, all'epoca. Esso ci riporta a S. Magno, un pagano vissuto nel III secolo, il quale don\u00f2 i beni ai poveri e si convert\u00ec al Cristianesimo; diventato vescovo di Trani, fu perseguitato dai soldati dell'imperatore romano e visse a Fondi, Aquino, Sora e Pico; mor\u00ec martirizzato nel 252.\nSulle carte geografiche, la denominazione attuale appare sotto il dominio di Napoleone ed \u00e8 riportata nell'Atlante Geografico del Regno di Napoli pubblicato nel 1812. Prima di questa data, il paese \u00e8 indicato con il nome \u201cSavuto\u201d, mentre l'attuale centro storico di Savuto \u00e8 identificato con il nome di \u201cPietra piana\u201d.\nLa denominazione attuale \u00e8 riscontrabile pure all'interno della chiesa madre, dove \u00e8 conservata la statua di san Tommaso d'Aquino, protettore del paese: ai piedi del simulacro, che risale al 1717, si possono leggere ancora oggi le parole: \u201cUniversitas Sancti Manghi\u201d\u201d.\nFinito il Risorgimento e proclamato il Regno d'Italia, il Governo aggiunge al nome \u201cSan Mango\u201d la parola \u201cd'Aquino\u201d, per distinguere il comune dagli altri San Mango delle altre province del Regno.\nStoria.\nIl luogo.\nIl luogo dove sorge oggi San Mango si trova all'interno di un'area di grande importanza dal punto di vista storico e archeologico, dove, nell'antichit\u00e0, sono vissute diverse stirpi di uomini; il territorio \u00e8 attraversato da un'importante arteria romana (Popilia/Annia), ed il tratto di strada riguardante San Mango \u00e8 ricordato dagli anziani come la \u201cVia del Carruggiu\u201d. Per molti secoli il territorio \u00e8 stato aggregato ad alcune terre dell'odierna provincia di Cosenza, riunito sotto un'unica dipendenza: una commenda religiosa. E \u201csuolo di un'antica commenda\u201d \u00e8 definito il territorio di Savuto (e quindi anche quello di San Mango) in un documento del 1829. Nel corso del Medioevo il territorio subisce il dominio di diversi feudatari e nel 1591 viene acquistato da Carlo d'Aquino, esponente di una delle pi\u00f9 illustri famiglie nobili italiane, una fra le sette grandi Case del Regno di Napoli.\nLa fondazione.\nSan Mango d'Aquino viene fondata nella prima met\u00e0 del Seicento da un ramo cadetto del Casato d'Aquino, una famiglia che ha dato i natali a san Tommaso d'Aquino, dottore della Chiesa.\nNel 1646 sono concessi i Capitoli (che regolano i rapporti tra gli abitanti ed il feudatario), nel 1648 il vescovo di Tropea emette il decreto di erezione della chiesa e nel 1653 don Matteo Capilupo \u00e8 il primo parroco del paese.\nDalla vecchia Fontana del Casale, attorno alla quale sono sorte le prime abitazioni, e dalle case sparse del fondo valle, il centro abitato si espande pi\u00f9 in alto, nel rione dei Sacchi, mentre nuove famiglie, dopo aver abbandonato i luoghi di origine distrutti dal terremoto del 1638, costruiscono i rioni Serra e Carpanzano. Qualche anno dopo sorgono i rioni di S. Giuseppe e Castagnari, e nel giro di pochi anni il paese assume l'assetto urbanistico che si pu\u00f2 notare ancora oggi.\nCon la vendita di Savuto fatta dai d'Aquino nel 1717 a favore del barone Le Piane, il casale di San Mango si stacca dalle terre feudali della destra del fiume e diventa un centro autonomo, con un proprio parlamento e con organi amministrativi eletti secondo le leggi del tempo. Gli abitanti passano da poco meno di 250 nel 1674 a 628 nel 1705, fino a superare quota mille nel 1764.\nPrima dell'Unit\u00e0 d'Italia.\nIl Settecento \u00e8, complessivamente, un secolo di crescita e di sviluppo economico e sociale. Cereali, olio, vino e frutta secca sono i principali prodotti agricoli; da segnalare pure la produzione di carbone, mentre nelle case si pratica con profitto la coltivazione del baco da seta. Il ceto pi\u00f9 numeroso sono i contadini, affiancato da una forte presenza di attivit\u00e0 artigianali e di mestieri: barbieri, sarti, calzolai, muratori, falegnami. Il paese si sviluppa per tutto il Settecento e vive momenti difficili a causa dell'usurpazione di alcuni terreni demaniali da parte di signorotti locali.\nDopo l'abolizione del feudalesimo all'inizio dell'Ottocento, San Mango vive un periodo di divisioni, vendette, uccisioni e scontri legati prevalentemente alle usurpazioni, destinate a divenire territori demaniali.\nQuesti avvenimenti si intrecciano con i moti risorgimentali: sede di una delle pi\u00f9 antiche rivendite carbonare della Calabria (non lontana dalla presunta prima loggia massonica italiana di Girifalco), San Mango partecipa ai moti del Risorgimento. Quando Garibaldi nel 1860 consegna il Regno delle Due Sicilie a Vittorio Emanuele II, il paese esce dalla spirale di violenza e diventa San Mango d'Aquino.\nDopo l'Unit\u00e0 d'Italia.\nDopo l'Unit\u00e0 d'Italia, il paese alimenta il flusso migratorio verso le Americhe.\nDanneggiato dai terremoti del 1905 e del 1908, il centro storico si arricchisce di nuove abitazioni grazie alle rimesse degli emigrati ed al ritorno di alcuni, i cosiddetti americani.\nNel 1876 \u00e8 costruita la strada rotabile che da San Mango porta al Bivio Bagni attraverso Nocera, Falerna e Gizzeria, e lo stesso anno viene impiantata la rete telegrafica.\nNel 1881 il censimento segna la cifra di 1.972 abitanti ed in questo periodo viene pure istituita la Fiera della Croce del Mulino. Nel 1890 \u00e8 terminato il primo nucleo del cimitero. Nel 1905 si lavora alle sorgenti alla Montagna e sorgono le fontane pubbliche nei rioni di Carpanzano, Croce del Mulino, San Giuseppe, Piazza, Sacchi, Castagnari e Arella. Nel 1911 la popolazione arriva a 2.241 abitanti. Nel 1907 \u00e8 fondata la \u201cSociet\u00e0 Agricola Cattolica di Mutuo Soccorso\u201d.\nDurante il Fascismo la strada Bivio Bagni-San Mango viene prolungata fino a Martirano; nonostante l'emigrazione, la popolazione arriva a 2.249 abitanti. Ma la ricerca di migliori condizioni di vita porta la gente ad emigrare, ed il flusso di partenze spinge il paese verso un inevitabile declino economico e demografico.\nNel 1926 alcune famiglie di emigrati fondano a Scranton (Pennsylvania) la \u201cSan Mango d'Aquino Society\u201d e nel 1930, con il contributo di questi emigrati, viene eretto in piazza Roma il Monumento ai Caduti in Guerra.\nIn tempi recenti.\nLa fine della Seconda guerra mondiale trova il paese in condizioni di estrema povert\u00e0 e la miseria spinge la popolazione a riprendere la via dell'emigrazione. Nel 1987 a Winnipeg (Manitoba, Canada) \u00e8 fondata la \u201cSociet\u00e0 San Mango d'Aquino\u201d, un sodalizio che raggruppa centinaia di emigrati.\nCon l'amministrazione comunale democristiana il paese comincia ad uscire dalla condizione di arretratezza: potenziata l'illuminazione pubblica, la luce elettrica arriva nelle campagne; sono costruiti l'acquedotto comunale, l'edificio scolastico, l'asilo infantile, le prime case popolari; viene ingrandito il cimitero; l'ampliamento e l'ammodernamento della rete idrica e fognaria portano l'acqua e migliori servizi igienici in tutte le case.\nNel 1968 inizia un periodo di cambiamento che investe l'intera societ\u00e0. L'amministrazione comunale democristiana \u00e8 sostituita da una lista civica che due anni dopo si riconosce nel Partito Socialista Italiano, e prende avvio una serie di amministrazioni socialiste che durano trentacinque anni e che realizzano un vasto programma di opere pubbliche, culminato con l'apertura dello svincolo sull'autostrada Salerno-Reggio Calabria.\nLo svincolo autostradale contribuisce a far uscire il paese dall'isolamento, ma la fase di benessere materiale vissuta negli ultimi anni del Novecento non arresta l'esodo delle famiglie: San Mango d'Aquino tra il 1951 ed il 2008 perde circa 650 abitanti.\nSimboli.\nLo stemma e il gonfalone del comune di San Mango d'Aquino sono stati concessi con decreto del presidente della Repubblica del 19 gennaio 1966.\nInfrastrutture e trasporti.\nSan Mango d'Aquino \u00e8 collegata con l'Autostrada Salerno-Reggio Calabria tramite la strada provinciale 95, che conduce all'omonimo svincolo. Inoltre il paese \u00e8 attraversato dalla strada provinciale 93 che porta a Nocera Terinese e Martirano Lombardo."}
{"id": "2251242", "revid": "767487", "url": "https://it.wikipedia.org/wiki?curid=2251242", "title": "Nagyr\u00e1b\u00e9", "text": "Nagyr\u00e1b\u00e9 \u00e8 un comune dell'Ungheria di 2.351 abitanti (dati 2001). \u00c8 situato nella provincia di Hajd\u00fa-Bihar."}
{"id": "2251244", "revid": "729019", "url": "https://it.wikipedia.org/wiki?curid=2251244", "title": "Ny\u00edracs\u00e1d", "text": "Ny\u00edracs\u00e1d \u00e8 un comune dell'Ungheria di 4.060 abitanti (dati 2001). \u00c8 situato nella provincia di Hajd\u00fa-Bihar."}
{"id": "2251246", "revid": "110157", "url": "https://it.wikipedia.org/wiki?curid=2251246", "title": "Karvin\u00e1", "text": "Karvin\u00e1 (in polacco: \"Karwina\", in tedesco: \"Karwin\") \u00e8 una citt\u00e0 della Regione di Moravia-Slesia, nel nord-est della Repubblica Ceca, capoluogo del distretto omonimo.\nStoria.\nFino al XIX secolo fu solo un villaggio di scarsa importanza dell'Alta Slesia, situato vicino all'importante citt\u00e0 di Fry\u0161t\u00e1t. La scoperta del carbone port\u00f2 a un rapido sviluppo Karvin\u00e1 e i villaggi circostanti, a cui fece seguito l'arrivo della ferrovia. Dopo il conflitto confinario cecoslovacco-polacco, nel 1920 entr\u00f2 a far parte della Cecoslovacchia come principale centro minerario del paese. Nel 1923 acquis\u00ec lo status di \"citt\u00e0\". Nell'ottobre del 1938 fu annessa dalla Polonia, insieme a tutta la regione conosciuta come Zaolzie e durante la Seconda guerra mondiale fu parte della Germania nazista. Dopo la guerra torn\u00f2 ad essere parte della Cecoslovacchia. Nel 1948 Karvin\u00e1, Fry\u0161t\u00e1t ed i villaggi finitimi di Darkov, Raj e Star\u00e9 M\u011bsto vennero fusi assieme e il nuovo centro prese il nome di Karvin\u00e1. Lo stemma di Fry\u0161t\u00e1t venne scelto come stemma di tutto l'agglomerato urbano, di cui Fry\u0161t\u00e1t costituisce il centro storico.\nIl periodo dopo la seconda guerra mondiale si caratterizz\u00f2 per l'orientamento economico verso l'industria pesante. A cavallo tra il XX e il XXI secolo, pur mantenendo uno spiccato carattere industriale, l'economia and\u00f2 incontro ad una ristrutturazione.\nKarvin\u00e1 \u00e8 anche un importante centro culturale e scolastico della minoranza polacca in Repubblica Ceca.\nAmministrazione.\nGemellaggi.\nKarvin\u00e1 \u00e8 gemellata con le seguenti citt\u00e0:"}
{"id": "2251249", "revid": "110157", "url": "https://it.wikipedia.org/wiki?curid=2251249", "title": "Ny\u00edrm\u00e1rtonfalva", "text": "Ny\u00edrm\u00e1rtonfalva \u00e8 un comune dell'Ungheria di 2.137 abitanti (dati 2001). \u00c8 situato nella provincia di Hajd\u00fa-Bihar."}
{"id": "2251250", "revid": "72265", "url": "https://it.wikipedia.org/wiki?curid=2251250", "title": "Sistemi dinamici lineari", "text": ""}
{"id": "2251251", "revid": "1442080", "url": "https://it.wikipedia.org/wiki?curid=2251251", "title": "Frederik van Eeden", "text": "Vita.\nFrederik van Eeden era figlio del botanico Frederik Willem van Eeden e crebbe in un ambiente dove l'arte e la scienza avevano un ruolo importante. Nel 1878 cominci\u00f2 a studiare medicina ad Amsterdam. Nel 1886 complet\u00f2 gli studi universitari e si stabil\u00ec a Bussum come medico praticante e si specializz\u00f2 in psicoterapia. All'inizio degli anni ottanta Van Eeden partecip\u00f2 attivamente alla vita studentesca di Amsterdam e pubblic\u00f2 i suoi primi articoli e commedie. Divent\u00f2 un membro dell'associazione letteraria \"Flanor\" e nel 1885 insieme a Frank van der Goes, Willem Kloos, Willem Paap e Albert Verwey fond\u00f2 la rivista \"De Nieuwe Gids\", che sarebbe diventata l'organo di espressione dei \"Tachtigers\".\nI Tachtigers si opponevano alla \"domineespo\u00ebzie\" (poesia dei \"domineedichters\", i ministri-poeti) vittoriana, un genere molto popolare nella seconda met\u00e0 del XIX secolo. Van Eeden fu uno degli autori di \"Grassprietjes van Cornelis Paradijs\" (1885), una finta raccolta di poesie scritte per burla nello stile dei \"domineedichters\", con una prefazione di Sebastiaan Slaap (pseudonimo di Willem Kloos) e P.A. Saaije Azn. (pseudonimo di Arnold Aletrino. In cento anni sono stati pubblicati dieci volumi di questa raccolta.\nSui primi numeri della rivista \"De Nieuwe Gids\" usc\u00ec a puntate \"De kleine Johannes\" (Il piccolo Johannes), una favola allegorica di Van Eeden pubblicata in forma di libro nel 1887. Nel 1894 Van Eeden usc\u00ec dalla redazione della \"Nieuwe Gids\". L'enfasi che i Tachtigers ponevano sull'estetica come fattore determinante (\"l'art pour l'art\") non faceva pi\u00f9 parte della sua visione della vita.\nIl 15 aprile 1886 Van Eeden spos\u00f2 Martha van Vloten, dalla quale ebbe due figli. Nel 1907 si separarono. Alla morte del figlio Paul, Frederik van Eeden scrisse il libro \"Paul's ontwaken\" (Il risveglio di Paul). Il 21 agosto 1907 spos\u00f2 Geertruida Woutrina Everts, dalla quale ebbe altri due figli.\nNegli ultimi anni della sua vita Van Eeden si interess\u00f2 sempre di pi\u00f9 alla Significs e allo spiritismo. Nel 1898 fu pubblicata la sua opera \"Redekunstige grondslag van verstandhouding\", che \u00e8 considerata la prima opera olandese sulla Significs. Nel 1900 usc\u00ec il suo romanzo psicologico \"Van de koele meren des doods\" (Dei freddi laghi della morte), che \u00e8 stato ristampato tante volte ed \u00e8 ancora molto letto. Qui Van Eeden sostiene il valore della religione e della psicoterapia in opposizione alle concezioni fatalistiche degli autori naturalisti. Nel 1982 dal libro \u00e8 stato tratto un film, diretto da Nouchka van Brakel e interpretato da Ren\u00e9e Soutendijk nel ruolo di protagonista.\nVan Eeden si avvicin\u00f2 alle idee dell'anarchismo e fu amico del filosofo russo Kropotkin, che viveva esule a Londra.\nNel 1898 Van Eeden fond\u00f2 la cooperativa-comune Walden per mettere in pratica le sue concezioni sociali. Questo esperimento, durato fino al 1907, \u00e8 stato importante per lo sviluppo del socialismo nei Paesi Bassi.\nNei primi scritti di Van Eelden si notano varie influenze: la concezione induista dell'individualit\u00e0, il misticismo di Jakob B\u00f6hme e il Panpsichismo di Gustav Fechner. Negli ultimi anni della sua vita Van Eeden divent\u00f2 cattolico."}
{"id": "2251252", "revid": "1645873", "url": "https://it.wikipedia.org/wiki?curid=2251252", "title": "Gul\u010da", "text": "G\u00fcl\u010d\u00f6 (in chirghiso \u0413\u04af\u043b\u0447\u04e9) \u00e8 una citt\u00e0 del Kirghizistan, capoluogo del distretto di Alaj; l'insediamento \u00e8 attraversato dall'autostrada del Pamir."}
{"id": "2251253", "revid": "767487", "url": "https://it.wikipedia.org/wiki?curid=2251253", "title": "S\u00e1p", "text": "S\u00e1p \u00e8 un comune dell'Ungheria di 1.046 abitanti (dati 2001). \u00c8 situato nella provincia di Hajd\u00fa-Bihar."}
{"id": "2251254", "revid": "767487", "url": "https://it.wikipedia.org/wiki?curid=2251254", "title": "S\u00e1r\u00e1nd", "text": "S\u00e1r\u00e1nd \u00e8 un comune dell'Ungheria di 2.342 abitanti (dati 2001). \u00c8 situato nella provincia di Hajd\u00fa-Bihar."}
{"id": "2251262", "revid": "174925", "url": "https://it.wikipedia.org/wiki?curid=2251262", "title": "Culturale", "text": ""}
{"id": "2251271", "revid": "767487", "url": "https://it.wikipedia.org/wiki?curid=2251271", "title": "Kill at Will", "text": "Kill at Will \u00e8 un EP del rapper statunitense Ice Cube, pubblicato nel 1990 dalla Priority Records."}
{"id": "2251277", "revid": "729019", "url": "https://it.wikipedia.org/wiki?curid=2251277", "title": "Lo Scarabeo", "text": "Lo Scarabeo \u00e8 un'azienda italiana che produce tarocchi antichi e moderni, carte da gioco tradizionali e artistiche e da divinazione, giochi per ragazzi e manuali new Age.\nStoria.\nL'azienda \u00e8 stata fondata da Pietro Alligo nel 1987 a Torino, dove ha tuttora la sua sede, in via Cigna 110.\nIn pi\u00f9 di venticinque anni \u00e8 diventata uno dei due primi produttori al mondo di tarocchi, realizzando tra l'altro quasi duecento nuovi mazzi di carte divinatorie, molti dei quali dipinti da maestri dell'illustrazione come Lele Luzzati, Ferenc Pinter, Giorgio Trevisan, Severino Baraldi, Giacinto Gaudenzi, Iassen Ghiuselev e Atanas Atanassov, grandi fumettisti come Hugo Pratt, Milo Manara, Benito Jacovitti, Sergio Zaniboni, Angelo Stano, Giancarlo Alessandrini, Nicola Mari, Marco Nizzoli e Giuseppe Palumbo.\nAlla base dei mazzi c'\u00e8 sempre un progetto dettagliato, a volte realizzato dai singoli autori, altre volte affidato a scrittori di fama come Giordano Berti o ad autori di fumetti come Alfredo Castelli, Bepi Vigna e Manfredi Toraldo."}
{"id": "2251278", "revid": "92723", "url": "https://it.wikipedia.org/wiki?curid=2251278", "title": "Orlov\u00e1", "text": "Orlov\u00e1 (in polacco: \"Or\u0142owa\", in tedesco: \"Orlau\") \u00e8 una citt\u00e0 del Distretto di Karvin\u00e1 nella Regione di Moravia-Slesia, nel nord-est della Repubblica Ceca."}
{"id": "2251280", "revid": "1573940", "url": "https://it.wikipedia.org/wiki?curid=2251280", "title": "Charpentieria crassicostata", "text": "Charpentieria crassicostata () \u00e8 un mollusco gasteropode della famiglia Clausiliidae, endemico della Sicilia.\nDescrizione.\nQuesto mollusco ha una conchiglia lunga 20\u201330\u00a0mm, dall'angolo spirale molto stretto. Presenta coste assiali parallele, interrotte dalle suture delle spire, che hanno avvolgimento sinistrorso.\nDistribuzione e habitat.\nSi pensa che un tempo avesse un areale ben pi\u00f9 ampio, gran parte della Sicilia occidentale; poi, a causa di incendi e raccolta indiscriminata di esemplari vivi per collezionismo, il suo areale si \u00e8 ristretto molto. Adesso \u00e8 limitato a una ristretta area della Sicilia nord-occidentale (Monte Cofano) e all'isola di Favignana (Egadi).\nPopola gli anfratti e le fenditure delle pareti di roccia calcarea."}
{"id": "2251281", "revid": "486946", "url": "https://it.wikipedia.org/wiki?curid=2251281", "title": "Clausilia crassicostata", "text": ""}
{"id": "2251282", "revid": "827882", "url": "https://it.wikipedia.org/wiki?curid=2251282", "title": "Daroot-Korgon", "text": "Daroot-Korgon (in chirghiso: \u0414\u0430\u0440\u043e\u043e\u0442-\u043a\u043e\u0440\u0433\u043e\u043d) \u00e8 una citt\u00e0 del Kirghizistan, capoluogo del distretto di \u010cong-Alaj.\nGeografia fisica.\nL'insediamento \u00e8 situato sulle sponde del fiume Kyzyl-Suu nel settore occidentale della valle di Alaj; a nord si trova una strada che veniva usata dagli esploratori russi prima della costruzione dell'attuale autostrada A372 che, attraverso Sary Ta\u0161 (sita a 90\u00a0km ad est), porta a O\u0161.\nA sud il fiume Altyn scorre attraverso una profonda valle nella catena del Trans-Alaj, all'imbocco della quale c'\u00e8 un valico di frontiera tagiko, nei dintorni \u00e8 altres\u00ec presente il ghiacciaio Fed\u010denko."}
{"id": "2251283", "revid": "1305772", "url": "https://it.wikipedia.org/wiki?curid=2251283", "title": "Death Certificate", "text": "Death Certificate \u00e8 il secondo album del rapper statunitense Ice Cube, pubblicato nel 1991 dalla Priority Records. Il disco \u00e8 stato ripubblicato in occasione del suo venticinquesimo anniversario dalla Interscope Records con delle tracce aggiuntive. Il disco originale venne preordinato in oltre un milione di copie e a fine anno fu certificato disco di platino dalla RIAA.\nL'album ottiene un forte successo nonostante le aspre critiche a causa dei contenuti politici e razzisti e i riferimenti espliciti riguardanti temi molto controversi quali lo spaccio, la profilazione razziale e il diritto di detenere e usare armi da fuoco. Nel 2003 l'album \u00e8 ripubblicato dalla Priority con l'aggiunta della traccia \"How to Survive in South Central\", gi\u00e0 utilizzata in precedenza nel 1991 per la colonna sonora del film \"Boyz N The Hood\". Il disco presenta anche il dissing \"No Vaseline\", rivolto ai singoli componenti del suo ex gruppo, gli N.W.A.\nMolte riviste specializzate hanno inserito \"Death Certificate\" tra i migliori dischi del 1991 (tra cui \"The Village Voice\" e \"New Musical Express\") e tra i migliori album hip hop di sempre (tra cui MTV e \"The Source\").\nDescrizione.\nLe sedute di registrazione di \"Death Certificate\" cominciarono alla fine del 1990, e si protrassero per gran parte del 1991. Mentre incideva l'album, Ice Cube era anche coinvolto in molti altri progetti, inclusi l'album di debutto della rapper Yo-Yo \"Make Way for the Motherlode\", \"I Wish My Brother George Was Here\" di suo cugino Del tha Funkee Homosapien, e cosa pi\u00f9 importante di tutte, il suo esordio cinematografico, \"Boyz n the Hood - Strade violente\", nel quale recitava come co-protagonista insieme a Cuba Gooding Jr. e Laurence Fishburne. In maniera simile ad \"AmeriKKKa's Most Wanted\", Ice Cube fu molto attivo nella produzione del disco. A differenza del precedente lavoro, che aveva incluso il contributo della The Bomb Squad, \"Death Certificate\" include sonorit\u00e0 leggermente pi\u00f9 vicine al sound della West Coast, con un forte uso di campionamenti funk e soul anni settanta.\nContenuti.\nMentre era impegnato nella registrazione di \"Death Certificate\", \u00e8 stato detto che Ice Cube si affili\u00f2 alla Nation of Islam, fatto che ebbe un grande impatto sulla maggior parte del materiale incluso sul disco, sebbene egli abbia negato in seguito di essere mai entrato a far parte dell'organizzazione. \"Death Certificate\" venne organizzato in due elementi tematici separati, e si apre con la spiegazione dello stesso Cube: \u00abThe Death Side: a mirror image of where we are today; The Life Side: a vision of where we need to go\u00bb (\"The Death Side: un'immagine speculare di dove siamo oggi; The Life Side: una visione di dove dobbiamo andare\"). La prima met\u00e0, quindi, \u00e8 piena di storie di spaccio di droga, prostituzione e violenza come ci si aspetterebbe da un album gangsta rap del 1991, ma anche la seconda parte \u00e8 piena di brani duri e controversi come \"Black Korea\", \"I Wanna Kill Sam\", \"True to the Game\" e \"No Vaseline\".\nLa traccia \"A Bird in the Hand\" lamenta la lenta discesa di un giovane nella vita criminale, che diventa uno spacciatore per la sopravvivenza economica:\nLa controversa \"Black Korea\" minaccia rivolte e incendi dolosi in risposta alla proliferazione dei negozi di alimentari gestiti da coreani nei ghetti neri degli Stati Uniti. La traccia \u00e8 stata vista come una sorta di risposta per l'omicidio di Latasha Harlins, una quindicenne afroamericana uccisa a colpi di arma da fuoco da una negoziante coreana, il 16 marzo 1991, in un alterco per una bottiglia di succo d'arancia. Poich\u00e9 la pubblicazione della traccia anticip\u00f2 i disordini di Los Angeles del 1992, durante i quali molti negozi di coreani-americani furono presi d'assalto, saccheggiati e incendiati, Ice Cube fu accusato di incitamento alla violenza razziale da parte degli afroamericani nei confronti degli asiatici.\nIl brano \"Look Who's Burnin\"' racconta dei pericoli delle infezioni sessualmente trasmettibili nel ghetto, mentre \"Alive on Arrival\" narra la storia di un giovane uomo coinvolto in una sparatoria tra gang che finisce per morire dissanguato in un pronto soccorso mentre viene interrogato dalla polizia. \"Color Blind\" predica la neutralit\u00e0 e la fratellanza tra le gang malavitose, come Bloods e Crips. Anche se il precedente album di Ice Cube aveva evitato attacchi diretti al suo ex gruppo N.W.A, \"Death Certificate\" contiene i brani \"diss\" \"True to the Game\" e soprattutto \"No Vaseline\", indirizzati esplicitamente ai suoi ex compagni di band e al loro manager Jerry Heller.\nPubblicazione.\nL'album fu pubblicato il 29 ottobre 1991 negli Stati Uniti. Il disco fu anticipato da oltre un milione di copie in prevendita. \"Death Certificate\" debutt\u00f2 direttamente alla posizione numero 2 nella classifica \"Billboard\" 200, vendendo 105,000 copie nella prima settimana. Fu il primo album di Ice Cube a debuttare nella top-ten statunitense. Il disco inoltre arriv\u00f2 in vetta alla classifica Top R&amp;B/Hip-Hop Albums. Il 20 dicembre 1991 l'album \u00e8 stato certificato disco di platino dalla Recording Industry Association of America (RIAA) con vendite di oltre un milione di copie.\nNel 2003 la Priority Records ha ristampato \"Death Certificate\" includendo la bonus track \"How to Survive in South Central\", originariamente apparsa nella colonna sonora del film \"Boyz n the Hood\".\nIl 9 giugno 2017, in occasione del venticinquesimo anniversario dalla sua uscita, l'album \u00e8 stato ristampato dalla Interscope Records con l'aggiunta di vario materiale extra.\nControversie.\nNel 1991 la Oregon Liquor Control Commission viet\u00f2 un manifesto pubblicitario per il liquore al malto \"St. Ides\", che Ice Cube all'epoca sponsorizzava, il quale mostrava il rapper con in mano una lattina di \"St. Ides\" mentre con l'altra mano faceva un gesto tipico delle gang.\nNel numero del settembre 2006 di \"FHM\", Ice Cube dichiar\u00f2 in un'intervista di non rimpiangere nessuna delle controverse affermazioni fatte in \"Death Certificate\".\nA causa della canzone \"Black Korea\", alcune associazioni, come la Southern Christian Leadership Conference e la National Korean American Grocers Association, accusarono Ice Cube di razzismo e proposero il boicottaggio del brano. In risposta alle polemiche, Ice Cube dichiar\u00f2: \u00ab\"Black Korea\" \u00e8 la mia osservazione sulla situazione di come alcune aziende coreane trattano i clienti neri [...] Posso capire che alcune persone ascoltino i miei dischi al livello sbagliato. Voglio dire, il rap \u00e8 pi\u00f9 una cosa sul vantarsi della violenza. Non fai dischi rap che dicono, 'Yo, sono pazzo, quindi ti metter\u00f2 addosso pressione finanziaria\u00bb. Egli concluse specificando che la sua intenzione era stata quella di suscitare una risposta dalla comunit\u00e0 nera, non di terrorizzare tutti i negozianti coreani.\nVolendo evitare boicottaggi e polemiche varie, soprattutto a causa delle leggi in vigore nel Regno Unito sull'incitamento all'odio razziale, dalla versione per il mercato britannico di \"Death Certificate\" furono eliminate le tracce \"Black Korea\" e \"No Vaseline\". La Island Records, casa distributrice dell'album in Europa, tolse le tracce con il consenso della Priority Records, ma non di Ice Cube. \u00abSiamo molto entusiasti di Ice Cube\u00bb, disse il dirigente della Island Marc Marot, \u00abma a livello personale non potevo accettare quelle due canzoni. Capisco che l'autocensura dopo il caso N.W.A. ci metta in una strana posizione, ma non sosterremo il razzismo verso le minoranze o l'antisemitismo. Siamo giunti a un compromesso che \u00e8 accettabile\u00bb. Da allora le tracce sono state ripristinate nelle successive ristampe in CD dell'album disponibili nel Regno Unito."}
{"id": "2251288", "revid": "57342", "url": "https://it.wikipedia.org/wiki?curid=2251288", "title": "Premi C\u00e9sar 1994", "text": "La cerimonia di premiazione della 19\u00aa edizione dei Premi C\u00e9sar si \u00e8 svolta il 26 febbraio 1994 al Th\u00e9\u00e2tre des Champs-\u00c9lys\u00e9es di Parigi. \u00c8 stata presieduta da G\u00e9rard Depardieu e presentata da Fabrice Luchini e Cl\u00e9mentine C\u00e9lari\u00e9. \u00c8 stata trasmessa da Canal+.\nI film che hanno ottenuto il maggior numero di candidature (nove) sono stati \"\" (\"Trois couleurs: Bleu\") di Krzysztof Kie\u015blowski e \"Smoking/No Smoking\" di Alain Resnais, mentre il film che ha ottenuto il maggior numero di premi (cinque) \u00e8 stato \"Smoking/No Smoking\".\nVincitori e candidati.\nI vincitori sono indicati in grassetto, a seguire gli altri candidati."}
{"id": "2251290", "revid": "1543377", "url": "https://it.wikipedia.org/wiki?curid=2251290", "title": "District Management Area", "text": "Le District Management Area (aree a gestione distrettuale), abbreviate in DMA, sono aree facenti parte delle municipalit\u00e0 distrettuali del Sudafrica, ma godono di un'amministrazione autonoma rispetto alle municipalit\u00e0 locali di cui non hanno mai voluto fare parte.\nLe DMA, generalmente, sono aree in cui sono situati parchi nazionali e hanno una densit\u00e0 di popolazione molto bassa.\nIl \"Municipal Demarcation Board\" ha espresso l'intenzione di eliminare le DMA e integrarli nelle municipalit\u00e0 locali alle elezioni locali del 2011.\nLa tabella mostra la popolazione delle DMA in basa al censimento del 2001."}
{"id": "2251321", "revid": "767487", "url": "https://it.wikipedia.org/wiki?curid=2251321", "title": "Carmen (Cotabato)", "text": "Carmen \u00e8 una municipalit\u00e0 di Prima classe delle Filippine, situata nella Provincia di Cotabato, nella Regione del SOCCSKSARGEN.\nCarmen \u00e8 formata da 28 baranggay:"}
{"id": "2251324", "revid": "1516566", "url": "https://it.wikipedia.org/wiki?curid=2251324", "title": "Armoriale dei comuni della citt\u00e0 metropolitana di Palermo", "text": "Questa pagina contiene le armi (stemmi e blasonature) dei comuni della citt\u00e0 metropolitana di Palermo."}
{"id": "2251325", "revid": "767487", "url": "https://it.wikipedia.org/wiki?curid=2251325", "title": "Kabacan", "text": "Kabacan \u00e8 una municipalit\u00e0 di Seconda classe delle Filippine, situata nella Provincia di Cotabato, nella Regione del SOCCSKSARGEN.\nKabacan \u00e8 formata da 24 baranggay:"}
{"id": "2251328", "revid": "585241", "url": "https://it.wikipedia.org/wiki?curid=2251328", "title": "Insaccati", "text": ""}
{"id": "2251329", "revid": "729019", "url": "https://it.wikipedia.org/wiki?curid=2251329", "title": "Walden (comune)", "text": "Walden era il nome di una colonia, o comune cooperativa, che lo psichiatra e scrittore Frederik van Eeden (1860-1932) fond\u00f2 nel 1898 nella tenuta Cruysbergen a Bussum.\nQuesta colonia cooperativa socialista fu fondata su un terreno di propriet\u00e0 comune. La colonia aveva anche la funzione di luogo di riposo per pazienti psichiatrici. La struttura fall\u00ec per cattiva gestione commerciale. Prima fu trasformata in cooperativa di consumo, poi nel 1907 fu dichiarata la bancarotta.\nVan Eelden ebbe l'idea di fondare Walden dopo aver letto il famoso libro \"Walden, ovvero La vita nei boschi\" (1854) di Henry David Thoreau.\nA Walden nacque il veggente olandese Gerard Croiset."}
{"id": "2251330", "revid": "599013", "url": "https://it.wikipedia.org/wiki?curid=2251330", "title": "Giovanni Capra", "text": "Carriera.\nConosciuto anche come Capra I per distinguerlo dal fratello calciatore Carlo (Capra II). Ha giocato nell', totalizzando 25 presenze e realizzando 12 reti. Con i neroazzurri gioca nelle stagioni 1909-1910 e 1910-1911 vincendo uno Scudetto.\nProbabilmente, le sue migliori prestazioni in maglia nerazzurra coincisero con i due derby di Milano della stagione 1909-1910, che l'Inter vinse 5-0 all'andata e 5-1 al ritorno ed in cui Capra realizz\u00f2 complessivamente quattro reti."}
{"id": "2251332", "revid": "1305772", "url": "https://it.wikipedia.org/wiki?curid=2251332", "title": "Libungan", "text": "Libungan \u00e8 una municipalit\u00e0 di Quarta classe delle Filippine, situata nella Provincia di Cotabato, nella Regione del SOCCSKSARGEN.\nLibungan \u00e8 formata da 20 baranggay:"}
{"id": "2251334", "revid": "154893", "url": "https://it.wikipedia.org/wiki?curid=2251334", "title": "Ontano nero", "text": ""}
{"id": "2251336", "revid": "154893", "url": "https://it.wikipedia.org/wiki?curid=2251336", "title": "Ontano bianco", "text": ""}
{"id": "2251340", "revid": "110157", "url": "https://it.wikipedia.org/wiki?curid=2251340", "title": "Fr\u00fddek-M\u00edstek", "text": " Fr\u00fddek-M\u00edstek (in slesiano e polacco: \"Frydek-Mistek \"; in tedesco: \" Friedeck-Mistek\") \u00e8 una citt\u00e0 della Repubblica Ceca, capoluogo del distretto di Fr\u00fddek-M\u00edstek, nella Regione di Moravia-Slesia."}
{"id": "2251341", "revid": "154893", "url": "https://it.wikipedia.org/wiki?curid=2251341", "title": "Ontano napoletano", "text": ""}
{"id": "2251344", "revid": "39884", "url": "https://it.wikipedia.org/wiki?curid=2251344", "title": "Albert Delborgies", "text": ""}
{"id": "2251345", "revid": "599013", "url": "https://it.wikipedia.org/wiki?curid=2251345", "title": "No\u00ebl Delberghe", "text": ""}
{"id": "2251346", "revid": "39884", "url": "https://it.wikipedia.org/wiki?curid=2251346", "title": "Robert Desmettre", "text": ""}
{"id": "2251347", "revid": "154893", "url": "https://it.wikipedia.org/wiki?curid=2251347", "title": "Cannuccia di palude", "text": ""}
{"id": "2251348", "revid": "599013", "url": "https://it.wikipedia.org/wiki?curid=2251348", "title": "Albert Mayaud", "text": ""}
{"id": "2251349", "revid": "154893", "url": "https://it.wikipedia.org/wiki?curid=2251349", "title": "Tifa", "text": ""}
{"id": "2251350", "revid": "39884", "url": "https://it.wikipedia.org/wiki?curid=2251350", "title": "Georges Rigal", "text": ""}
{"id": "2251351", "revid": "599013", "url": "https://it.wikipedia.org/wiki?curid=2251351", "title": "Joseph Cludts", "text": ""}
{"id": "2251352", "revid": "154893", "url": "https://it.wikipedia.org/wiki?curid=2251352", "title": "Mazzasorda", "text": ""}
{"id": "2251353", "revid": "599013", "url": "https://it.wikipedia.org/wiki?curid=2251353", "title": "Pierre Dewin", "text": ""}
{"id": "2251356", "revid": "1573940", "url": "https://it.wikipedia.org/wiki?curid=2251356", "title": "Albert Durant", "text": ""}
{"id": "2251357", "revid": "1573940", "url": "https://it.wikipedia.org/wiki?curid=2251357", "title": "Georges Fleurix", "text": ""}
{"id": "2251358", "revid": "599013", "url": "https://it.wikipedia.org/wiki?curid=2251358", "title": "Paul Gailly", "text": ""}
{"id": "2251359", "revid": "599013", "url": "https://it.wikipedia.org/wiki?curid=2251359", "title": "Joseph Pletinckx", "text": ""}
{"id": "2251360", "revid": "1442080", "url": "https://it.wikipedia.org/wiki?curid=2251360", "title": "Manuel Ferreira", "text": "Carriera.\nFerreira fu uno dei principali calciatori argentini degli anni venti e trenta. La sua carriera agonistica, durata dal 1924 al 1936, si svolse principalmente nell'Estudiantes de La Plata (con cui realizz\u00f2 26 goal in 90 presenze), salvo un biennio (1933-1934) con la maglia del River Plate. Nonostante il buon livello delle due squadre, Ferreira non vinse mai alcun titolo per club.\nDecisamente migliore fu la pur breve (appena tre anni, dal 1927 al 1930) esperienza con la maglia della nazionale argentina, con cui Ferreira debutt\u00f2 in occasione del Campeonato Sudamericano de Football 1927 (equivalente all'attuale Coppa America). La selezione albiceleste concluse il torneo a punteggio pieno, davanti all', grande rivale dell'Argentina in quegli anni per la supremazia mondiale e continentale: Ferreira, dal canto suo, sigl\u00f2 2 reti nell'ultima partita contro il padrone di casa.\nNel 1928 Ferreira partecip\u00f2 al torneo di calcio della IX Olimpiade in programma ad Amsterdam. Liquidati senza grossi problemi (11-2), (6-3) ed (6-0), gli argentini trovarono in finale il 10 giugno l'Uruguay campione olimpico in carica. Proprio Ferreira and\u00f2 in goal al 50', pareggiando la rete di Petrone che aveva portato in vantaggio la \"Celeste\" e la partita fin\u00ec sull'1-1, costringendo le squadre a giocare uno spareggio. Tre giorni dopo, tuttavia, la spunt\u00f2 per 2-1 l'Uruguay, grazie al goal partita di H\u00e9ctor Scarone, e per l'Argentina fu solo secondo posto. Ferreira conquist\u00f2 il secondo posto anche nella classifica dei marcatori con 6 goal (a pari merito con l'italiano Baloncieri), dietro il connazionale Domingo Tarasconi, autore di ben 11 reti.\nIl riscatto argentino fu fulmineo e l'anno seguente, al Campeonato Sudamericano de Football 1929 disputato proprio in Argentina, gli albicelesti tornarono al successo: nuova marcia trionfale degli argentini (primi a punteggio pieno davanti al ) e nuovo secondo posto nella classifica dei marcatori, con 3 goal (stavolta dietro al paraguaiano Aurelio Gonz\u00e1lez, con 5 goal), per Ferreira, che da quel torneo diviene anche capitano della nazionale.\nDa campione sudamericano in carica, l'Argentina si proiett\u00f2 cos\u00ec nel primo mondiale di calcio disputato nel 1930 nel vicino Uruguay. Ferreira non and\u00f2 mai in rete, in parte offuscato dai compagni di reparto St\u00e1bile (alla fine capocannoniere del torneo con 8 realizzazioni) e Peucelle, ma guid\u00f2 da \"leader\" e capitano la propria nazionale fino alla finalissima contro gli eterni rivali dell'Uruguay. Il 30 luglio 1930 al Centenario di Montevideo, per\u00f2, la vittoria arrise ai padroni di casa (4-2). Ferreira, dopo aver mancato quello che sarebbe stato il successo pi\u00f9 importante della sua carriera, decise di lasciare definitivamente la nazionale."}
{"id": "2251361", "revid": "599013", "url": "https://it.wikipedia.org/wiki?curid=2251361", "title": "Jules Thiry", "text": ""}
{"id": "2251362", "revid": "599013", "url": "https://it.wikipedia.org/wiki?curid=2251362", "title": "Jean-Pierre Vermetten", "text": ""}
{"id": "2251363", "revid": "1573940", "url": "https://it.wikipedia.org/wiki?curid=2251363", "title": "Arthur Austin", "text": ""}
{"id": "2251365", "revid": "767487", "url": "https://it.wikipedia.org/wiki?curid=2251365", "title": "Oliver Horn", "text": ""}
{"id": "2251366", "revid": "599013", "url": "https://it.wikipedia.org/wiki?curid=2251366", "title": "Fred Lauer", "text": ""}
{"id": "2251367", "revid": "1573940", "url": "https://it.wikipedia.org/wiki?curid=2251367", "title": "George Mitchell (pallanuotista)", "text": ""}
{"id": "2251369", "revid": "599013", "url": "https://it.wikipedia.org/wiki?curid=2251369", "title": "John Norton (pallanuotista)", "text": ""}
{"id": "2251370", "revid": "599013", "url": "https://it.wikipedia.org/wiki?curid=2251370", "title": "George Schroth", "text": ""}
{"id": "2251371", "revid": "599013", "url": "https://it.wikipedia.org/wiki?curid=2251371", "title": "Herbert Vollmer", "text": ""}
{"id": "2251372", "revid": "767487", "url": "https://it.wikipedia.org/wiki?curid=2251372", "title": "Ragazzi della notte", "text": "Ragazzi della notte \u00e8 un film del 1995 scritto, diretto e interpretato da Jerry Cal\u00e0.\nTrama.\nLo spunto per raccontare uno spaccato di vita di un gruppo di ragazzi \u00e8 dato da una tr\u00f2upe televisiva che approda sulle sponde del lago di Garda per un servizio sulla frenetica e smodata vita notturna di alcune delle discoteche italiane pi\u00f9 in voga del periodo. Il risultato \u00e8 un intrecciarsi di storie con in comune alcuni elementi di trasgressione. Jerry Cal\u00e0 interpreta in alcune scene s\u00e9 stesso, un attore in fuga dalla routine, ossessionato da un manager spregiudicato.\nDistribuzione e incasso.\nIl film venne distribuito nelle sale dalla Medusa Film con sole 40 copie, ma nonostante ci\u00f2 ebbe comunque un buon successo incassando 979.445.000 lire, rientrando ampiamente nei costi di produzione.\nAccoglienza.\nNonostante il buon risultato al botteghino e i favori del pubblico, la critica stronc\u00f2 la pellicola sottolineandone soprattutto l'eccessiva volgarit\u00e0.\nIl regista Jerry Cal\u00e0, anni dopo la sua uscita, defin\u00ec il film nella sua autobiografia come: \"[...] Il classico prodotto che piacque molto al pubblico nonostante gli snobismi della critica e nonostante il fatto che la Medusa lo distribu\u00ec in appena quaranta copie. Pochissime, ma fecero un buon incasso: di domenica ogni cinema che lo programmava faceva dai venticinque ai trenta milioni al botteghino\"."}
{"id": "2251376", "revid": "22475", "url": "https://it.wikipedia.org/wiki?curid=2251376", "title": "Hyphessobrycon erythrostigma", "text": "Il tetra macchia rossa (\"Hyphessobrycon erythrostigma\" ) \u00e8 un pesce d'acqua dolce della famiglia dei Caracidi.\nDistribuzione.\nLa specie \u00e8 diffusa nell'alto corso del Rio delle Amazzoni, in corsi d'acqua con acque scure ed abbondante presenza di piante acquatiche.\nDescrizione.\nQuesta specie ha il corpo relativamente alto e compresso lateralmente, la pinna dorsale \u00e8 allungata (molto pi\u00f9 nei maschi) e la pinna anale presenta una punta (anche questa pi\u00f9 evidente nei maschi). La pinna caudale \u00e8 ampia e leggermente forcuta. Gli occhi sono piuttosto grandi, la bocca piccola.\nIl colore \u00e8 grigiastro con sfumature metalliche violacee sui fianchi, con una striscia nera che attraversa gli occhi, i quali sono rossi al di sopra di detta linea. Al centro dei fianchi \u00e8 presente una vistosa macchia rossa dalla quale il pesce prende il nome.\nMisura fino a 8 cm.\nComportamento.\nQuesti pesci vivono in banchi ed in caso di pericolo, trovano rifugio tra la vegetazione.\nAlimentazione.\n\u00c8 un pesce onnivoro,la sua dieta \u00e8 basata su invertebrati acquatici e piccole quantit\u00e0 di cibo vegetale di vario tipo.\nRiproduzione.\nDopo un serrato corteggiamento da parte del maschio le uova vengono deposte tra la vegetazione fitta, dove si schiuderanno uno o due giorni dopo.\nAcquariofilia.\nQuesta specie \u00e8 comunemente allevata in acquario. Si consiglia di allevarlo in gruppi di almeno 6 esemplari, in acquari piuttosto spaziosi con vegetazione e spazio libero. Si consiglia di integrare l'alimentazione a base di cibo secco con del cibo vivo.\nLa riproduzione \u00e8 piuttosto difficile da ottenere negli acquari privati."}
{"id": "2251379", "revid": "767487", "url": "https://it.wikipedia.org/wiki?curid=2251379", "title": "M'lang", "text": "M'lang \u00e8 una municipalit\u00e0 di Quarta classe delle Filippine, situata nella Provincia di Cotabato, nella Regione del SOCCSKSARGEN.\nM'lang \u00e8 formata da 37 baranggay:"}
{"id": "2251382", "revid": "86343", "url": "https://it.wikipedia.org/wiki?curid=2251382", "title": "Mlang", "text": ""}
{"id": "2251384", "revid": "125839916", "url": "https://it.wikipedia.org/wiki?curid=2251384", "title": "Mal", "text": "Biografia.\nI primi passi in Gran Bretagna.\nProveniente da una famiglia modesta, figlio di un muratore, nel Dopoguerra svolge diversi lavori, tra cui il muratore e l'elettricista, oltre a venire utilizzato per la consegna domiciliare dei giornali.\nDopo aver preso il microfono in mano durante il matrimonio della sorella, cantando un brano di Gene Vincent con quello che poi sarebbe diventato il suo gruppo, The Meteors, negli anni sessanta comincia la carriera di cantante nella madrepatria, adottando lo pseudonimo di Mal Ryder. Gli altri componenti del gruppo sono: Pete Goodwin alla chitarra ritmica, Larry Reddington alla batteria, Jimmy O'Donald alla chitarra solista e Malcom West al basso. Con loro effettua i primi spettacoli, basati su cover di rock'n'roll, a Oxford, la citt\u00e0 dove nel frattempo si \u00e8 trasferita la famiglia. Passa poi agli Spirits, con cui riesce a ottenere un contratto con la Decca Records: la casa discografica punta per\u00f2 decisamente su di lui e i dischi escono, quindi, con la denominazione Mal Ryder &amp; The Spirits.\nDopo due 45 giri, \"Cry Baby\" e \"See the funny little clown\", che non riscuotono il successo che la casa discografica si aspetta, Mal e il suo complesso passano alla Pye Records e pubblicano altri due 45 giri, \"Your Friend\" e \"Lonely Room\", che fruttano alla band un tour di spettacoli per pi\u00f9 di 6 mesi in Germania. Qui si esibiscono anche allo Star Club di Amburgo (dove si esibivano i Silver Beatles, cio\u00e8 i primi Beatles con Pete Best alla batteria e Stuart Sutcliffe al basso); allo Storyvill Club, circuito di Francoforte, Colonia e Duisburg, e anche per un mese al Big Ben Club a Willemshaven.\nAl ritorno gli Spirits si sciolgono, a causa della defezione del chitarrista che si ritira a vita privata per sposarsi. Mal viene contattato per riformare una nuova band, The Primitives, al tempo alle prese con problemi di organico.\nMal inserisce nei Primitives anche il suo batterista degli Spirits, Mick Charleton, che con il bassista Jay Roberts (celebre per il fatto di suonare il basso con tre corde) e il chitarrista Stuart Linnell completa la formazione, la quale incide un 45 giri sempre per la Pye, \"Every Minute of Every Day\". Anche questo disco riscuote un successo modesto. Quando Stuart Linnell presenta le dimissioni, Mal chiama un chitarrista che ha conosciuto in Germania: Dave Sumner.\nDopo un tour di un mese in Norvegia, Mal e soci tornano a Londra e durante un'esibizione in un locale di Soho due italiani presenti nel pubblico, Gianni Boncompagni e Alberigo Crocetta (quest'ultimo proprietario del Piper club di Roma), propongono loro una scrittura per alcuni spettacoli in Italia. Mick Charleton, per\u00f2, decide di restare in patria e viene sostituito da un giovane batterista che Mal ha conosciuto in Galles: Pick Withers, che dieci anni dopo diverr\u00e0 il batterista dei Dire Straits.\nIl successo in Italia.\nAlla fine del 1965 cominciano i primi spettacoli al Piper di Roma, il locale pi\u00f9 di tendenza in quegli anni per il beat italiano, dove si esibiscono anche altri artisti che riscuoteranno successo negli anni successivi, come Patty Pravo o un altro complesso sempre britannico, The Rokes. Il successo porta i Primitives a incidere un album per l'etichetta Piper Club (distribuita dalla ARC, casa discografica satellite della RCA), intitolato \"Blow Up\", con alcune delle canzoni che suonano dal vivo, come la gi\u00e0 citata \"Every Minute of Every Day\", \"Gimme Some Lovin' \" degli Spencer Davis Group, \"Standing in the Shadows of Love\" e due traduzioni di Luigi Tenco e Sergio Bardotti di \"Thunder'n Lightnin\"' (che diventa \"Johnny no\") e di \"I Ain't Gonna Eat Out My Heart Anymore\", che con il titolo di \"Yeeeeeeh!\" esce anche su 45 giri, riscuotendo un grande successo, bissato qualche mese dopo da \"L'incidente\", inedita su LP.\nLa casa discografica, per\u00f2, punta decisamente sul cantante (che in effetti riscuote molto successo personale, specialmente presso il pubblico femminile) e impone di pubblicare i dischi da l\u00ec in poi con il nome Mal dei Primitives: di fatto quindi comincia la carriera solista di Mal, anche se il complesso lo accompagna ancora, specialmente negli spettacoli dal vivo.\nLa carriera solista.\nMal riscuote ancora un grande successo fino alla fine della decade, con brani quali \"Bambolina\" (1967), \"Tu sei bella come sei\" (con cui partecipa al Festival di Sanremo nel 1969) e \"Occhi neri occhi neri\" (1970).\nDello stesso anno \u00e8 la pubblicazione di \"Pensiero d'amore\" (cover di \"I've Gotta Get a Message to You\" dei Bee Gees). Quest'ultima canzone arriva al primo posto della classifica stazionandovi per quattro settimane, ispirando il musicarello omonimo del 1969 diretto da Mario Amendola, interpretato dal cantante.\nInizia cos\u00ec per Mal una nuova carriera, quella di attore. Nel 1970 escono altre due pellicole dello stesso tipo che ottengono buoni incassi ovvero \"Lacrime d'amore\" (seguito del precedente) e \"Amore Formula 2\" entrambe dirette nuovamente da Amendola.\nGrazie al successo riscosso al cinema, Mal \u00e8 anche protagonista di una serie di fotoromanzi, pubblicati da riviste come \"Sogno\" e \"Grand Hotel\".\nNon abbandona per\u00f2 la musica e partecipa nuovamente a due edizioni consecutive del Festival di Sanremo. All'edizione del 1970 si presenta in coppia con Luciano Tajoli cantando \"Sole pioggia e vento\", mentre all'edizione del 1971 si presenta con il complesso dei Nomadi interpretando \"Non dimenticarti di me\", scritta da Mogol e Mario Lavezzi. Sempre nel 1971 incide \"Ti porta via\", canzone composta da Paolo Conte.\nNel 1972 tiene una serie di concerti a Las Vegas in cui \u00e8 accompagnato dai Cyan Three, in precedenza gruppo supporto di Patty Pravo.\nDopo alcuni singoli in inglese di scarso esito commerciale, ritorna in cima alle hit parade nel 1975 con una versione in chiave moderna della celebre canzone di Vittorio De Sica \"Parlami d'amore Mari\u00f9\", che fa da sigla a una rassegna televisiva di film del regista romano. Nel 1977 ottiene un successo ancora pi\u00f9 grande (un milione e mezzo di dischi venduti) con \"Furia\", sigla dell'omonima serie di telefilm con protagonista il \"cavallo del West\". A questa fanno seguito altre sigle per il mercato infantile legate ad altre trasmissioni a cui Mal prende parte: tra queste il \"sequel\" \"Furia soldato\", \"Mackintosh\" e \"Uomo squalo\", sigle della trasmissione per ragazzi \"Il dirigibile\", condotta dallo stesso Mal con Maria Giovanna Elmi.\nIl lungo declino.\n\u00abFuria mi ha rovinato la vita!\u00bb dir\u00e0 Mal qualche anno pi\u00f9 tardi: il cantante gallese non riesce a scrollarsi di dosso la nuova etichetta di cantante per bambini.\nNel 1977 a Mal viene proposto il brano \"Bella da morire\" per partecipare al Festival di Sanremo, ma i suoi produttori discografici lo convincono a non prendere in considerazione la canzone che poi vincer\u00e0 la manifestazione canora nell'esecuzione degli Homo Sapiens: infatti il progetto intrapreso era troppo vantaggioso per rinunciarvi ( copie di dischi venduti in poche settimane), quindi gli viene consigliato di continuare col filone delle canzoni per bambini.\nSuccessivamente prosegue la carriera incidendo un nuovo disco in inglese col suo vero nome Paul Bradley, con pochi risultati di vendita, eccettuata l'hit \"Let It Be Love\" del 1981, che raggiunge una buona posizione nella Hit Parade. Anche una nuova partecipazione al Festival di Sanremo del 1982 con \"Sei la mia donna\" non riscuote il risultato sperato e Mal presto smette di incidere dischi con canzoni inedite. Continua per\u00f2 con i concerti, specialmente nei mesi estivi, riproponendo le canzoni degli anni sessanta.\nGli anni duemila.\nNel 1997, 1998 e 1999 Mal torna al successo, non solo come cantante, ma anche come attore nella versione italiana del musical \"Grease\", interpretato insieme a Lorella Cuccarini. Torna inoltre in televisione, come ospite fisso del programma \"L'ultimo valzer\" con Fabio Fazio e Claudio Baglioni, in cui impersona il computer MAL 9000, parodia di HAL 9000 di \"\".\nNel 2005 partecipa al reality show di Canale 5 \"La fattoria\", dove riscuote un buon successo personale arrivando secondo dietro il vincitore Raffaello Tonon, con il 21% dei voti. Nello stesso anno partecipa alla \"Premiata Teleditta 3\", nella parodia di \"Top of the Pops\" interpretando il suo brano \"Furia\" in versione punk e .\nIl 27 febbraio 2009 esce \"Attimi\", album composto da nuove 11 canzoni. L'album viene pubblicato dalla Maia Records di Genova, distribuito in Italia da Self Distribuzione e viene scritto, composto, arrangiato e prodotto, da Verdiano Vera, Giacomo Caliolo e Stefano Palumbo. I testi di Verdiano Vera sono il frutto di uno scambio di mail tra Mal e Linda Cavallero, moglie di Verdiano Vera, e raccontano la storia d'amore tra Verdiano e Linda. Dal 2010 Mal porta in giro il suo nuovo spettacolo dal titolo \"Attimi Tour\" e continua a cantare le sue canzoni vecchie e nuove in tutta Italia.\nIl 16 maggio 2014 Mal ritira a Genova presso il FIM, la Fiera Internazionale della Musica, il FIM Award - Premio Italia alla Carriera assegnato da CAPAM, Commissione Artistica per la Promozione dell'Arte e della Musica e consegnato da Verdiano Vera, patron della manifestazione. Durante l'evento si esibisce interpretando i suoi successi e ottenendo un ottimo consenso da parte di un folto pubblico che lo acclama.\nIl 7 aprile 2017 pubblica il nuovo singolo in formato digitale, \"Benjamin (Il nipote di Furia)\" su etichetta Fucsia Snc Edizioni Musicali. il 4 maggio dello stesso anno pubblica il nuovo album \"La donna che c'\u00e8 in te\", per i 50 anni di carriera una produzione di Dino Angelini per Buena Suerte Records Milano.\nNel 2019 pubblica \"Grazie piper!\" accompagnato da un videoclip girato interamente all'interno dello storico locale romano il Piper Club, diretto del regista Michele Vitiello\nVita privata.\nNel 1966 ha avuto una relazione di circa un anno con l'attrice Linda Veras. Al 1969 risale la vicenda della sua relazione con l'attrice e fotomodella diciannovenne Patrizia Viotti, che sostiene di aspettare un figlio dall'artista gallese. La vicenda sfocia in un lungo procedimento giudiziario, in seguito alla denuncia dei genitori della ragazza per sottrazione di minore, poi conclusosi con l'assoluzione del cantante. Dopo alcuni flirt, tra cui uno con Dori Ghezzi, ha avuto relazioni con l'attrice francese Pascale Petit, l'attrice tedesca Dorit Henke e infine, dal 1974, una lunga relazione durata 13 anni con la cantante Marina Marfoglia.\nNel 1989, durante uno spettacolo a Treviso, conosce Renata, che all'epoca ha 18 anni: dopo avergli chiesto di cantare \"Furia\", la ragazza sale sul palco a cantarla assieme a lui. I due si scambiano il numero di telefono e al ritorno di Mal in Veneto si incontrano e danno inizio alla loro relazione. I due si trasferiscono negli anni ottanta in una villa a pochi chilometri da Pordenone, coi loro figli: Kevin Paul (nato il 22 luglio 1998) e Karen Art.\nNel 1989 Mal ottiene la cittadinanza italiana."}
{"id": "2251386", "revid": "74801", "url": "https://it.wikipedia.org/wiki?curid=2251386", "title": "Chomutov", "text": "Chomutov (in tedesco \"Komotau\") \u00e8 una citt\u00e0 della Repubblica Ceca, capoluogo del distretto omonimo, nella regione di \u00dast\u00ed nad Labem."}
{"id": "2251393", "revid": "933835", "url": "https://it.wikipedia.org/wiki?curid=2251393", "title": "Domenico Rivera", "text": "Biografia.\nProveniente dalla famiglia Rivera, originaria dell'Aquila, era figlio di Giovanni Carlo Rivera e di Cinzia Fazzini. Comp\u00ec i suoi studi in un collegio di Bologna e quindi all'Universit\u00e0 di Urbino.\nTrasferitosi a Roma comp\u00ec alcune missioni diplomatiche per conto della Santa Sede.\nDivenne segretario della Sacra Congregazione delle Acque e segretario della Sacra Consulta.\nPrima del 18 aprile 1704 fu fatto canonico di San Giovanni in Laterano.\nPapa Clemente XII, nel concistoro del 2 marzo 1733 lo cre\u00f2 cardinale, il 13 aprile dello stesso anno ricevette il titolo di cardinale presbitero dei Santi Quirico e Giulitta ed il 21 aprile successivo prese possesso del titolo.\nFu quindi Prefetto della Sacra Congregazione dei Confini e poi di quella del Buon Governo. Nel 1741 opt\u00f2 per il titolo cardinalizio dei Santi XII Apostoli.\nDal gennaio 1745 al gennaio del 1746 fu Camerlengo del Sacro Collegio.\nLegato alla famiglia Albani, fu nominato \"cardinale protettore\" di San Marino dai suoi abitanti per il ruolo avuto durante l'occupazione alberoniana, come ulteriore segno di gratitudine, su iniziativa dell'abate sammarinese Marino Zampini, gli fu donato un dipinto raffigurante San Marino che risolleva la sua Repubblica, realizzato 1740 dal pittore Pompeo Batoni.\nAlla sua morte la salma venne tumulata nella basilica dei Santi Apostoli a Roma.\nDurante il suo cardinalato partecip\u00f2 ad un solo conclave quello del 1740, che elesse papa Benedetto XIV.\nUna parte della sua corrispondenza passiva si conserva nel manoscritto \"Vat. lat.\" 14\u00a0199."}
{"id": "2251394", "revid": "122834567", "url": "https://it.wikipedia.org/wiki?curid=2251394", "title": "Piero Camilli", "text": "Biografia.\nImprenditore nel settore dell'allevamento e della lavorazione delle carni ovine, Camilli ha sviluppato l'attivit\u00e0 commerciale avviata dal padre nel secondo dopoguerra ed \u00e8 proprietario dell'azienda ILCO (Industria Lavorazione Carni Ovine) con sede ad Acquapendente e operativa in ambito nazionale e internazionale.\nNel 2004 \u00e8 eletto consigliere con il centro-destra per il comune di Grotte di Castro, suo paese di residenza, ricoprendo anche la carica di assessore. L'8 giugno 2009 viene eletto sindaco in rappresentanza di una lista civica di centro-destra. \nDal 2010 al 2014 \u00e8 stato consigliere provinciale della Provincia di Viterbo.\nAlle elezioni politiche del 2013 viene candidato al Senato nella lista di Fratelli d'Italia senza essere eletto.\nAlle elezioni comunali del 2014 e del 2019 \u00e8 stato sempre riconfermato sindaco di Grotte di Castro.\nNel mondo del calcio.\nUnione Sportiva Castrense.\nL'ingresso nel mondo del calcio avviene negli anni novanta con l'Unione Sportiva Castrense, squadra del comune di Grotte di Castro, con cui dal 1995 al 1999 ottenne quattro promozioni in altrettanti anni, passando dalla Seconda Categoria alla Serie D. Nell'annata 1999-00 la squadra ottiene una salvezza nel massimo campionato regionale e vince la Coppa Italia Serie D. L'anno successivo lascia la presidenza del club, pur rimanendone il proprietario. \nUnione Sportiva Grosseto Football Club 1912.\nIl 23 giugno 2000, Camilli ha acquistato il , squadra del capoluogo maremmano la quale, in difficolt\u00e0 societarie, era costretta nei campionati dilettantistici. Sotto la sua presidenza, la squadra biancorossa \u00e8 passata in sette anni dalla Serie D alla Serie B, vincendo un campionato di Serie C2, uno di C1 e una Supercoppa di Lega Professionisti di Serie C1, primo trofeo ufficiale della storia della societ\u00e0 unionista. Nel giugno 2009, dopo l'eliminazione subita dal Grosseto da parte del Livorno nella doppia semifinale play-off per la promozione in Serie A, ha annunciato la decisione di abbandonare la presidenza. La decisione \u00e8 poi rientrata.\nIl 26 luglio 2012 Camilli viene deferito dalla Procura Federale della FIGC per illecito sportivo in riguardo alla partita Ancona-Grosseto del 2010-2011. Il 1\u00ba agosto il procuratore federale Stefano Palazzi richiede per lui 5 anni di inibizione pi\u00f9 preclusione mentre per il Grosseto richiede la retrocessione in Lega Pro con 3 punti di penalizzazione.\nIl 10 agosto in primo grado la Commissione Disciplinare gli conferma la squalifica.\nCamilli ha commentato cos\u00ec la sentenza: \u00abSono stato condannato senza che ci fosse uno straccio di prova, i giudici hanno creduto a una persona che \u00e8 stata in carcere\u00bb.\nIl 22 agosto in secondo grado viene totalmente prosciolto e cos\u00ec il Grosseto ha potuto giocare normalmente in Serie B.\nIl 16 aprile 2013, dopo sei anni nella serie cadetta, il Grosseto retrocede matematicamente in Lega Pro a cinque giornate dal termine del campionato: nel corso della stagione Piero Camilli lascia la carica di presidente e il club passa in mano ai figli Vincenzo e Luciano. Ufficialmente la societ\u00e0 viene retta prima da un amministratore delegato (Antonio Ranucci) e successivamente da un amministratore unico (Luciano Cafaro) fino al 30 giugno 2015, data in cui Camilli non iscrive la squadra al successivo campionato di Lega Pro, consegnando la formazione maremmana al Comune di Grosseto nella figura del sindaco Emilio Bonifazi. Il gesto costringe di fatto la societ\u00e0 a ripartire dal dilettantismo, facendo terminare nel peggiore dei modi l'era Camilli.\nNel corso degli anni alla guida del club maremmano, si \u00e8 guadagnato l'appellativo di \"mangiallenatori\", avendo effettuato circa trentacinque cambi di guida tecnica in quindici stagioni. Il primo allenatore fu Lamberto Magrini, esonerato prima dell'inizio del campionato, che successivamente \u00e8 tornato sulla panchina del Grosseto in altre tre occasioni e l'ultimo fu Massimo Silva, nel 2014-2015.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nAssociazione Calcio Pisa 1909.\nNell'agosto 2009, poi, Camilli \u00e8 entrato col 20% di quote nel neonato AC Pisa 1909 (erede del retrocesso in Prima Divisione e fallito Pisa Calcio) assieme agli amici imprenditori Aringhieri e Battini. La squadra pisana ottiene la promozione dalla Serie D alla Lega Pro gi\u00e0 nell'aprile 2010, avendo a disposizione un tecnico come Stefano Cuoghi e un organico di categoria senza dubbio superiore, annoverando calciatori esperti come Marco Carparelli e giovani promettenti. Il 15 giugno 2011 Camilli dichiara in un primo momento di voler cedere le sue quote e di non volersi interessare pi\u00f9 del Pisa, ma il 30 giugno successivo fa dietrofront e chiede espressamente al socio Carlo Battini di cedergli le sue quote. Nel corso del campionato per\u00f2 Battini rileva tutte le quote di Camilli, che conclude cos\u00ec la sua esperienza pisana e torna a concentrarsi esclusivamente sul Grosseto.\nViterbese Castrense.\nNel giugno 2013, Piero Camilli diventa nuovo direttore e patron della Viterbese, che ripart\u00ec dall'Eccellenza in seguito a un fallimento. Gi\u00e0 proprietario dell'A.D.C. Castrense, societ\u00e0 calcistica del piccolo comune di Grotte di Castro di cui Camilli \u00e8 sindaco, decide di portare a Viterbo il titolo sportivo della sua squadra creando cos\u00ec l'A.D.C. Viterbese Castrense. Al termine della stagione, la squadra viene promossa in Serie D. Nella stagione 2015-2016 la vince il campionato di Serie D e viene promossa in Lega Pro. Nella stessa stagione vince anche lo Scudetto Dilettanti.\nNelle 2 stagioni seguenti in Serie C, la squadra raggiunge i play-off per la Serie B. Nella stagione 2018-2019 la squadra vince la sua prima Coppa Italia Serie C che le permette di accedere per il terzo anno consecutivo ai play-off, questa volta partendo dal primo turno della fase nazionale. Nell'estate del 2019, cede la societ\u00e0 all'imprenditore Marco Arturo Romano."}
{"id": "2251399", "revid": "729019", "url": "https://it.wikipedia.org/wiki?curid=2251399", "title": "Magpet", "text": "Magpet \u00e8 una municipalit\u00e0 di Quarta classe delle Filippine, situata nella Provincia di Cotabato, nella Regione del SOCCSKSARGEN.\nMagpet \u00e8 formata da 32 baranggay:"}
{"id": "2251402", "revid": "36426", "url": "https://it.wikipedia.org/wiki?curid=2251402", "title": "Chiesa di Santa Maria di Casanovole", "text": ""}
{"id": "2251403", "revid": "1573940", "url": "https://it.wikipedia.org/wiki?curid=2251403", "title": "Convento della Concezione", "text": "L'ex-convento della Concezione si trova a Firenze, in via dei Massoni 10.\nStoria e descrizione.\nQuesto convento fu la prima fondazione fiorentina dei Frati minori Cappuccini, la neonata riforma dell'ordine francescano (1527), che aveva gi\u00e0 messo piede in Toscana pochi anni prima a Montepulciano (1532) e nel 1535 iniziava la sua espansione nella regione a partire dal capoluogo. In quell'anno sembra iniziassero i lavori per la piccola chiesa sul luogo ove sorgeva un tabernacolo raffigurante una Vergine Immacolata, che fu inglobata nella nuova costruzione. Gi\u00e0 nel 1538, secondo il Boverio, vi si pot\u00e9 celebrare il terzo capitolo generale del giovane Ordine cappuccino, in una struttura che presentava ancora il carattere genuino dell'austerit\u00e0 cappuccina: un fabbricato fatto con poco pi\u00f9 che terra, legno e vimini, come era in uso alla prima generazione di frati. Dal questo capitolo usc\u00ec vicario generale dell'ordine fra Bernardino Ochino da Siena.\nNel 1633 fu deciso l'ampliamento del convento, che divenne anche casa di noviziato e nel 1635, l'11 settembre, fu consacrata la chiesa da mons. Lorenzo della Robbia, vescovo di Fiesole. Ancora nel 1771 la chiesa fu ingrandita e restaurata.\nNel 1783 la politica di Pietro Leopoldo impose ai cappuccini di avere un solo convento in citt\u00e0: a quello della Concezione fu preferito l'altro, pi\u00f9 vicino alla citt\u00e0 e pi\u00f9 recente, di Montughi, che ancora oggi \u00e8 sede della Curia Provinciale dei Cappuccini toscani.\nIl convento soppresso venne divenne una propriet\u00e0 privata.\nLa struttura, acquistata il 19 giugno 1855 da Giovan Battista Rosselli Del Turco, fu concessa prima in uso gratuito e poi, in tempi recenti, donato alle suore Stimmatine, una congregazione francescana fondata proprio a Firenze nel 1855. \u00c8 stata poi ospedalino per bambini e centro geriatrico INRCA; oggi (2021) \u00e8 un centro d'accoglienza per immigrati. \nL'edificio dove ha sede il convento si trova sul crinale di un colle con vista panoramica e circondato da un piccolo podere di oltre due ettari tutto recintato da un muro. Tra le strutture della vita monastica spicca la cappella posta lungo la strada, con facciata a capanna, portale e finestrone, ancora di propriet\u00e0 della famiglia Rosselli Del Turco, che ha ivi le proprie sepolture gentilizie."}
{"id": "2251404", "revid": "149485", "url": "https://it.wikipedia.org/wiki?curid=2251404", "title": "David Poisson", "text": "Biografia.\nStagioni 1998-2009.\nOriginario di Peisey-Nancroix e attivo in gare FIS dal dicembre del 1997, Poisson ha esordito in Coppa Europa il 25 gennaio 2001 a Courchevel in slalom gigante, senza completare la prova, e in Coppa del Mondo il 14 febbraio 2004 nella discesa libera di Sankt Anton am Arlberg, dove si \u00e8 piazzato 29\u00ba. Sempre nel 2004, l'11 marzo, ha conquistato in supergigante il suo primo podio in Coppa Europa (3\u00ba), mentre nel 2005 \u00e8 stato convocato per i suoi primi Campionati mondiali, disputati a Bormio/Santa Caterina Valfurva, dove ha ottenuto il 9\u00ba posto sia nella discesa libera sia nel supergigante.\nIl 9 febbraio 2007 ha ottenuto a Sarentino in discesa libera il suo secondo e ultimo podio in Coppa Europa (2\u00ba) e il 29 febbraio 2008 si \u00e8 piazzato per la prima volta nei primi dieci in una gara di Coppa del Mondo, ottenendo il 10\u00ba tempo nella discesa libera di Kvitfjell. Nel 2009 \u00e8 stato nuovamente convocato per i Mondiali, tenuti in quell'occasione a Val-d'Is\u00e8re, ottenendo il 34\u00ba posto nel supergigante e non completando la discesa libera.\nStagioni 2010-2018.\nAi XXI Giochi olimpici invernali di , sua prima presenza olimpica, ha chiuso 7\u00ba nella discesa e non ha concluso il supergigante. Il 9 febbraio 2013 ha vinto la medaglia di bronzo ai Mondiali di Schaldming nella discesa libera, piazzandosi alle spalle di Aksel Lund Svindal e Dominik Paris; l'anno dopo ai XXII Giochi olimpici invernali di , sua ultima presenza olimpica, si \u00e8 classificato 16\u00ba nella discesa libera e 17\u00ba nel supergigante. Ai Vail/Beaver Creek 2015, sua ultima presenza iridata, \u00e8 stato 14\u00ba nella discesa libera e il 29 dicembre 2015 \u00e8 salito per l'unica volta in carriera sul podio in Coppa del Mondo, classificandosi al 3\u00ba posto nella discesa libera di Santa Caterina Valfurva.\n\u00c8 morto il 13 novembre 2017 in seguito a un incidente in allenamento a Nakiska, in Canada: uscito di pista in una curva presa ad alta velocit\u00e0, lo sciatore \u00e8 stato sbalzato in aria, ha superato le due reti di protezione e ha colpito gli alberi di un boschetto posto in prossimit\u00e0 della pista, morendo sul colpo e rendendo vano ogni tentativo di rianimazione. La sua ultima gara in Coppa del Mondo \u00e8 stata il supergigante di Lillehammer Kvitfjell del 26 febbraio 2017, chiuso al 46\u00ba posto, mentre la sua ultima gara in carriera \u00e8 stata il supergigante di South American Cup disputato a La Parva il 6 settembre successivo, chiuso da Poisson al 16\u00ba posto.\nPalmar\u00e8s.\nSouth American Cup.\nSouth American Cup - vittorie.\nLegenda:\nDH = discesa libera\nSG = supergigante"}
{"id": "2251407", "revid": "76963", "url": "https://it.wikipedia.org/wiki?curid=2251407", "title": "Yukie Nakama", "text": "\u00c8 nota principalmente per aver interpretato il ruolo di Sadako Yamamura nel film \"\" (2000), e per i numerosi ruoli da donna fatale, tra cui quello di Saki Amihama in \"Utsukushii rinjin\" (2011) e nel suo prequel \"Saki\" (2013), di Miyama Natsumi in \"Honey Trap\" (2013) e di Yukiko Sendai in \"10 no himitsu\" (2020).\nBiografia.\nNakama debutt\u00f2 nella duplice veste di cantante e attrice nel 1996, incidendo il singolo \"Moonlight to Daybreak\" e interpretando un ruolo nella commedia \"Tomoko no baai\". Dopo una serie di ruoli minori ottenne una parte importante in \"Ring 0: Birthday\", interpretando Sadako. Nel 2000 entr\u00f2 a far parte del cast della serie televisiva \"Trick\", interpretando anche le altre due stagioni per un totale di 30 episodi. Nel 1998 fu nel cast del film \"Drammatico\" \"Love &amp; Pop\" e nel 2005 interpret\u00f2 la protagonista di \"Shinobi\". Nel 2008 fu nominata all'Awards of the Japanese Academy come miglior attrice per il suo ruolo interpretato in \"\".\nNel 1998 pubblic\u00f2 il suo primo album discografico. Ha inoltre interpretato numerosi spot pubblicitari ed \u00e8 stata scelta come portavoce per l'agenzia del fisco giapponese e per le ferrovie giapponesi."}
{"id": "2251409", "revid": "2091899", "url": "https://it.wikipedia.org/wiki?curid=2251409", "title": "Milasa", "text": "Milasa \u00e8 una citt\u00e0 greco-ionica della Caria, in Asia minore.\nStoria.\nSorta su un insediamento miceneo nel 1500 a.C. circa, ebbe grande importanza agli inizi del quarto secolo a.C. come sede del satrapo Ecatomno, finch\u00e9 nel 366 a.C. la capitale della Caria fu trasferita da Mausolo a Alicarnasso. Conquistata da Alessandro Magno e in seguito soggetta a tiranni locali e ai Seleucidi nel 188 fu dichiarata dai romani citt\u00e0 libera; dal 129 fece parte della provincia romana d'Asia. Presso le sue rovine sorge l'odierna cittadina turca di Milas, nella provincia di Mu\u011fla, capoluogo dell'omonimo distretto. Fuori dall'abitato si trova un mausoleo, forse del primo secolo a.C.\nIn epoca romana e bizantina fu sede di una diocesi."}
{"id": "2251411", "revid": "1543377", "url": "https://it.wikipedia.org/wiki?curid=2251411", "title": "Arthur Edward Waite", "text": "Fu anche il creatore di un mazzo di tarocchi noto come Rider-Waite, assieme all'artista e illustratrice Pamela Colman Smith. Il suo biografo, R.A. Gilbert lo descrisse cos\u00ec: \"Il nome di Waite \u00e8 passato alla storia perch\u00e9 fu il primo a tentare uno studio sistematico della storia dell'occultismo occidentale, visto come tradizione spirituale piuttosto che un aspetto della proto-scienza o come degenerazione di religione.\"\nGiovinezza.\nWaite nacque negli Stati Uniti. Il padre, Cap. Charles F. Waite, mor\u00ec quando egli era ancora bambino e sua madre, Emma Lovell, decise quindi di ritornare in Inghilterra, sua patria d'origine, ove lui venne allevato. Waite frequent\u00f2 una piccola scuola privata nella zona nord di Londra, non disponendo la sua famiglia di molti mezzi finanziari. All'et\u00e0 di tredici anni pass\u00f2 poi al St. Charles' College. Quando lasci\u00f2 la scuola per trovare lavoro come impiegato, inizi\u00f2 a scrivere versi nel tempo libero. La morte della sorella Frederika, avvenuta nel 1874, lo indusse a intraprendere ricerche nell'ambito del paranormale, che lo portarono, all'et\u00e0 di ventuno anni, a diventare un assiduo e costante frequentatore della biblioteca del British Museum, dove studi\u00f2 diverse branche dell'esoterismo. Lasci\u00f2 il Cattolicesimo, al quale si era convertito, ed entr\u00f2 nella Societ\u00e0 teosofica. \nAll'et\u00e0 di circa trenta anni si spos\u00f2 con Ada Lakeman (chiamata anche \"Lucasta\"), dalla quale ebbe una figlia, Sybil Waite. Qualche tempo dopo la morte della moglie Lucasta, avvenuta nel 1924, Waite si rispos\u00f2 con Mary Broadbent Schofield. Trascorse la maggior parte della sua vita a Londra e nelle vicinanze, avendo rapporti con diverse case editrici pubblicando la rivista \"The Unknown World\" (Il Mondo Sconosciuto).\nA.E. Waite entr\u00f2 nell'Ordine Ermetico della Golden Dawn nel 1891 e successivamente, nel 1901, divenne un massone, entrando poi nella \"Societas Rosicruciana in Anglia\" nel 1902. La Golden Dawn fu lacerata da ulteriori lotte intestine che portarono, tra gli altri, all'abbandono di Waite nel 1914. Successivamente fond\u00f2 la \"Fratellanza della Rosa Croce\", che non va confusa con la Societas Rosicruciana di cui sopra. Da quel momento esistettero circa una dozzina di gruppi derivati dalla Golden Dawn iniziale, che non esistette mai pi\u00f9 come tale.\nAutore e ricercatore.\nWaite fu un autore prolifico e molti dei suoi lavori furono ben accolti nei circoli accademici. Scrisse testi sull'occulto riguardanti tra l'altro la divinazione, l'esoterismo, il Rosicrucianesimo, la Massoneria, la magia cerimoniale bianca e nera, la Kabbalah e l'alchimia; tradusse anche e ripubblic\u00f2 diversi importanti testi di mistica e alchimia. I suoi lavori sul Sacro Graal, influenzato dalla sua amicizia con Arthur Machen, erano particolarmente degni di nota. Un discreto numero delle sue opere \u00e8 tuttora stampato: \"Libro di Magia Cerimoniale\" (1911), \"La Santa Kabbalah\" (1929), \"Nuova Enciclopedia della Massoneria\" (1921), e la sua edizione e traduzione di \"Magia Trascendentale, le sue Dottrine e Rituali\" di Eliphas L\u00e9vi (1896) \u00e8 stata ristampata di recente.\nI Tarocchi.\nArthur Edward Waite \u00e8 noto soprattutto in quanto coautore del mazzo dei Tarocchi Rider-Waite, molto popolari in tutto il mondo anglosassone, che accompagnavano un volume intitolato \"The Key to the Tarot\" (La Chiave dei Tarocchi, Rider &amp; Son., London 1909), ripubblicato in versione ampliata l'anno seguente con il titolo \"La Chiave Illustrata dei Tarocchi\".\nIl mazzo Rider-Waite divenne molto popolare per il fatto che fu il primo, dopo molti secoli, in cui sono illustrate completamente tutte le 78 carte, e non solo i 22 arcani maggiori. Questo fatto rese possibile una decifrazione immediata dei significati divinatori, a differenza dei Tarocchi tradizioinali nel quali le carte numerali sono illustrate semplicemente con una quantit\u00e0 diversa di Coppe, Denari, Bastoni o Spade.\nAnche l'illustratrice Pamela Colman Smith, che coadiuv\u00f2 Waite nella realizzazione del mazzo, e che materialmente lo disegn\u00f2, apparteneva alla Golden Dawn; in seguito alla disgregazione dell'Ordine, Pamela entr\u00f2 nel Rito Indipendente fondato da Waite.\nUno specialista di storia dei Tarocchi, Giordano Berti, ha individuato, tra le principali fonti dei Tarocchi Rider-Waite, alcune carte dei Tarocchi Sola-Busca, prodotti in Italia del Nord nel 1491. \nIl mazzo Sola-Busca fu disponibile al pubblico inglese a partire dal 1907, quando la famiglia milanese proprietaria delle 78 carte invi\u00f2 al British Museum un set fotografico di tutto il mazzo, in bianco e nero. L'anno seguente, il British Museum organizz\u00f2 una mostra nella quale furono esposte, assieme alle fotografie, anche le 23 incisioni originali che il Museo aveva acquisito nel 1845. La mostra fu certamente visitata da Waite e dalla Smith, che in quel periodo stavano elaborando i disegni per il mazzo ufficiale del Rito Indipendente.\nIn realt\u00e0, \u00e8 stato recentemente dimostrato che tra il 1909 e il 1910 Waite ebbe alcuni ripensamenti sulle illustrazioni, cosicch\u00e9 due carte (Il Sole e Gli Amanti) dei mazzi stampati in quegli anni sono diverse per alcuni piccoli dettagli, mentre il retro differisce notevolmente da un mazzo all'altro.."}
{"id": "2251414", "revid": "132266", "url": "https://it.wikipedia.org/wiki?curid=2251414", "title": "Jean-Fran\u00e7ois-Joseph de Rochechouard de Faudoas", "text": ""}
{"id": "2251415", "revid": "79227", "url": "https://it.wikipedia.org/wiki?curid=2251415", "title": "Milete", "text": "Milete () \u00e8 un personaggio della mitologia greca. Fu il secondo re dei Lelegi.\nGenealogia.\nFiglio di Lelego e di Cleocaria e padre di Eurota.\nMitologia.\nSuccesse al trono del padre e fu succeduto dal figlio Eurota.\nSecondo una vecchia tradizione fu l'inventore del mulino."}
{"id": "2251416", "revid": "132266", "url": "https://it.wikipedia.org/wiki?curid=2251416", "title": "Giovanni Francesco Giuseppe de Rochechouart", "text": ""}
{"id": "2251422", "revid": "1745361", "url": "https://it.wikipedia.org/wiki?curid=2251422", "title": "Lelego", "text": "Lelego era il nome di diversi personaggi della mitologia greca:"}
{"id": "2251426", "revid": "767487", "url": "https://it.wikipedia.org/wiki?curid=2251426", "title": "Baldomero di Lione", "text": "Agiografia.\nNacque nel villaggio d'Ouvacou Auditiac, nei pressi di \"Lugdunum\" attuale Lione, che allora faceva parte della contea di Forez, gi\u00e0 da giovane esercit\u00f2 il mestiere di fabbro. Visse poveramente, ma la sua attenzione fu sempre verso i poveri che beneficava continuamente. In mancanza di altro a volte donava ad essi anche i suoi attrezzi di lavoro. Era dedito alla preghiera, alla meditazione e alla lettura della Bibbia e la sua frase preferita era: \u00abSempre grazie a Dio\u00bb. Aveva un carattere molto allegro e vivace. Un giorno lo volle incontrare l'abate Vivenziolo (che poi diverr\u00e0 vescovo di Lione), che era andato in visita nel villaggio, attratto dalla fama di santit\u00e0 che gi\u00e0 si era sparsa attorno a Baldimero. L'abate volle che andasse a stabilirsi con lui a Lione nel suo monastero di Saint Just e Baldimero lasci\u00f2 la sua fucina e lo segu\u00ec.\nIl vescovo Gaudry (Ganderico) lo consacr\u00f2 suddiacono, nonostante lui non volesse, poich\u00e9 per estrema umilt\u00e0 voleva restare l'ultimo dei laici.\nDopo una vita di preghiere, digiuni e sacrifici, mor\u00ec attorno alla met\u00e0 del VII secolo, fra il 642 e il 660.\nCulto.\nIl Martirologio romano fissa la memoria liturgica il 27 febbraio.\nFu seppellito dal vescovo di Lione Vivenziolo II nella chiesa del monastero di Saint-Just. Le sue reliquie furono subito oggetto di grande venerazione da parte del popolo, fino al XVI secolo, quando furono disperse e bruciate dagli Ugonotti. Di esse si \u00e8 salvato solo un braccio che era stato precedentemente staccato dal corpo e portato nella chiesa di Saint-Galmier, una cittadina nel dipartimento della Loira che porta il suo nome.\nNelle raffigurazioni artistiche Baldomero viene rappresentato in una fucina vestito da fabbro."}
{"id": "2251427", "revid": "1543377", "url": "https://it.wikipedia.org/wiki?curid=2251427", "title": "CBDMA4", "text": "CBDMA4 \u00e8 una \"District Management Area\" della municipalit\u00e0 distrettuale di Mopani e Ehlanzeni. Precedentemente era chiamato Bohlabela District Municipality.\nIl suo territorio ricade all'interno del Parco nazionale Kruger e si estende su una superficie di "}
{"id": "2251429", "revid": "287204", "url": "https://it.wikipedia.org/wiki?curid=2251429", "title": "Fudbalski Klub Sin\u0111eli\u0107 Belgrado", "text": "Il Fudbalski Klub Sin\u0111eli\u0107 Belgrado (serbo: \"\u0424\u041a \u0421\u0438\u043d\u0452\u0435\u043b\u0438\u045b\"), meglio noto come FK Sin\u0111eli\u0107 \u00e8 una squadra di calcio di Belgrado, in Serbia.\nFondato nel 1937, assunse il nome dell'eroe serbo Stevan Sin\u0111eli\u0107, che aveva guidato la prima rivolta serba.\nStadio.\nLo Stadio FK Sin\u0111eli\u0107, che ospita le partite interne, ha una capacit\u00e0 di 1.500 spettatori."}
{"id": "2251430", "revid": "339392", "url": "https://it.wikipedia.org/wiki?curid=2251430", "title": "FK Sin\u0111eli\u0107", "text": ""}
{"id": "2251431", "revid": "339392", "url": "https://it.wikipedia.org/wiki?curid=2251431", "title": "FK Sindelic", "text": ""}
{"id": "2251433", "revid": "1347902", "url": "https://it.wikipedia.org/wiki?curid=2251433", "title": "Molnija (lanciatore)", "text": "I lanciatori Molnija ( , \"fulmine\", traslitterato anche Molniya) erano dei vettori spaziali sviluppati e costruiti in Unione Sovietica a partire dagli anni sessanta. Si trattava di una variante per utilizzo spaziale a tre o quattro stadi dell'ICBM R-7, meglio conosciuto in Occidente con il nome in codice NATO di SS-6 Sapwood. Ne furono realizzate due versioni principali, Molnija e Molnija-M.\nSviluppo.\nI lavori su una versione a quattro stadi per utilizzo spaziale dell'ICBM SS-6 iniziarono nel 1960. Il 15 gennaio di quell'anno, infatti, Sergej Pavlovi\u010d Korol\u00ebv ricevette l'ordine di portare avanti gli studi su un vettore di questo tipo. Il progetto preliminare fu completato il 10 maggio dello stesso anno.\nLa base di partenza fu il missile R-7. In dettaglio, i primi due stadi erano i medesimi del gi\u00e0 citato ICBM, anche se erano stati strutturalmente rinforzati per metterli in grado di reggere il peso degli stadi successivi.\nIl terzo stadio, per motivi aerodinamici, doveva avere un diametro che fosse il pi\u00f9 possibile vicino a quello del terzo stadio dei Vostok. Pertanto, fu possibile incrementare il diametro originario di soli otto centimetri (da 2,58 metri a 2,66). Completamente nuovi erano i motori, che erano quelli sviluppati per il missile R-9 (nome in codice NATO: SS-8 Sasin).\nIl quarto stadio fu quello che present\u00f2 i problemi maggiori. Infatti, visto che doveva essere in grado di mantenersi in orbita in assenza di peso, fu necessario equipaggiarlo con una sezione motore e con un sistema di orientamento e stabilizzazione. La base di partenza fu il terzo stadio dei Vostok, che venne modificato con l'aggiunta di due serbatoi toroidali da 600\u00a0mm. Il motore era un singolo S1-5400 alimentato con LOX/kerosene.\nLo scopo iniziale era quello di mettere in grado l'Unione Sovietica di lanciare missioni senza equipaggio su Marte. Tuttavia, tali vettori vennero successivamente utilizzati per gli scopi pi\u00f9 vari.\nNonostante il progetto originario fosse per un vettore a quattro stadi, in seguito si sarebbe utilizzata la soluzione dei lanciatori Sojuz, a tre stadi.\nLa prima versione, Molnija, fu sostituita dalla seconda met\u00e0 degli anni sessanta dalla pi\u00f9 perfezionata Molnija-M.\nVersioni.\nLe versioni principali furono sostanzialmente due. La prima, Molnija, fu utilizzata dal 1960 al 1965, la seconda Molnija-M dal 1964 ai nostri giorni. L'ultimo lancio \u00e8 avvenuto nel 2007.\nMolnija.\nSi tratta della prima versione, che fu costruita sia secondo il progetto originario a quattro stadi, sia secondo la \u201cvariante Sojuz\u201d a tre.\nMolnija-M.\nLa variante Molnija-M \u00e8 la pi\u00f9 utilizzata. La versione base 8K78M \u00e8 stata modificata in tre varianti, che si differenziano in base al carico trasportato."}
{"id": "2251441", "revid": "298229", "url": "https://it.wikipedia.org/wiki?curid=2251441", "title": "Assi", "text": ""}
{"id": "2251446", "revid": "1543377", "url": "https://it.wikipedia.org/wiki?curid=2251446", "title": "Austromarxismo", "text": "Con austromarxismo si designa l'ideologia sviluppata dai teorici del Partito Socialdemocratico d'Austria - Max Adler, Viktor Adler, Otto Bauer e Karl Renner - dall'inizio del Novecento fino alla II Guerra Mondiale.\nIl gruppo austromarxista si form\u00f2 dal 1904 intorno alle riviste \"Bl\u00e4tter zur Theorie und Politik des wissenschaftlichen Sozialismus\" (\"Fogli sulla teoria del socialismo scientifico\") e \"Marx-Studien\". Senza costituire un movimento omogeneo, fu il luogo di incontro di pensatori e di politici diversi tra loro, come il neokantiano Max Adler e il marxista ortodosso Rudolf Hilferding.\nPi\u00f9 strettamente, l'austromarxismo evoca il principio di autonomia nazionale-culturale sviluppato dal socialista austriaco Otto Bauer nel 1907 ne \"La questione delle nazionalit\u00e0 e la socialdemocrazia\", adottato anche da altri movimenti di ispirazione socialista, come il Bund russo o Unione generale dei lavoratori ebrei, i sionisti di sinistra quali Hachomer Hatza\u00efr e altri, i sostenitori di uno Stato nazionale palestinese come Martin Buber o l\u2019\"Unione democratica dei magiari\" di Romania."}
{"id": "2251455", "revid": "899609", "url": "https://it.wikipedia.org/wiki?curid=2251455", "title": "Studi biblici", "text": "Gli studi biblici o biblistica sono lo studio accademico della Bibbia e dei testi ad essa collegati. Nell'ebraismo la Bibbia \u00e8 costituita dalla Bibbia ebraica, anche nota come \"Tanakh\", dall'acronimo dei nomi ebraici per le parti in cui \u00e8 divisa (\"Torah\", \"Nevi'im\", \"Ketuvim\"); nel cristianesimo la Bibbia \u00e8 tradizionalmente composta da Antico Testamento e Nuovo Testamento. Altri testi di interesse degli studiosi biblici sono gli apocrifi dell'Antico Testamento, gli apocrifi del Nuovo Testamento e molti testi delle posizioni anti-nicene delle origini del cristianesimo, come pure la letteratura ebraica delle origini.\nVi sono due approcci principali agli studi biblici. Il primo studia la Bibbia come una creazione umana, e prende il nome di critica biblica; \u00e8 un approccio adottato nel mondo accademico laico e permette di considerare gli studi biblici come un sottocampo degli studi religiosi. Un altro approccio \u00e8 lo studio religioso della Bibbia, in cui si assume che essa abbia un'origine divina; questo approccio \u00e8 un ramo della teologia, ed \u00e8 anche noto come ermeneutica biblica.\nMetodologicamente e teoricamente questo campo di studi utilizza diverse discipline, come storia, archeologia, critica letteraria, filologia e sempre pi\u00f9 frequentemente le scienze sociali."}
{"id": "2251470", "revid": "486946", "url": "https://it.wikipedia.org/wiki?curid=2251470", "title": "Eragon Bromsson", "text": ""}
{"id": "2251472", "revid": "155634", "url": "https://it.wikipedia.org/wiki?curid=2251472", "title": "Patrick Bechter", "text": "Biografia.\nStagioni 1998-2005.\nAttivo in gare FIS dal novembre del 1997, Bechter esord\u00ec in Coppa Europa il 17 gennaio 2001, classificandosi 98\u00ba in discesa libera ad Altenmarkt-Zauchensee, e nella stessa stagione vinse la medaglia d'oro nella combinata ai Mondiali juniores di Verbier. In Coppa Europa ottenne il primo podio nello slalom speciale di Le Grand-Bornand del 16 marzo 2002 (3\u00ba) e la prima vittoria nello slalom gigante di Krompachy Plejsy del 10 gennaio 2003; in quella stagione 2002-2003 in Coppa Europa giunse 2\u00ba nella classifica di slalom gigante.\nLa sua prima gara di Coppa del Mondo fu lo slalom gigante di Park City del 22 novembre 2003, dove non si qualific\u00f2 per la seconda manche. Nel 2004-2005 in Coppa Europa arriv\u00f2 4\u00ba nella classifica generale e nuovamente 2\u00ba in quella di slalom gigante.\nStagioni 2006-2012.\nNella stagione 2005-2006 in Coppa del Mondo conquist\u00f2 i primi punti, il 18 dicembre quando giunse 17\u00ba nello slalom gigante dell'Alta Badia, e il miglior piazzamento di carriera, l'8\u00ba posto nello slalom gigante di Adelboden del 7 gennaio; in Coppa Europa quell'anno vinse la sua ultima gara, lo slalom gigante di Hinterstoder del 10 gennaio, e si piazz\u00f2 3\u00ba nella classifica di slalom gigante.\nIl 3 dicembre 2008 ottenne a Reiteralm in slalom speciale il suo ultimo podio in Coppa Europa (3\u00ba) e il 24 gennaio 2012 disput\u00f2 a Schladming la sua ultima gara di Coppa del Mondo, senza completare la prima manche dello slalom speciale in programma. Si conged\u00f2 dal Circo bianco partecipando a una gara locale a Mellau l'11 marzo seguente; in carriera non prese parte n\u00e9 a rassegne olimpiche n\u00e9 iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "2251479", "revid": "28592", "url": "https://it.wikipedia.org/wiki?curid=2251479", "title": "Satin", "text": ""}
{"id": "2251484", "revid": "74801", "url": "https://it.wikipedia.org/wiki?curid=2251484", "title": "Hammond (Indiana)", "text": "Hammond \u00e8 una citt\u00e0 degli Stati Uniti d'America, nella Contea di Lake, nello Stato dell'Indiana.\nSociet\u00e0.\nEvoluzione demografica.\nAndamento della popolazione ai vari censimenti:"}
{"id": "2251494", "revid": "767487", "url": "https://it.wikipedia.org/wiki?curid=2251494", "title": "Arseniuro di gallio e alluminio", "text": "L'arseniuro di gallio e alluminio \u00e8 un semiconduttore, formato da una lega di arseniuro di alluminio (AlAs) e arseniuro di gallio (GaAs); \u00e8 indicato con la formula AlxGa1-xAs, dove \"x\" \u00e8 il contenuto relativo di alluminio rispetto al gallio.\nHa un parametro reticolare simile a quello del GaAs, ma una maggiore band gap; queste caratteristiche rendono la coppia AlGaAs/GaAs adatta per la formazione di eterostrutture di buona qualit\u00e0. Trova quindi applicazione in dispositivi di tipo HEMT."}
{"id": "2251500", "revid": "767487", "url": "https://it.wikipedia.org/wiki?curid=2251500", "title": "Dietro le linee nemiche III - Missione Colombia", "text": "Dietro le linee nemiche III - Missione Colombia (\"Behind Enemy Lines: Colombia\") \u00e8 un film d'azione direct-to-video del 2009 diretto da Tim Matheson. Terzo episodio di una serie iniziata nel 2001 con \"Behind Enemy Lines - Dietro le linee nemiche\" e proseguita con \"Dietro le linee nemiche II - L'asse del male\" nel 2006. Nel 2014 fu realizzato un quarto ed ultimo film della serie intitolato \"Dietro le linee nemiche - Seal Team 8\".\nCommercializzato per il mercato home video, \u00e8 uscito il 6 gennaio 2009 in madre patria e il 6 maggio dello stesso anno in Italia.\nTrama.\nColombia. Il maggiore Alvaro Cardona assiste impotente alla morte della moglie e del figlio, uccisi in un attentato attribuito alle Forze armate rivoluzionarie della Colombia, anche se non rivendicato dai ribelli colombiani. Giorni dopo, una squadra di cinque soldati del Navy SEAL giunge in Colombia per una missione di ricognizione, in vista di un'importante operazione antidroga, volta a colpire il pi\u00f9 significativo introito delle FARC. Trovano per\u00f2 militari e ribelli colombiani in una remota area della giungla che danno avvio a colloqui di pace, dopo quasi cinquant'anni di sanguinosa guerra civile. All'improvviso un numeroso reparto di commando colombiani, guidato proprio dal maggiore Cardona, fa irruzione ed elimina quasi tutti i presenti, eccetto il generale Valez. Gli americani sono attaccati, provocano gravi perdite al nemico, ma due SEAL sono uccisi ed un terzo ferito e catturato. I due superstiti sono impossibilitati a fuggire dal Paese, in quanto accusati dai colombiani di omicidio e di aver sabotato i colloqui di pace e sono anche screditati dal governo americano, che li accusa di essere dei disertori al soldo dei cartelli della droga locali. I due salveranno il loro compagno prigioniero, poi dovranno cercare le prove della loro innocenza e al contempo difendersi dai continui attacchi dei loro inseguitori. Scopriranno il vero colpevole ed alla fine saranno perfino aiutati dal maggiore Cardona che, come loro, era stato incastrato dal colpevole e coinvolto nella cospirazione.\nProduzione.\nLe riprese si sono svolte interamente a Porto Rico per motivi finanziari. I WWE Studios hanno partecipato alla produzione."}
{"id": "2251503", "revid": "8596", "url": "https://it.wikipedia.org/wiki?curid=2251503", "title": "Murder \u00e0 la Mode", "text": ""}
{"id": "2251520", "revid": "287204", "url": "https://it.wikipedia.org/wiki?curid=2251520", "title": "Piero Perin", "text": "Biografia.\nPiero Perin nacque a Cervarese Santa Croce in provincia di Padova nel 1924. Durante la seconda guerra mondiale trascorse alcuni mesi in prigionia, esperienza che lo segn\u00f2 profondamente sia umanamente che artisticamente.\nDiplomatosi all'Accademia di Belle Arti di Venezia nel 1950 insegn\u00f2 per molti anni Discipline Plastiche presso il Liceo Artistico Statale di Padova.\nVisse a Padova fino alla sua morte avvenuta nel 2008.\nOpere.\nOltre ad essere noto per le sculture in terracotta, bronzo, marmo e in altri materiali come resine sintetiche, Perin deve la sua fama anche alla carriera di fine medaglista. Oltre alla medaglia in bronzo e argento celebrativa di Rubens, ricordiamo anche quella onoraria in argento per Luigi Stefanini, un'altra in bronzo in onore di Giorgio Perlasca, ed infine quella in bronzo dorato che celebra il quarto centenario della morte di Torquato Tasso.\nInfine non dobbiamo dimenticare le opere pittoriche di Perin, soprattutto ad olio su faesite, le incisione e i disegni a china.\nTra le sue opere pubbliche pi\u00f9 importanti:\nMostre.\nOpere di Piero Perin hanno partecipato alle mostre:"}
{"id": "2251527", "revid": "125692904", "url": "https://it.wikipedia.org/wiki?curid=2251527", "title": "Zulu (film 1964)", "text": "Zulu \u00e8 un film del 1964 diretto da Cy Endfield.\nLa pellicola, un colossal girato in \"Technirama\", riprende una vicenda realmente avvenuta, la battaglia di Rorke's Drift, combattuta il 22 ed il 23 gennaio 1879 fra l'esercito inglese e gli Zulu, nel corso della Guerra anglo-zulu (1878-1879). Il film narra la storia dei 100 soldati britannici che resistettero alla forza d'urto di oltre 4.000 guerrieri Zulu.\nTrama.\nNel 1879, un comunicato di Lord Chelmsford al segretario di Stato per la guerra a Londra (voce narrante di Richard Burton) illustra la pesante sconfitta di una forza britannica per mano degli Zulu alla battaglia di Isandlwana. Dopo la battaglia, gli Zulu vittoriosi camminano tra i corpi sparsi di soldati britannici morti e raccolgono i loro fucili. In occasione di una cerimonia di matrimonio di Zulu, testimoniata dal missionario svedese Otto Witt e dalla figlia Margarethe, anche il re Zulu Cetewayo (capo Mangosuthu Buthelezi) viene informato della grande vittoria.\nUna compagnia del 24 \u00b0 reggimento dell'esercito britannico sta utilizzando la stazione missionaria di Rorke's Drift, nella Colonia del Natal, come deposito di rifornimento e ospedale per la loro forza di invasione oltre il confine del Regno Zulu. Ricevendo le notizie di Isandlwana dal contingente nativo del Natal, il tenente Adendorff, avverte che un esercito di 4.000 guerrieri zulu sta avanzando verso la posizione britannica, il tenente John Chard dei Royal Engineers assume il comando del piccolo distaccamento britannico. Il tenente Gonville Bromhead, un ufficiale di fanteria, si ritrova subordinato ad un ingegnere per via della nomina ad ufficiale avvenuta dopo quella del tenente Chard. Riconoscendo di non poter sopraffarre l'esercito Zulu con dei soldati feriti, Chard decide di rimettere in piedi la stazione, usando vagoni, sacchi di mais e scatole di gallette per formare un perimetro difensivo. Witt si ubriaca e demoralizza gli uomini con le sue previsioni profondamente tragiche ed i soldati del Desert Natal Native Contingent disertano. Chard ordina di chiudere Witt in una stanza di rifornimento.\nCome arriva l'Impi Zulu, arriva un contingente di cavalieri Boeri che avvisano Chard che la difesa della stazione \u00e8 disperata. Il contingente si ritira in fretta, nonostante i disperati tentativi di Chard per farli rimanere. L'esercito Zulu si avvicina e carica. Il fuoco britannico infligge perdite, ma Adendorff li informa che gli Zulu stanno solo verificando la potenza di fuoco britannica. Witt predice ancora l'inevitabile destino dei soldati, prima di essere portato via dalla battaglia dalla figlia. Chard \u00e8 preoccupato per il fatto che il muro perimetrale a nord \u00e8 poco difeso e si rende conto che l'attacco arriver\u00e0 da tutte le parti. I difensori sono sorpresi quando i guerrieri Zulu aprono il fuoco sulla stazione con dei fucili, prelevati dai morti britannici a Isandlwana.\nDurante tutta la giornata e la notte, ondata dopo ondata gli attaccanti Zulu vengono respinti. Gli Zulu per\u00f2 riescono a dare fuoco all'ospedale, scoppia cos\u00ec un intenso combattimento tra i pazienti britannici e i guerrieri Zulu, mentre i primi cercano di sfuggire alle fiamme. Il soldato Henry Hook si assume l'incarico di condurre, con successo, in salvo i pazienti.\nLa mattina successiva, gli Zulu si avvicinano e a diverse centinaia di metri e intonano un canto di guerra; gli inglesi rispondono cantando \" uomini di Harlech\".\nNell'assalto finale proprio quando l'esercito Zulu in numero molto maggiore rispetto a quello inglese, composto in parte anche da soldati feriti, sembra sopraffarre i difensori, questi si ritirano dietro una ridotta fatta di sacchi di mais e con l'aiuto di soldati nascosti dietro la ridotta riescono, raffica dopo raffica, ad infliggere gravi perdite agli zulu.\nDopo una pausa di tre ore, i difensori si stanno ancora riprendendo quando gli Zulu ricompaiono. Rassegnati ad un altro attacco, gli inglesi restano stupiti quando gli Zulu intonano una canzone per onorare il coraggio dei difensori prima di partire.\nIl film finisce con un'altra narrazione di Richard Burton, che elenca gli undici difensori che hanno ricevuto la Victoria Cross per la difesa di Rorke's Drift, il pi\u00f9 alto numero assegnato ad un reggimento in un'unica azione fino a quel tempo.\nAltri film.\nIl massacro dell'armata britannica, avvenuto nella precedente battaglia di Isandlwana, \u00e8 descritto dal film \"Zulu Dawn\" del 1979."}
{"id": "2251530", "revid": "298055", "url": "https://it.wikipedia.org/wiki?curid=2251530", "title": "Aberon", "text": ""}
{"id": "2251532", "revid": "776179", "url": "https://it.wikipedia.org/wiki?curid=2251532", "title": "Basilio Reale", "text": "Biografia.\nNell\u2019arco della sua vita si \u00e8 dedicato alla letteratura, alla poesia, e alla saggistica. Siciliano, nel 1953 si trasferisce a Milano per frequentarvi la facolt\u00e0 di giurisprudenza. I suoi primi componimenti, risalgono al \u201950, anno della precoce morte del padre, ed alla frequentazione di Lucio Piccolo (dal 1954) con il quale intrattiene da allora un\u2019assidua corrispondenza. Proprio nel 1954, dopo l'uscita delle \"9 liriche\" di Piccolo, Reale lo intervista per la prima volta, per la Gazzetta del Sud.\nL\u2019esordio poetico di Basilio Reale ha come cornice \u201cpubblica\u201d una manifestazione molto importante in quegli anni, \u201cGli incontri della giovent\u00f9\u201d. Una giuria, presieduta Giuseppe Ungaretti attribuisce ad una raccolta inedita di Reale il primo premio. Nel 1956 la silloge, su segnalazione di Elio Pagliarani, viene pubblicata dall\u2019editore Schwarz (grande appassionato di letteratura e gallerista) con il titolo \"Forse il mare.\" La collana di Schwarz, Dialoghi col Poeta, vede, tra le altre, poesie di Pagliarani, Alda Merini, Raffaello Carrieri. Nello stesso anno sollecita Montale a prefare i \"Canti barocchi e altre liriche\" di Lucio Piccolo, che uscir\u00e0 per Mondadori. Di quegli anni sono importanti amicizie nel mondo letterario milanese: oltre a Pagliarani, Raffaele Crovi, Vincenzo Consolo, Emilio Isgr\u00f2.\nDal 1957 \u00e8 redattore della rivista \u201cLa parrucca\u201d, sulla quale scrivono giovani autori come Alberto Arbasino, Luciano Erba, Nanni Balestrini, ma anche Luciano Anceschi. Sulla stessa rivista fa pubblicare \"Un sacco di\" \"magnolie\", il primo racconto di Vincenzo Consolo e alcune poesie di Emilio Isgr\u00f2. Nel 1958 si informa presso Mondadori, su invito di Lucio Piccolo, cugino di Giuseppe Tomasi di Lampedusa, sui motivi della mancata pubblicazione de Il Gattopardo. \nNel 1959 pubblica con l\u2019editore Rebellato \"Le quotidiane abitudini\", una raccolta dei componimenti scritti fra il 1955 ed il 1958. Nel 1960 giunge secondo al premio \"Trebbo poetico San Don\u00e0 di Piave\" e l'anno successivo riceve una segnalazione per la pubblicazione della silloge \"La vita attiva\" al \"Premio Milano. Interfacolt\u00e0 dell'Universit\u00e0 degli Studi\", presieduto da Quasimodo. Frequenta Salvatore Quasimodo, Elio Vittorini, Eugenio Montale, Alfonso Gatto, Carlo Betocchi.\nIl 1963 vede l\u2019uscita de \"La vita attiva\" sul Il Menab\u00f2, storica rivista di Vittorini e Calvino. Nello stesso anno collabora alla terza pagina del Gazzettino di Venezia, si laurea e sposa Paola Grandi, conosciuta all\u2019universit\u00e0. Nel 1965 gli viene assegnato il \"Cervo d'oro\" del premio Cervia, presieduto da Carlo Bo, per \"La vita attiva\". Nel 1966 alcune sue poesie usciranno su \"Paragone\", rivista diretta da Anna Banti e Roberto Longhi.\nIn quegli anni svolge attivit\u00e0 di lettore per Mondadori. In quella veste segnala il manoscritto del primo romanzo dell'amico Vincenzo Consolo, che sar\u00e0 pubblicato con il titolo \"La ferita dell'aprile\" (il titolo \u00e8 trattato da una poesia di Reale).\nNel 1968 esce per Arnoldo Mondadori Editore, all'interno della collana \"Il Tornasole\" diretta da Niccol\u00f2 Gallo e Vittorio Sereni, la raccolta di versi \"I\" \"ricambi\", che rappresenta uno dei vertici della sua sperimentazione poetica, in cui esprime, con un linguaggio essenziale, ironico e disincantato la vita dell\u2019uomo di citt\u00e0 e le sue nevrosi. Vince nello stesso anno il premio \"Alte Ceccato\" (ex aequo con Giuliano Gramigna), che vede in giuria, tra gli altri, Giorgio Caproni e Andrea Zanzotto.\nSi avvicina alla psicoanalisi junghiana. Frequenta a Zurigo l\u2019Istituto Jung e, nel 1982, consegue il diploma di psicoanalista. Entra a far parte dell\u2019International Association for Analytical Psychology e del Centro Italiano di Psicologia Analitica, diventa redattore della rivista \u201cPratica Analitica\u201d e condirettore di \u201cImmediati Dintorni\u201d. Svolge attivit\u00e0 di docente lavorando nello stesso tempo con pazienti privati. Un\u2019attivit\u00e0 che svolger\u00e0 fino agli ultimi anni della sua vita.\nNel 1982, dopo una breve ma fatale malattia, muore la moglie. L'elaborazione del lutto lo spinge a scrivere di getto diverse poesie, che confluiscono (dopo la pubblicazione sulla rivista \"Il belpaese\" (Camunia), diretta da Raffaele Crovi, con il titolo \"Aegritudo Amoris\") nella raccolta \"L'esistenza amorosa\" (1989), pubblicata per i tipi di All'insegna del pesce d'oro di Scheiwiller, con la prefazione di Natale Tedesco.\nNel 1986 aveva intanto pubblicato presso l\u2019editore Sellerio il saggio \"Sirene siciliane,\" lettura in chiave psicoanalitica del racconto \"Lighea\" di Giuseppe Tomasi di Lampedusa (la \u00a0prefazione a \"Sirene\" \"Siciliane\" \u00e8 di Vincenzo Consolo). Il libro sar\u00e0 ripubblicato nel 2001 presso Moretti &amp; Vitali. Il testo vince il premio \"Torre del Lauro\". \nNel 1996 esce la raccolta di poesie \"Travasare il miele\" (Scheiwiller, 1996), che vince nello stesso anno i premi \"Cattafi\" e \"Mignosi\" ed \u00e8 finalista al premio \"Viareggio\". L'anno precedente alcune poesie di questa silloge vengono pubblicate, come anticipazione, in 75 esemplari nell'edizione per bibliofili \"Travasare il miele. Otto incisioni di Walter Valentini per otto poesie di Basilio Reale\", Edizioni della Posterula, Urbino. \nNegli anni successivi pubblica il saggio \"Le macchie di Leonardo. Analisi, immaginazione\", \"racconto\" (Moretti &amp; Vitali, 1998) e l\u2019antologia \"La\" \"balena di ghiaccio\" (Aragno editore, 2000), con poesie composte dal 1955 al 1999, che vede la postfazione di Emanuele Trevi. Quest\u2019opera vince il premio \"Metauro\" ed \u00e8 finalista al Premio Viareggio. \nNel 2020 esce, postuma, la breve raccolta \"Dove \u00e8 verde l'ombra. Poesie inedite e sparse (1956-2000),\" per \"L\u2019arcolaio\", a cura di Diego Conticello.\nLa sua poesia \u00e8 stata paragonata a quella di autori come Luciano Erba, Nelo Risi ed il suo conterraneo Bartolo Cattafi.\nPer lungo tempo si \u00e8 occupato anche di arti visive. Ha dato vita al Premio di pittura \"Vita e paesaggio di Capo d'Orlando\", che negli anni affianc\u00f2 alla pittura figurativa la pittura astratta, ospitando autori come Dadamaino, Nespolo, Galliani, Isgr\u00f2, La Pietra, Marcheggiani, Plessi. Fu attivo nel campo dell'arte contemporanea, scrivendo per alcune riviste e diventando collezionista. In particolare, ha seguito il lavoro dell'amico Emilio Isgr\u00f2.\nTra i numerosi interessi coltivati da Basilio Reale, anche la cucina. Frutto della sua passione in questo ambito \u00e8 il volume dedicato ai primi piatti: \"La cucina disattenta. I primi piatti della cucina siciliana fra tradizione e creativit\u00e0 spontanea\" (Scheiwiller, 2002), illustrato da Ercole Pignatelli.\nViveva a Milano."}
{"id": "2251543", "revid": "767487", "url": "https://it.wikipedia.org/wiki?curid=2251543", "title": "Concursante", "text": "Concursante (traducibile in italiano in \"Il concorrente\") \u00e8 un film del 2007 scritto e diretto da Rodrigo Cort\u00e9s, all'esordio nella regia di un lungometraggio.\nIl film non \u00e8 stato distribuito in Italia ed \u00e8 stato girato in 6 settimane.\nTrama.\nMart\u00edn Circo Mart\u00edn \u00e8 un professore di storia dell'economia che ha vinto un quiz in materie economiche e di colpo si ritrova milionario. Inizia una vita di lusso, ma scopre ben presto quali sono i costi reali della ricchezza.\nIl film tocca numerosi temi di economia, dal punto di vista delle teorie del complotto sul signoraggio.\nRiconoscimenti.\nIl film ha ricevuto una candidatura ai Premi Goya 2008 per la miglior canzone, \"Circus honey blues\" di V\u00edctor Reyes e Rodrigo Cort\u00e9s."}
{"id": "2251554", "revid": "22356", "url": "https://it.wikipedia.org/wiki?curid=2251554", "title": "Goronyosaurus", "text": ""}
{"id": "2251561", "revid": "22356", "url": "https://it.wikipedia.org/wiki?curid=2251561", "title": "Prognathodon", "text": "Il prognatodonte (gen. Prognathodon) \u00e8 un rettile marino estinto, appartenente ai mosasauri. Visse nel Cretaceo superiore (Campaniano \u2013 Maastrichtiano, 80-70 milioni di anni fa). I suoi resti sono stati ritrovati in Europa, Nordamerica, Israele, Giordania, Africa e Nuova Zelanda.\nDescrizione.\nTipico rappresentante dei mosasauri, il prognatodonte possedeva un corpo relativamente allungato ma robusto, e ben adattato alla vita marina. Le zampe erano trasformate in strutture simili a pagaie, mentre la coda era allungata e compressa lateralmente. Il cranio, al contrario di gran parte dei mosasauri, era piuttosto corto e massiccio, dotato di mascelle robuste e di un muso allargato. I denti erano insolitamente corti e robusti, di forma conica e, in alcuni casi, dotati di striature longitudinali. I denti anteriori, in particolare, sporgevano dalla mascella (da qui il nome \"Prognathodon\"). Alcune specie di questo animale potevano raggiungere i 14 metri, e sono considerate fra i pi\u00f9 grandi mosasauri.\nUno studio effettuato su un esemplare giovane di \"Prognathodon\" (precedentemente noto come \"Tenerasaurus\") ha messo in luce particolari dei tessuti molli: le zampe simili a pagaie erano dotate di lobi espansi alle estremit\u00e0 posteriori e, soprattutto, era presente una coda bilobata simile a quella degli squali, ma con il lobo inferiore molto pi\u00f9 lungo. Il lobo superiore era privo di ossa (Lindgren et al., 2013).\nClassificazione.\nIl prognatodonte era senza dubbio un rappresentante dei mosasauridi, ma non \u00e8 certa la sottofamiglia a cui apparteneva. Alcuni studiosi ritengono che fosse un parente dello stesso \"Mosasaurus\", mentre altri lo considerano una forma gigante della sottofamiglia Plioplatecarpinae. \u00c8 stato inoltre ipotizzato che il prognatodonte fosse in qualche modo ancestrale ai mosasauri durofagi \"Globidens\" e \"Carinodens\".\nSpecie.\nDi questo genere sono note numerose specie, i cui resti fossili sono stati ritrovati in varie parti del mondo. La specie tipo, Prognathodon solvayi, \u00e8 stata descritta da Louis Dollo nel 1889 ed \u00e8 basata su resti di un esemplare di media lunghezza (sei metri) rinvenuto in Belgio. Un'altra specie europea \u00e8 P. giganteus, dotata di un cranio lungo 85 centimetri, ma ancora pi\u00f9 grande doveva essere P. saturator, proveniente dai Paesi Bassi e lunga probabilmente 14 metri. Dal Campaniano della Francia proviene P. compressidens. In Nordamerica era comune P. overtoni, sprovvisto dei tipici denti all'infuori caratteristici delle altre specie. In Israele \u00e8 stato ritrovato P. currii, lungo forse 11 metri e dotato di mascelle che lo denotavano come un superpredatore di vertebrati marini. Le specie P. waiparaensis e P. kianda sono state ritrovate rispettivamente in Nuova Zelanda e in Angola. P sectorius, conosciuto principalmente per mandibole e denti ritrovati in New Jersey e in Olanda, \u00e8 a volte attribuito al genere \"Liodon\". In Giordania, infine, sono stati rinvenuti P. hudae (dalla dentatura particolarmente adatta a frantumare) e P. primus, che rappresenta il primo cranio di mosasauro in Medioriente.\nStile di vita.\nI denti grossi e conici di questo grande mosasauro hanno portato alcuni paleontologi a ipotizzare che il prognatodonte fosse un abitante di fondale, che si cibava di molluschi dal guscio particolarmente duro. Nonostante le dimensioni, quindi, \u00e8 possibile che non fosse un predatore particolarmente attivo ma conducesse uno stile di vita caratterizzato da una dieta durofaga, come altri mosasauri pi\u00f9 specializzati (es. \"Globidens\"). Tuttavia, alcune specie (come \"P. currii\") sono state descritte come predatori di grandi vertebrati marini, che utilizzavano i robusti denti e le forti mascelle per strappare pezzi di carne dalle prede.\nLa recente scoperta di due fossili quasi completi della specie \"P. overtoni\", avvenuta in Alberta (Canada), ha offerto agli studiosi nuovi dati riguardo alle preferenze alimentari di \"Prognathodon\". Un fossile, infatti, ha conservato al suo interno i contenuti dello stomaco: vi sono i resti di una tartaruga marina, pesci di dimensione di un tarpone e di una trota, e un possibile mollusco cefalopode (Konishi et al., 2011)."}
{"id": "2251564", "revid": "1876278", "url": "https://it.wikipedia.org/wiki?curid=2251564", "title": "National Basketball Players Association", "text": "La National Basketball Players Association \u00e8 il sindacato dei giocatori che giocano nella NBA. Fondata nel 1954, \u00e8 la pi\u00f9 vecchia associazione sindacale fra le quattro maggiori leghe sportive statunitensi, sebbene la NBPA non \u00e8 stata riconosciuta dai proprietari delle franchigie NBA fino a 10 anni pi\u00f9 tardi.\nNascita.\nBob Cousy, giocatore dei Boston Celtics, cominci\u00f2 a organizzare l'associazione sin dal 1954. A quei tempi non guadagnava tanti soldi e non aveva un piano pensione n\u00e9 un salario minimo. Il salario di un giocatore era di circa 8000 $ a stagione. Ma dieci anni dopo i salari cominciarono a crescere e i proprietari delle franchigie NBA riconobbero finalmente la NBPA nel 1964, dopo che i giocatori avevano minacciato di non giocare l'NBA All-Star Game."}
{"id": "2251565", "revid": "287204", "url": "https://it.wikipedia.org/wiki?curid=2251565", "title": "Fudbalski Klub Jedinstvo Ub", "text": "Il Fudbalski Klub Jedinstvo Ub \u00e8 una squadra di calcio di Ub, in Serbia.\nFondato nel 1920, solamente negli ultimi anni, dopo la disgregazione della Jugoslavia, e lo scioglimento della Serbia e Montenegro, il club ha potuto emergere dal dilettantismo."}
{"id": "2251569", "revid": "70192", "url": "https://it.wikipedia.org/wiki?curid=2251569", "title": "Yashar Kemal", "text": ""}
{"id": "2251570", "revid": "1275164", "url": "https://it.wikipedia.org/wiki?curid=2251570", "title": "Aereo d'attacco al suolo", "text": ""}
{"id": "2251593", "revid": "287204", "url": "https://it.wikipedia.org/wiki?curid=2251593", "title": "Fudbalski Klub BASK", "text": "Il Fudbalski Klub BASK (serbo: \"\u0424\u041a \u0411\u0410\u0421\u041a\"), meglio noto come FK BASK o BASK Belgrado \u00e8 una squadra di calcio di Belgrado, in Serbia. Nella stagione 2010/11 milita nella Prva Liga Srbija, la divisione di secondo livello del campionato serbo.\nFondato il 18 aprile 1903, inizialmente con il nome di \"FK Soko\", nel 1933 assunse la denominazione attuale. Due anni prima raggiunse i vertici del calcio nel Regno di Jugoslavia, partecipando al Dr\u017eavno prvenstvo 1931-1932, risultato che prolung\u00f2 per tutti gli anni 1930, con l'apice del 4\u00ba posto assoluto nella stagione 1937-1938.\nDopo la fine della seconda guerra mondiale, il club venne ricostituito col nome di \"FK Senjak\", e nel 1953 riprese la denominazione di \"BASK\", disputando da allora i campionati regionali della zona di Belgrado.\nLo Stadio BASK Kraj Careve Cuprije, che ospita le partite interne, ha una capacit\u00e0 di 2.000 spettatori."}
{"id": "2251594", "revid": "125747638", "url": "https://it.wikipedia.org/wiki?curid=2251594", "title": "Daptomicina", "text": "La daptomicina \u00e8 un nuovo antibiotico lipopeptidico utilizzato nella cura di certe infezioni causate da organismi Gram-positivi. \u00c8 un composto esistente in natura, che si trova nel saprofago del suolo \"Streptomyces roseosporus\". Il suo diverso meccanismo di azione lo potrebbe rendere utile nella cura di infezioni causate da batteri multi-resistenti. In Italia \u00e8 commercializzato con in nome di Cubicin dalla Novartis.\nSviluppo e commercializzazione.\nIl composto fu scoperto originariamente dai ricercatori della Eli Lilly and Company negli anni ottanta, che chiamarono il composto LY 146032.\nEsso risult\u00f2 promettente nelle fasi I e II dei test clinici per la cura di infezioni causate da organismi Gram-negativi. Tuttavia, una terapia a dosi massicce fu associata ad effetti avversi sui muscoli scheletrici, tra cui mialgia e potenziale miosite. Per questo motivo la Eli Lilly interruppe lo sviluppo del farmaco. I diritti dell'LY 146032 furono in seguito acquisiti dalla Cubist Pharmaceuticals nel 1997, che introdusse quindi sul mercato il farmaco con il nome commerciale di \"Cubicin\", dopo l'approvazione della Food and Drug Administration (FDA) statunitense nel settembre 2003. Nell'Unione europea e in diversi altri stati il Cubicin \u00e8 commercializzato dalla Novartis, a seguito dell'acquisizione della Chiron Corporation, che possedeva in precedenza tali licenze.\nFarmacologia.\nLa daptomicina ha un meccanismo di azione differenziato, che si basa sull'interruzione di molti aspetti funzionali diversi della membrana cellulare batterica. Sembra che si leghi alla membrana in presenza di adeguate concentrazioni di ioni calcio e causi una rapida depolarizzazione, formazione di canali con efflusso di ioni potassio intracellulari e perdita del potenziale di membrana. Si inibisce cos\u00ec la sintesi di proteine, DNA e RNA, provocando la morte della cellula batterica.\nL'attivit\u00e0 battericida della daptomicina dipende dalla sua concentrazione. Si ha prova \"in vitro\" della sinergia con gli antibiotici beta-lattamici.\nMicrobiologia.\nLa daptomicina \u00e8 attiva unicamente contro i batteri Gram-positivi. Ha dimostrato attivit\u00e0 \"in vitro\" contro gli enterococchi (inclusi gli enterococchi glicopeptide-resistenti - GRE), stafilococchi (incluso lo \"Staphylococcus aureus\" meticillino-resistente), streptococchi e corinebatteri. Importante soprattutto l'azione su enterococco faecium ed enterococco faecalis anche vancomicina resistenti\nUso clinico.\nIndicazioni.\nLa daptomicina \u00e8 utilizzata negli Stati Uniti per il trattamento delle infezioni della pelle causate da batteri Gram-positivi, come lo \"Staphylococcus aureus\".\nEfficacia.\nLa daptomicina ha dimostrato di non essere inferiore alle terapie standard (nafcillina, oxacillina, flucloxacillina o vancomicina) nella cura di batteremia e endocardite localizzata sul lato destro, causata dallo \"Staphylococcus aureus\".\nDurante la fase III delle sperimentazioni cliniche, dati circoscritti hanno mostrato che la daptomicina otteneva scarsi risultati in pazienti con endocardite dal lato sinistro. \u00c8 inattivata da surfattanti polmonari e non \u00e8 indicata per il trattamento della polmonite. La daptomicina non \u00e8 stata studiata in pazienti con endocarditi della protesi valvolare o meningite.\nDosaggio e forma.\nPer le infezioni della pelle e dei tessuti molli, la daptomicina \u00e8 somministrata al dosaggio di 4\u00a0mg/kg per via endovenosa ogni 24 ore. Per lo \"Staphylococcus Aureus\" e le infezioni gravi e molto gravi la dose utilizzata \u00e8 di 6\u00a0mg/kg endovena ogni 24 ore.\nIl dosaggio della daptomicina deve essere ridotto nei pazienti con insufficienza renale. Non ci sono informazioni riguardanti il dosaggio nei pazienti minori di 18 anni.\nEffetti collaterali.\nEffetti collaterali associati all'uso della daptomicina includono:\nCi sono testimonianze di miopatie e rabdomiolisi in pazienti che assumono contemporaneamente anche statine, ma non \u00e8 chiaro se ci\u00f2 avviene per effetto delle statine o se la daptomicina potenzia questi effetti. A causa degli scarsi dati statistici disponibili, le case farmaceutiche raccomandano di sospendere le statine durante l'assunzione di daptomicina."}
{"id": "2251597", "revid": "131358", "url": "https://it.wikipedia.org/wiki?curid=2251597", "title": "ASK Belgrado", "text": ""}
{"id": "2251598", "revid": "131358", "url": "https://it.wikipedia.org/wiki?curid=2251598", "title": "SK Belgrado", "text": ""}
{"id": "2251599", "revid": "110157", "url": "https://it.wikipedia.org/wiki?curid=2251599", "title": "Chiesa di Santa Maria degli Alberighi", "text": "La chiesa di Santa Maria degli Alberighi era una chiesa di Firenze e si trovava in piazza degli Alberighi.\nStoria e descrizione.\nLa chiesa faceva parte delle pi\u00f9 antiche chiese del centro fiorentino e risaliva alla fine del XII secolo. La prima citazione \u00e8 in documento dell'11 ottobre 1210, a cui ne segue uno lo stesso anno il 23 di dicembre. Faceva parte delle trentasei parrocchie dell'antica citt\u00e0 medievale.\nSi affacciava nella piazzetta che prendeva il nome dalla ricca e nobile famiglia ghibellina degli Alberighi che aveva le proprie case tra qui e via dello Studio. Aveva un unico altare e una piccola torre campanaria cuspidata.\nAll'epoca del Granduca Pietro Leopoldo, verso il 1783 venne soppressa come molte altre piccole parrocchie del centro e in seguito distrutta. Una parte dell'edificio sacro fu inglobata nell'accresciuta abside e nella sagrestia della chiesa di Santa Margherita in Santa Maria de' Ricci.\nLa chiesetta nel 1501 fu al centro del caso di Antonio Rinaldeschi, che, ubriaco, insozz\u00f2 una figura dell'Annunciazione sulla lunetta della chiesa con lo sterco, pagando con la vita questo affronto. L'episodio entr\u00f2 nella storia cittadina e la Madonna oltraggiata venne collocata sull'altare maggiore della chiesa di Santa Maria de' Ricci.\nLa piazzetta degli Alberighi ha un unico accesso da un vicolo che porta in piazza San'Elisabetta. Nel vicolo restano alcuni sporti lignei medievali e di pietra, oltre a un archetto che collega i due edifici dirimpetto."}
{"id": "2251601", "revid": "36426", "url": "https://it.wikipedia.org/wiki?curid=2251601", "title": "Otto di Balia", "text": ""}
{"id": "2251604", "revid": "74801", "url": "https://it.wikipedia.org/wiki?curid=2251604", "title": "Charles Sydney Smith", "text": ""}
{"id": "2251605", "revid": "767487", "url": "https://it.wikipedia.org/wiki?curid=2251605", "title": "Hainosaurus", "text": "L'ainosauro (gen. Hainosaurus) \u00e8 un rettile marino estinto, appartenente ai mosasauri. Visse nel Cretaceo superiore (Santoniano \u2013 Maastrichtiano, 85 \u2013 65 milioni di anni fa). I suoi resti sono stati ritrovati in varie localit\u00e0 di Europa e Nordamerica.\nDescrizione.\nQuesto animale era un gigantesco rappresentante dei mosasauridi, le grandi lucertole marine diffuse verso la fine del Cretaceo. La lunghezza dell'ainosauro poteva raggiungere i 17 metri, mentre il solo cranio era lungo oltre un metro e mezzo. Il corpo di questo rettile era ben adattato alla vita acquatica, con tanto di zampe trasformate in strutture simili a pagaie e una lunga coda appiattita lateralmente. Il corpo era anch'esso allungato (erano presenti 53 vertebre dorsali). Il cranio, robusto e di forma triangolare, era dotato di una dentatura formidabile costituita da numerosi denti appuntiti e forti, mentre la punta del muso era sprovvista di denti. Questa caratteristica si riscontra anche nell'affine \"Tylosaurus\". Rispetto a quest'ultimo, per\u00f2, la forma delle narici era pi\u00f9 allungata, il corpo era pi\u00f9 lungo e la coda leggermente pi\u00f9 corta (e le vertebre con i chevron erano di meno rispetto a \"Tylosaurus\").\nClassificazione.\nQuesto mosasauro gigantesco \u00e8 un tipico rappresentante della sottofamiglia dei tilosaurini (Tylosaurinae), che includeva grandi predatori di mare aperto, dal cranio caratteristico. Rispetto a \"Tylosaurus\", per\u00f2, l'ainosauro possedeva una coda pi\u00f9 corta e un corpo pi\u00f9 allungato. Si ritiene che il parente pi\u00f9 stretto di questo animale possa essere stato \"Taniwhasaurus\" della Nuova Zelanda. Il genere \"Hainosaurus\" \u00e8 stato descritto per la prima volta da Louis Dollo nel 1885 sulla base di resti rinvenuti in Belgio; il nome significa \u201clucertola del fiume Haine\u201d (in risposta alla \u201clucertola della Mosa\u201d, \"Mosasaurus\"). La specie tipo \u00e8 Hainosaurus bernardi, rinvenuta in Francia e Belgio in terreni del Maastrichtiano. In Svezia, invece, viveva H. ivoensis, affine alla precedente. In Canada \u00e8 stata trovata l'analoga specie \"H. pembinensis\", mentre la pi\u00f9 antica \u00e8 \"H. gaudryi\", del Santoniano della Francia. Queste ultime due specie, tuttavia, sono state considerate recentemente appartenenti al genere \"Tylosaurus\".\nStile di vita.\nQuesto mosasauro gigante doveva essere un predatore poco specializzato ma molto efficiente: le caratteristiche, infatti, fanno supporre che fosse in grado di predare praticamente ogni animale gli capitasse a tiro. Nel 1904 \u00e8 stato descritto un esemplare di questo animale in cui si erano conservati i resti del carapace di una grande tartaruga all'interno della regione dell'intestino. Evidentemente il gigantesco mosasauro era riuscito a inghiottirla intera, anche se rimane un mistero come sia riuscita a passare un'intera tartaruga dalla gola dell'ainosauro. \nL'ainosauro possedeva un'arma in pi\u00f9 rispetto agli altri mosasauri, ovvero la punta del muso a forma di rostro; questo poteva essere usato per scagliarsi contro le prede e colpirle con violenza, come fanno attualmente i delfini contro gli squali. Questa tattica sarebbe confermata dal ritrovamento di un cranio fracassato di \"Mosasaurus hoffmanni\", un'altra specie di mosasauro gigante. Sembra che il cranio sia stato colpito violentemente e fracassato in un sol colpo; l'unico animale conosciuto in grado di abbattere in quel modo un mosasauro gigante, a quel tempo, era l'ancor pi\u00f9 grande \"Hainosaurus\"."}
{"id": "2251609", "revid": "838137", "url": "https://it.wikipedia.org/wiki?curid=2251609", "title": "Paul Radmilovic", "text": "Partecip\u00f2 alle gare di nuoto dei Giochi olimpici intermedi di Atene del 1906, gareggiando nelle gare dei 100m stile libero, partecipando alla finale, classificandosi quarto, e dei 400m stile libero, piazzandosi quinto. Gareggi\u00f2 anche nella gara del 1 miglio stile libero, ritirandosi in finale.\nDue anni dopo, prese parte alle gare di nuoto e di pallanuoto dei Olimpiadi estive di Londra del 1908, gareggiando nelle gare dei 100m stile libero, venendo eliminato in semifinale, e dei 400m stile libero, eliminato anche in questo caso in semifinale, piazzandosi terzo. Partecip\u00f2 anche alla staffetta 4x200 metri stile libero, vincendo, con la squadra inglese, la medaglia d'oro, stabilendo il record mondiale in 10'55\"6, oltre che dei 1500m stile libero, venendo eliminato al primo turno, dopo aver nuotato in 25'02\"4.\nCon la squadra inglese, gareggi\u00f2 nel torneo di pallanuoto, vincendo la medaglia d'oro, dopo aver vinto la squadra belga per 9-2.\nNel 1912, partecip\u00f2 alle gare di nuoto e di pallanuoto delle Olimpiadi estive di Stoccolma, gareggiando nelle gare dei 100m stile libero, arrivando quinto nei quarti di finale, nuotando in 1'19\"0, e, sempre con la squadra inglese, nel torneo di pallanuoto, conquistando la medaglia d'oro, battendo in finale la squadra austriaca per 8-0.\nOtto anni dopo, prese parte di nuovo alle gare della pallanuoto delle Olimpiadi estive di Anversa del 1920, vincendo un'altra medaglia d'oro olimpica, battendo in questo caso la squadra belga per 3-2. Partecip\u00f2 anche ai tornei di pallanuoto dell'Olimpiade del 1924 e del Olimpiade del 1928, uscendo al primo turno nella prima e classificandosi quarto nella seconda.\nPalmar\u00e8s.\nIn carriera ha conseguito i seguenti risultati:"}
{"id": "2251612", "revid": "1573940", "url": "https://it.wikipedia.org/wiki?curid=2251612", "title": "Charles Bugbee", "text": ""}
{"id": "2251613", "revid": "15756", "url": "https://it.wikipedia.org/wiki?curid=2251613", "title": "Ennio Tassinari", "text": "Biografia.\nEnnio nacque in una famiglia a Sant'Alberto di Ravenna nel 1921, inizia a lavorare gi\u00e0 da bambino, cresce nella cultura fascista imposta dal regime a tutti i cittadini, nel 1940 entra attivamente nel movimento clandestino antifascista, scoperto poco prima della caduta del fascismo, viene arrestato e torturato, poi incarcerato.\nTorna libero il 25 luglio 1943 con della caduta del regime, dopo la resa del governo italiano all'esercito Alleato nell'8 settembre 1943, Ennio raggiunge in bicicletta gli alleati a Napoli, dove partecipa alla costituzione dell'ORI, voluta da Raimondo Craveri e dal filosofo Benedetto Croce, che verr\u00e0 poi inquadrata nell'Oss.\nCon altri trenta patrioti italiani partecipa al corso di addestramento allo spionaggio e alla guerriglia nel campo OSS di Pozzuoli, la prima missione avvenne nel marzo 1944 nella quale sbarc\u00f2 da un sottomarino al delta del Po, rientra al comando a settembre portando i piani tedeschi della Linea Gotica.\nAlla fine dello stesso mese viene paracadutato dietro le linee nemiche sulle montagne toscane, rientra con circa 1000 partigiani che rimarranno schierati sul fronte con le truppe Alleate.\nRiattraversa la linea del fronte per incontrare il gruppo Brigate Est, dei partigiani che si erano avviati verso la citt\u00e0 di Bologna per tentarne la liberazione, con il quale compie trattative per evitarne la distruzione certa e guidarli verso le linee alleate.\nDurante l'inverno del 1944 tenta nuove missioni fallite sul nascere, nell'ultima missione viene paracadutato durante l'aprile 1945 al passo del Mortirolo nella Alta Val Camonica presso la Brigata Fiamme Verdi con la quale combatte fino al 1\u00ba maggio.\nSmobilitato, rientra a casa come tutti gli altri ex combattenti e riprende il lavoro.\n\u00c8 tornato alla casa del padre nel 2013 all'et\u00e0 di 92 anni."}
{"id": "2251617", "revid": "599013", "url": "https://it.wikipedia.org/wiki?curid=2251617", "title": "Noel Purcell", "text": ""}
{"id": "2251618", "revid": "1573940", "url": "https://it.wikipedia.org/wiki?curid=2251618", "title": "Christopher Jones (pallanuotista)", "text": ""}
{"id": "2251619", "revid": "1573940", "url": "https://it.wikipedia.org/wiki?curid=2251619", "title": "William Peacock", "text": ""}
{"id": "2251620", "revid": "124123", "url": "https://it.wikipedia.org/wiki?curid=2251620", "title": "William Henry Dean", "text": ""}
{"id": "2251621", "revid": "22475", "url": "https://it.wikipedia.org/wiki?curid=2251621", "title": "Voschod (lanciatore)", "text": "I lanciatori Voschod (, translitterato anche come Voskhod; lett. \"Alba\"), 11A57 secondo la designazione russa) erano dei vettori spaziali sviluppati e costruiti in Unione Sovietica nei primi anni sessanta. Si trattava di un'evoluzione del lanciatore Vostok, derivato a sua volta dal missile balistico intercontinentale R-7, meglio conosciuto in Occidente con il nome in codice NATO di SS-6 Sapwood. In pratica, si trattava di un normale R-7 il cui terzo stadio era stato modificato per i trasporto di sonde.\nInizialmente realizzati nell'ambito di un programma di voli spaziali umani, i Voschod furono in seguito largamente usati per la messa in orbita dei satelliti Zenit.\nStoria.\nIl primo lancio di un Voschod si ebbe il 16 novembre 1963, e l'ultimo il 29 giugno 1976. I lanci complessivi furono 300, di cui 13 falliti (percentuale di successo: 95,67%). Il costo di ogni lancio era di 18 milioni di dollari (1994)."}
{"id": "2251622", "revid": "1573940", "url": "https://it.wikipedia.org/wiki?curid=2251622", "title": "Pierre Nijs", "text": ""}
{"id": "2251623", "revid": "287204", "url": "https://it.wikipedia.org/wiki?curid=2251623", "title": "Leviathan (album)", "text": ""}
{"id": "2251631", "revid": "599013", "url": "https://it.wikipedia.org/wiki?curid=2251631", "title": "Ren\u00e9 Bauwens", "text": ""}
{"id": "2251632", "revid": "1573940", "url": "https://it.wikipedia.org/wiki?curid=2251632", "title": "Harald Julin", "text": "Partecip\u00f2 alle gare di nuoto dei Giochi olimpici intermedi di Atene del 1906, gareggiando nelle gare dei 100m stile libero, venendo eliminato al primo turno, e della staffetta 4x250 metri stile libero con la squadra svedese, che comprendeva anche Nils Regnell, Gustaf Wretman e Charles Norelius.\nDue anni dopo, prese parte alle gare di nuoto e di pallanuoto dei Olimpiadi estive di Londra del 1908, gareggiando nelle gare dei 100m stile libero, vincendo la medaglia di bronzo, nuotando in 1'08\"0, e dei staffetta 4x200 metri stile libero sempre con la squadra svedese, venendo eliminati in semifinale. Sempre con la squadra svedese, gareggi\u00f2 nel torneo di pallanuoto, vincendo la medaglia di bronzo, dopo essere stata sconfitta dalla squadra belga per 8-4.\nNel 1912, partecip\u00f2 alle gare di nuoto delle Olimpiadi estive di Stoccolma, gareggiando nelle gare dei 100m stile libero, venendo eliminato al primo turno, nuotando in 1'11\"8, e dei 200m rana, piazzandosi terzo in semifinale, nuotando in 3'10\"6. Sempre con la squadra svedese, gareggi\u00f2 nel torneo di pallanuoto, conquistando la medaglia d'argento.\nOtto anni dopo, prese parte alle gare di pallanuoto delle Olimpiadi estive di Anversa del 1920, vincendo la medaglia di bronzo, dopo aver perso la semifinale con la squadra belga per 5-3, vincendo la finale per il terzo e quarto posto contro i Paesi Bassi per 9-1.\n\u00c8 il padre del pallanuotista Rolf Julin.\nPalmar\u00e8s.\nIn carriera ha conseguito i seguenti risultati:"}
{"id": "2251633", "revid": "1573940", "url": "https://it.wikipedia.org/wiki?curid=2251633", "title": "Robert Andersson", "text": "Partecip\u00f2 alle gare di nuoto e di tuffi dei Giochi olimpici intermedi di Atene del 1906, gareggiando nelle gare dei 100m stile libero, partecipando alla finale, classificandosi nono, e dei tuffi dalla piattaforma, piazzandosi settimo, con 142,2 punti.\nDue anni dopo, prese parte alle gare di nuoto, di pallanuoto e dei tuffi dei Olimpiadi estive di Londra del 1908, gareggiando nelle gare dei 100m stile libero, venendo eliminato al primo turno, e dei 400m stile libero, eliminato anche in questo caso al primo turno, nuotando in 6'28\"0.\nCon la squadra svedese, gareggi\u00f2 nel torneo di pallanuoto, vincendo la medaglia di bronzo, dopo essere stata sconfitta dalla squadra belga per 8-4. Prese parte anche alla gara di tuffi dalla piattaforma 10 metri, piazzandosi quarto in finale, con un punteggio di 68,30.\nNel 1912, partecip\u00f2 alle gare di nuoto e di tuffi delle Olimpiadi estive di Stoccolma, gareggiando nelle gare dei 100m stile libero, arrivando quarto nei quarti di finale, nuotando in 1'09\"5, dei tuffi dalla piattaforma, piazzandosi quarto, con 60,59 punti. Sempre con la squadra svedese, gareggi\u00f2 nel torneo di pallanuoto, conquistando la medaglia d'argento.\nOtto anni dopo, prese parte alle gare di nuoto e di pallanuoto delle Olimpiadi estive di Anversa del 1920, gareggiando nella staffetta 4x200 metri stile libero, classificandosi quarto, con la squadra svedese, con un tempo totale di 10'50\"2. Sempre con la squadra svedese, gareggi\u00f2 nel torneo di pallanuoto, vincendo la medaglia di bronzo, dopo aver perso la semifinale con la squadra belga per 5-3, vincendo la finale per il terzo e quarto posto contro i Paesi Bassi per 9-1.\nRobert \u00e8 fratello di Selma Andersson, di Adolf Andersson e di Erik Andersson."}
{"id": "2251634", "revid": "1305772", "url": "https://it.wikipedia.org/wiki?curid=2251634", "title": "Remission", "text": ""}
{"id": "2251635", "revid": "39884", "url": "https://it.wikipedia.org/wiki?curid=2251635", "title": "Vilhelm Andersson", "text": ""}
{"id": "2251636", "revid": "767487", "url": "https://it.wikipedia.org/wiki?curid=2251636", "title": "Erik Bergqvist", "text": "Carriera da calciatore.\nNazionale.\nPrese parte ai Giochi olimpici del 1912 senza tuttavia giocare nessuno dei due incontri disputati dalla sua Nazionale durante quell'edizione."}
{"id": "2251637", "revid": "39884", "url": "https://it.wikipedia.org/wiki?curid=2251637", "title": "Max Gumpel", "text": ""}
{"id": "2251638", "revid": "99401106", "url": "https://it.wikipedia.org/wiki?curid=2251638", "title": "Pontus Hanson", "text": "Palmar\u00e8s.\nIn carriera ha conseguito i seguenti risultati:"}
{"id": "2251640", "revid": "599013", "url": "https://it.wikipedia.org/wiki?curid=2251640", "title": "Erik Andersson (pallanuotista)", "text": "Anche i suoi fratelli Selma Andersson, Adolf Andersson e Robert Andersson, hanno partecipato ai Giochi olimpici."}
{"id": "2251641", "revid": "599013", "url": "https://it.wikipedia.org/wiki?curid=2251641", "title": "Nils Backlund", "text": ""}
{"id": "2251642", "revid": "767487", "url": "https://it.wikipedia.org/wiki?curid=2251642", "title": "Theodor Nauman", "text": ""}
{"id": "2251643", "revid": "110157", "url": "https://it.wikipedia.org/wiki?curid=2251643", "title": "Chiesa di Santa Maria Nepotecosa", "text": "La chiesa di Santa Maria Nepotecosa era un luogo di culto cattolico di Firenze e si trovava in via de' Calzaiuoli.\nStoria e descrizione.\nLa chiesa faceva parte delle pi\u00f9 antiche chiese del centro fiorentino e risaliva a circa al XII secolo, anche se la prima menzione documentata \u00e8 datata 1275, a cui segue un documento del 3 aprile 1286. Si affacciava sull'attuale via de' Calzaiuoli, nel tratto che all'epoca era il Corso degli Adimari, all'angolo con via del Corso. Fece parte delle trentasei parrocchie dell'antica citt\u00e0 medievale.\nAlcuni attribuiscono il curioso nome (esistente anche nella grafia \"Nipotecosa\") a una storpiatura del nome (Davidsohn), uno degli Adimari \"nepos Cose\" (nipote dei Cosi), come risulta in una segnatura dell'abbazia di Vallombrosa del 13 gennaio 1105. Altri, come Ugo Procacci, ipotizzano una derivazione, storpiata, dal greco che significherebbe Maria partoriente, e rende pi\u00f9 probabile l'uso come epiclesi.\nA volte veniva detta anche chiesa di Santa Maria \"degli Adimari\" o \"del Giglio\", dal nome del canto su cui si trovava. A volte si trova la menzione di una chiesa di San Donnino, da alcuni indicata come un nome alternativo e pi\u00f9 antico di questa chiesa, da altri identificato con un possibile edificio di culto nelle vicinanze, di cui le notizie scarseggiano. Dopotutto sulla facciata dell'edificio si trovavano due ovali affrescati con i santi Cristoforo e, appunto, Donnino.\nAll'epoca del Granduca Pietro Leopoldo, nel 1768, venne soppressa come molte altre piccole parrocchie del centro e in seguito distrutta nel 1870. Oggi resta una targa in via Calzaiuoli che ne ricorda l'esistenza."}
{"id": "2251644", "revid": "1872303", "url": "https://it.wikipedia.org/wiki?curid=2251644", "title": "Imperialismo statunitense", "text": "L'imperialismo statunitense \u00e8 definibile come l'influenza o condizionamento dell'economia e del campo militare e culturale da parte degli Stati Uniti d'America su altri Stati del mondo, accompagnata da un'influenza generale nella politica interna dei relativi governi.\nLe origini ideologiche del fenomeno sono da rintracciarsi nella \"dottrina Monroe\", ma dopo la guerra messicano-statunitense nel 1846 e la guerra ispano-americana a partire dal 1898, con l'ingresso degli Stati Uniti sulla scena della politica mondiale, i termini \"imperialismo americano\" ed \"espansione imperialistica americana\" divennero sempre pi\u00f9 diffusi.\nSinossi storica.\nLa situazione socio-economica negli USA nel XIX secolo.\nAlla fine della guerra di secessione americana e dopo l'era della ricostruzione nel 1893 gli Stati Uniti si trovarono ad affrontare una crisi bancaria che segn\u00f2 l'inizio della grave depressione economica e la chiusura commerciale delle frontiere. Questi due fenomeni furono presto collegati a un terzo: la tendenza irrefrenabile alla \"sovrapproduzione interna\", che non tard\u00f2 a diventare uno dei pi\u00f9 angosciosi problemi della societ\u00e0 americana. Fu proprio nel pieno della depressione, nel gennaio 1895, che venne costituita la National Association of Manufacturers, con l'obiettivo di promuovere le esportazioni. Il fatto che la ripresa economica, nel corso del biennio successivo, coincidesse con l'energico incremento delle esportazioni non fece che rafforzare la convinzione che l'origine della crisi, che aveva provocato il collasso nel 1893, andasse individuata proprio nell'insufficienza del mercato interno, e che quindi la chiave di volta per la prosperit\u00e0 andasse ricercata nei mercati esteri, elemento cruciale da cui dipendevano la stagnazione o lo sviluppo economico statunitense.\nL'esistenza fin dai primi insediamenti coloniali, di una frontiera mobile verso l'ovest, costituiva la base delle peculiarit\u00e0 qualificanti della storia degli Stati Uniti. La continua disponibilit\u00e0 di terre libere aveva significato, per la storia statunitense, la possibilit\u00e0 di una costante diffusione del potere economico e quindi del potere politico. Nella sua tesi della frontiera Frederick Jackson Turner afferm\u00f2 infatti che: \"l'esistenza di una superficie di terre libere e aperte alla conquista, la sua retrocessione continua e l'avanzata dei coloni verso occidente, spiegano lo sviluppo della nazione americana.[...] a quattro secoli dalla scoperta dell'America, la frontiera si \u00e8 chiusa, e con essa si \u00e8 chiuso il primo periodo della storia americana\".\nIn un articolo pubblicato nel 1896 afferm\u00f2 inoltre: \"Per quasi tre secoli il fattore dominante della vita statunitense \u00e8 stata l'espansione. Con l'occupazione della costa del Pacifico e delle terre libere, questo movimento si \u00e8 arrestato\". L'ideologia espansionistica della frontiera mobile aveva quindi radici antiche e trovava ragioni anche nell'imponente flusso migratorio in accoglienza, percepito come prova inconfutabile della superiorit\u00e0 politica, economica, sociale degli Stati Uniti. Dato che nell'immaginario collettivo, la nazione era considerata terra privilegiata di libert\u00e0, democrazia e prosperit\u00e0, era facile pensare che la sua espansione non potesse che configurarsi come ulteriore diffusione di questi diritti e benefici e che quindi, anche la sua lotta per la conquista di un dominio sempre pi\u00f9 vasto non dovesse essere considerata come avidit\u00e0 di potenza e di ricchezza dalle nazioni europee, etichettate come coloniali e sfruttatrici.\nL'inizio della politica interventista statunitense.\nDalla fine del XIX secolo in poi, gli Stati Uniti diedero un carattere imperialista alla dottrina Monroe e cominciarono a rafforzare la sua influenza militare economica e politica nella regione caraibica, anche attraverso interventi militari, con l'obiettivo \u00e8 quello di trasformare il Mar dei Caraibi in un \"mare nostrum\" per la sua importanza strategica.\nTra il 1891 e il 1912 eseguono una serie di interventi militari: 1891, Haiti; 1895, Nicaragua; 1898, Porto Rico e Cuba; 1899, Nicaragua; 1902, Venezuela; 1903, Repubblica Dominicana e Colombia; 1904, Repubblica Dominicana e Guatemala; 1906-1903, Cuba; 1907, Repubblica Dominicana; 1909-1910, Nicaragua; 1910-1911 Honduras; 1912, Cuba, Nicaragua e Repubblica Dominicana (al di fuori dei Caraibi, nel 1891 vengono intraprese azioni militari contro il Cile).\nPraticando la \"diplomazia del dollaro\", realizzano interventi finanziari che portano all'istituzione di controlli americani sulle finanze di diversi stati (Honduras, Nicaragua, Repubblica Dominicana, Haiti). Hanno acquisito territori come Puerto Rico dopo la guerra contro la Spagna nel 1898, e le Isole Vergini, acquistate dalla Danimarca nel 1917. Alcuni Stati sono posti sotto uno status vicino al protettorato, come Cuba, in virt\u00f9 dell'emendamento Platt e dell'acquisizione della Base navale di Guant\u00e1namo, e Panama, in virt\u00f9 della costituzione panamense (redatta con la partecipazione del console americano) e del dispiegamento permanente delle forze americane nell'area del canale.\nEpisodi storici.\nL'intervento nell'America centrale e la questione cubana.\nTra il 1896 e il 1898 le condizioni per un intervento USA nel conflitto tra Cuba e la Spagna apparivano particolarmente favorevoli. Il 1896 era un anno di elezioni presidenziali, ci\u00f2 offriva ai due grandi partiti statunitensi l'occasione per precisare il loro atteggiamento sul problema cubano. Il programma approvato dai repubblicani, dopo aver ribadito la piena validit\u00e0 della dottrina Monroe e il diritto degli Stati Uniti di darvi concreta applicazione, affermava solennemente: \"noi seguiamo con profondo e costante interesse le eroiche battaglie dei patrioti cubani contro la crudelt\u00e0 e l'oppressione\". I democratici si espressero in termini pi\u00f9 sfumati, il loro programma dichiarava infatti: \"offriamo la nostra simpatia al popolo di Cuba nella sua eroica lotta per la libert\u00e0 e l'indipendenza\".\nIl nuovo presidente, William McKinley, uomo di fiducia dei potenti banchieri e industriali dell'Est, era pi\u00f9 che mai desideroso di evitare passi falsi che potessero rischiare di rendere inevitabilmente una guerra con la Spagna; inoltre, nel 1897, la comunit\u00e0 statunitense degli affari era nettamente ostile all'idea di una guerra. La prosperit\u00e0 era tornata, ma le ripercussioni psicologiche provocate dal collasso dell'economia statunitense pochi anni prima non erano ancora del tutto cancellate. Particolarmente interessati a un rapido ripristino della pace e dell'ordine a Cuba, anche a costo di un intervento statunitense che portasse a una guerra, erano invece i proprietari di piantagioni di tabacco e di zucchero e gli importatori e raffinatori di zucchero greggio.\nSi pu\u00f2 affermare, nel complesso, che la parte pi\u00f9 influente del mondo degli affari statunitense, pi\u00f9 che spingere a favore della guerra tent\u00f2 per quanto possibile d'impedire tale eventualit\u00e0. L'impaziente ardore bellico di Theodore Roosevelt rifletteva l'atteggiamento di due gruppi ristretti ma influenti: il manipolo di politici e intellettuali come John Hay e Brooks Adams, che da qualche anno si erano fatti assertori instancabili di una politica fortemente espansionistica e dei mezzi per attuarla, e la pi\u00f9 vasta schiera costituita da rappresentanti della borghesia professionale e dell'indebolita oligarchia patrizia dell'est, che cominciavano a dare vita al movimento progressista.\nL'indignazione del movimento populista per le atrocit\u00e0 spagnole commesse a Cuba, dove il governo spagnolo per placare le rivolte decise di spingere con la forza la popolazione a riversarsi nelle citt\u00e0, cercando cos\u00ec di isolare i ribelli, crebbe. In queste aree di \"concentramento e controllo\" della popolazione le condizioni di vita erano terribili, e si stima vi abbiano avuto luogo in pochi mesi molte decine di migliaia di decessi, a causa delle precarie condizioni igieniche, sanitarie e alimentari. Caratterizzato da una notevole dose d'incertezza e di ambiguit\u00e0 fu invece l'atteggiamento nei confronti della questione cubana e di un'eventuale guerra contro la Spagna assunto dal movimento sindacale e dagli sparsi nuclei socialisti esistenti negli Stati Uniti. Se in un primo tempo i movimenti anti-bellicistici furono in netta prevalenza, dopo l'affondamento della \"Maine\" e l'aumentare della tensione con la Spagna si registr\u00f2 un primo evidente mutamento d'opinione.\nGli oppositori dell'intervento statunitense rimasero una modesta minoranza. Dopo la drammatica scomparsa del primo ministro e capo del partito conservatore spagnolo Antonio C\u00e1novas del Castillo, assassinato da un anarchico italiano, ci fu l'ascesa al potere a Madrid del liberale Pr\u00e1xedes Mateo Sagasta, che si affrett\u00f2 ad abbracciare una politica pi\u00f9 conciliante a Cuba. Infatti il 25 novembre promulg\u00f2 una serie di decreti, in base ai quali sull'isola avrebbe dovuto venir instaurato un governo autonomo. Gli insorti respinsero questo gesto conciliante e intensificarono sia le loro operazioni militari, sia la loro azione di propaganda in vista del raggiungimento del loro obbiettivo: la completa indipendenza. \nLa guerra ispano americana.\nCon la vittoria statunitense nella guerra ispano-americana nel 1898 e all'acquisto di un limitato dominio coloniale, la politica estera statunitense aveva sempre avuto un'importanza del tutto secondaria. Poco prima della met\u00e0 del secolo erano state definitivamente risolte le questioni riguardanti i confini settentrionali e meridionali: riguardo al sud, la guerra contro il Messico e la conquista della California e del rimanente territorio a nord del Rio Grande; relativamente al nord i negoziati con la Gran Bretagna avevano portato ad accordi sui confini tra Canada e Stati Uniti. La soluzione di questi problemi port\u00f2 ad un'accentuazione dell'isolamento politico degli Stati Uniti rispetto al resto del mondo nel superare la grave crisi della Guerra Civile e nel completare la colonizzazione e lo sfruttamento delle terre dell'ovest.\nLa crisi del 1895-1896 con la Gran Bretagna, a proposito del confine orientale col Venezuela, aveva messo a nudo una visione pi\u00f9 ampia e articolata degli interessi degli Stati Uniti: si era infatti delineata una strategia di potenza caratterizzata da una pi\u00f9 organica e consapevole integrazione politica a livello di governo, delle varie pressioni dei pi\u00f9 potenti gruppi economici. Il punto focale della politica di Washington fu costituito dalla questione della reciprocit\u00e0 commerciale con gli stati dell'America Latina e dal tentativo, fallimentare, di dar vita ad un sistema economico \"panamericano\". La guerra ispano-americana confer\u00ec di fatto una nuova posizione agli Stati Uniti, che si sentirono investiti della responsabilit\u00e0 d'indirizzare la politica estera di una grande potenza. Una delle conseguenze paradossali di questa guerra, fu che gli Stati Uniti ne uscirono col possesso pieno e definitivo delle Filippine, mentre Cuba, che era stata la causa primaria del conflitto e una delle ambizioni dell'espansionismo statunitense, restava fuori dalla vera e propria sovranit\u00e0 statunitense, in una condizione giuridica e politica mal definita.\nLa presidenza Roosevelt e la politica del \"grosso bastone\".\nNegli Stati Uniti la svolta sulla politica estera era stata caratterizzata da una parte, dalla presenza di correnti antimperialistiche particolarmente tenaci, dall'altra da incertezze e perplessit\u00e0 che avevano investito allo stesso modo sia i circoli di governo, sia gli ambienti economici pi\u00f9 direttamente interessati. L'imperialismo come ideologia e come politica in atto non fece che riflettere verso l'esterno l'esigenza di organizzazione dell'espansione capitalistica; gli Stati Uniti lungo tutta la storia erano stati un paese debitore, che importava capitali pi\u00f9 di quanti ne esportasse, ma a partire dal 1897 vi fu la tendenza dei capitali statunitensi a cercare nuove fonti di profitto sui mercati stranieri, dando cos\u00ec il via a un gran numero di investimenti all'estero.\nL'accidentale ingresso di Theodore Roosevelt alla Casa Bianca nel 1901, in seguito all'assassinio di William McKinley, diede un nuovo impulso al dinamismo statunitense in Estremo Oriente. La Cina offriva il vantaggio di trovarsi in condizioni politiche ed economiche tali da far pensare che sarebbe restata in condizioni di vassallaggio senza riuscire a diventare, in un futuro prossimo, una temibile concorrente industriale per gli Stati Uniti. A rendere particolarmente drammatici gli accenti con i quali uomini come Brooks Adams invocavano la necessit\u00e0 di una vigorosa politica di espansione commerciale in Cina e nell'Asia Orientale, in genere contribuivano la consapevolezza dell'enorme ritardo con cui gli Stati Uniti si erano presentati a chiedere la loro parte di controllo economico del traballante impero cinese e la conseguente posizione di debolezza in cui vi si trovavano le imprese statunitensi rispetto a quelle delle altre grandi potenze.\nLa natura dei rapporti fra gli Stati Uniti ed i loro possedimenti coloniali di recente acquisizione costitu\u00ec un chiaro successo degli ambienti economici pi\u00f9 direttamente interessati a evitare un'invasione sul mercato interno di determinati prodotti filippini e segn\u00f2 un nuovo punto a favore della politica protezionistica. Se da un lato i benefici economici che originariamente erano stati sperati e previsti dai fautori dell'annessione delle Filippine, si erano rivelati inferiori alle aspettative, dall'altro il peso che quel lontano e difficilmente difendibile possedimento costituiva sul piano diplomatico e militare diventava sempre pi\u00f9 gravoso, specie nei momenti di tensione con il Giappone. Gli Stati Uniti dovevano rassegnarsi al fatto che non era possibile considerare le Filippine solamente come un mercato privilegiato e un trampolino di lancio per la penetrazione economica in Cina; il loro possesso significava inevitabilmente responsabilit\u00e0 militari e diplomatiche, alle quali non erano ancora preparati e nuovi imprevedibili rischi nella condotta della politica estera. Quattro anni dopo, la legge del 5 agosto 1909 pose le fondamenta di un sistema di libero scambio nel commercio tra le Filippine e gli Stati Uniti. Da un lato, tutti i prodotti statunitensi, fatta eccezione per il riso, ottennero libero accesso nelle Filippine; dall'altro, quelli filippini furono liberamente ammessi sul mercato statunitense, sia pure con una restrizione grave riguardante lo zucchero ed il tabacco.\nL'\"American China development Company\" era stata costituita nel 1895 con il preciso scopo di promuovere la penetrazione economica statunitense in Cina, attraverso concessioni ferroviarie e minerarie. Il prestigio degli Stati Uniti in Cina subiva un ulteriore rovescio a seguito dei boicottaggi dei prodotti statunitensi organizzato in tutto il paese dagli elementi nazionalisti, esasperati dalla politica statunitense di discriminazione razziale nel campo dell'immigrazione. I Giapponesi non erano associati al disprezzo con il quale erano considerati in America i popoli orientali; il presidente Roosevelt non nascondeva la sua ammirazione per loro, giungendo addirittura ad ammettere che gli statunitensi potessero avere da imparare qualcosa da quel popolo.\nPer Roosevelt, nel 1904, il Giappone rappresentava il pi\u00f9 valido e idoneo strumento per la conservazione dell'equilibrio di potenza in Estremo Oriente. Certo egli non nascondeva i pericoli che avrebbero potuto derivare da un eccessivo rafforzamento nipponico: per questo era necessario che gli Stati Uniti assumessero un ruolo di guida e di controllo. Con l'accordo Taft-Katsura del 1905, stipulato a seguito nell'assicurazione da parte di Katsura Tar\u014d che il Giappone non avesse alcuna ambizione nei confronti delle Filippine, e nel riconoscimento da parte di William Howard Taft, che gli Stati Uniti consideravano la preponderanza nipponica sulla Corea una logica conseguenza della guerra russo-giapponese e che essi non erano comunque intenzionati a opporsi all'instaurazione di un protettorato del governo di Tokyo sulla penisola di Corea. Con l'accordo si fece sentire per la prima volta l'onere politico-diplomatico che per gli Stati Uniti costituiva il possesso delle Filippine. Nel 1905 gli ambienti economici statunitensi erano divisi: secondo alcuni non restava che trarre le dovute conseguenze e riconoscere una volta per tutte nel Giappone il principale avversario, e quindi operare in ogni modo per ostacolarne l'espansione; per altri invece, il modo migliore per farsi largo sui mercati dell'Asia Orientale era quello di procedere di comune accordo con la potenza nipponica. L'arcipelago delle Filippine si era rivelato fonte di debolezza piuttosto che punto di forza sotto il profilo militare, che contribuiva in questo modo a rendere pi\u00f9 attraente questa seconda via ai governatori statunitensi.\nIl 30 novembre 1908 il segretario di stato Root e l'ambasciatore nipponico a Washington, Takahira, firmarono un accordo, con il quale i due governi s'impegnavano a riconoscere i rispettivi possedimenti territoriali; gli Stati Uniti ottenevano una nuova garanzia per le Filippine da parte dell'unica potenza che poteva costituire ormai un pericolo effettivo per quel possedimento. Secondo alcuni, una delle ragioni fondamentali del fallimento della politica di Roosevelt fu l'esagerata accentuazione del pericolo russo. La Russia, che non era n\u00e9 poteva essere una concorrente temibile sui mercati della Cina e della Manciuria, fu disegnata come nemico principale, con la conseguenza che gli Stati Uniti furono inevitabilmente portati a spalleggiare la Gran Bretagna e il Giappone, ossia proprio quelle nazione la cui competizione economica rappresentava una minaccia effettiva. Intanto la politica interventista nell'America centrale continu\u00f2 poco prima dell'intervento degli Stati Uniti d'America nella prima guerra mondiale, con l'occupazione statunitense della Repubblica Dominicana nel 1916, nell'ambito delle cos\u00ec dette \"guerre della banana\".\nLa guerra nelle Filippine.\nA quell'epoca non esistevano in realt\u00e0 interessi commerciali statunitensi nei confronti delle Filippine, ma secondo Theodore Roosevelt, che faceva parte dell'amministrazione McKinley nella posizione di sottosegretario della Marina, prima o poi la guerra fra Spagna e Stati Uniti sarebbe scoppiata e la lotta avrebbe dovuto essere condotta non solo nei Caraibi e in generale nell'Atlantico, ma anche nel Pacifico occidentale. Il 1\u00ba maggio la squadra americana del Pacifico distrusse nella baia di Manila (possedimento spagnolo) la flotta spagnola e pose le premesse per l'occupazione americana delle Filippine.\nL'atteggiamento di gran parte di coloro che si erano dimostrati ostili a una politica bellicistica era stato determinato non tanto da un'avversione all'espansionismo, quanto dal timore delle conseguenze negative che un conflitto armato avrebbe potuto provocare, in particolar modo sul piano economico. \nAlla fine di luglio il governo di Madrid chiese la sospensione delle ostilit\u00e0 e l'avvio di trattative di pace; le condizioni preliminari poste dagli statunitensi per accettare la richiesta furono dure, ma dovettero essere accettate dagli spagnoli: l'evacuazione di Cuba e la rinuncia definitiva a questa colonia; la concessione agli Stati Uniti di Porto Rico e di un'isola dell'arcipelago dei Ladroni e, infine, l'occupazione da parte statunitense della citt\u00e0, del porto e della baia di Manila, in attesa che la sorte definitiva delle Filippine venisse coronata nel corso dei negoziati di pace, che ebbero inizio a Parigi il 1\u00ba ottobre. La vittoria sulla Spagna e i negoziati di Parigi diedero l'avvio a un grande dibattito interno sull'imperialismo, destinato poi a dominare la scena politica statunitense per anni. \nIl vittorioso andamento della guerra aveva convinto molti degli stessi uomini d'affari, che fino a poco prima avevano continuato a sottolineare come l'acquisto delle colonie non avrebbe portato sostanziali vantaggi commerciali, e avrebbe invece significato piuttosto oneri finanziari e rischi diplomatici, che la via dell'espansione economica passava per le annessioni territoriali. Il primo frutto della nuova politica annessionista fu tuttavia una conseguenza solo indiretta della vittoria militare sulla Spagna. Il trattato di annessione delle Hawaii, che era stato fermato al Senato tempo prima per colpa di un gruppo di senatori antimperialisti, venne ripreso in considerazione e fu votato: McKinley appose la firma al documento che sanciva l'annessione delle Hawaii il 7 luglio 1898.\nLe Filippine interessavano agli statunitensi non tanto per i benefici diretti che si sarebbero potuti trarre sul piano economico, quanto perch\u00e9 giudicate ormai l'indispensabile porta d'accesso al mercato cinese sul quale si andava sempre pi\u00f9 focalizzando l'attenzione generale. Per il momento la Cina offriva sbocchi circoscritti alla produzione statunitense, ma esercitava una forte suggestione; non era poi da trascurare neppure il peso del \"movimento missionario protestante\", particolarmente attivo in Cina in quegli anni; infine facevano sentire in maniera sempre pi\u00f9 preminente la loro influenza considerazioni di politica internazionale. Rinunciare alle Filippine avrebbe significato abbandonarle all'avidit\u00e0 di qualche altra grande potenza.\nIl movimento antimperialista.\nBisogna precisare che gli antimperialisti non si opponevano in genere all'imperialismo indiretto, \"informale\", cio\u00e8 all'espansione e alla supremazia economica degli Stati Uniti; ci\u00f2 a cui erano assolutamente ostili era l'imperialismo in senso stretto, inteso come espansione territoriale, cio\u00e8 la creazione di un sistema coloniale. Imperialisti e antimperialisti erano in ogni caso accomunati dalla medesima concezione della superiorit\u00e0 razziale anglosassone, o pi\u00f9 precisamente euro-statunitense, rispetto ai popoli tropicali.\nIl fronte antimperialista poneva innanzitutto un'obiezione di carattere costituzionale, in quanto, secondo costoro l'annessione di territori coloniali era in contrasto con lo spirito della costituzione, dato che tutto il sistema costituzionale statunitense era basato sul principio del governo rappresentativo e sulla garanzia dei diritti e delle libert\u00e0 individuali, principio incompatibile con il colonialismo. Un argomento, invece, di carattere pi\u00f9 strettamente politico era che la creazione di un dominio coloniale avrebbe messo a repentaglio il regolare funzionamento del governo democratico e le libert\u00e0 stesse personali dei cittadini.\nInoltre lo stabile inserimento nell'organismo politico-sociale della nazione di popolazioni inferiori socialmente ed economicamente avrebbe, come per contagio, alterato il sano equilibrio esistente nelle istituzioni statunitensi e portato una ventata di corruzione e di inefficienza, forse anche di violenza nella vita pubblica degli Stati Uniti. Infine, gli antimperialisti non mancavano di avanzare una considerazione d'ordine morale pura e semplice: era ingiusto imporre con la forza il proprio dominio su altri popoli.\nLa presa di posizione antiannessionistica era tuttavia tutt'altro che ferma e coerente, e infatti l'annessione di Porto Rico incontr\u00f2 scarsa ostilit\u00e0. Dopo la guerra del 1898 gli Stati Uniti abbandonarono la via dell'imperialismo territoriale preferendo imboccare quella dell'imperialismo indiretto, o informale, rinunciando a ulteriori annessioni anche quando si present\u00f2 l'occasione, come nel caso dell'occupazione militare di Cuba tra il 1906 e il 1909. Si riapr\u00ec il dibattito sugli indirizzi della politica estera statunitense, non pi\u00f9 visti esclusivamente o prevalentemente attraverso la questione dell'imperialismo, sebbene l'opposizione interna port\u00f2 anche alla fondazione di alcune organizzazioni come la \"Lega Anti-Imperialista Americana\" tra i cui fondatori vi fu Oswald Garrison Villard."}
{"id": "2251645", "revid": "39884", "url": "https://it.wikipedia.org/wiki?curid=2251645", "title": "Torsten Kumfeldt", "text": ""}
{"id": "2251646", "revid": "709565", "url": "https://it.wikipedia.org/wiki?curid=2251646", "title": "Le avventure di Teddy Ruxpin", "text": "Le avventure di Teddy Ruxpin (\"The Adventures of Teddy Ruxpin\") \u00e8 una serie televisiva a cartoni animati prodotta da Dic Animation City e basata su Teddy Ruxpin, il pupazzo in animatronica prodotto dalla \"World of Wonders\".\nTrama.\nLa trama del cartone riprende in gran parte quella delle storie narrate dal pupazzo animato. Teddy e Grubby (un millepiedi gigante, anch'esso prodotto come pupazzo interattivo), trovata una misteriosa mappa, lasciano la citt\u00e0 natale Rillonia per partire alla ricerca di un tesoro nel lontano paese di \"Grundo\". Durante il viaggio incontrano un bizzarro inventore di nome Newton Gimmick, che mostra loro la sua nuova invenzione: l'aeronave, (un veliero sorretto da una mongolfiera). Gimmick per\u00f2 non \u00e8 in grado di guidarla a dovere, e il veliero rimane impigliato in un albero. Nell'albero vive una folletta, che insegner\u00e0 a Gimmick come guidare al meglio la nave volante. La mappa del tesoro conduce i tre amici nella Citt\u00e0 Introvabile, dove trovano sei Cristalli dagli immensi poteri. Le pietre magiche sono cercate anche dal \"MAVO\", un'associazione di malvagi che vuole usarle a scopi malefici. Teddy e Grubby diventano grandi amici dell'inventore, e rimangono a vivere assieme a Gimmick. Vicino alla casa di Gimmick abita il malvagio troll Tweeg (un mostro simile ad un'enorme lucertola con le orecchie appuntite) servito da una serie di mostriciattoli dotati esclusivamente di arti posteriori e con un minuscolo corno sulla testa. Tweeg tenter\u00e0 spesso di mettere i bastoni tra le ruote al trio. Nel regno di Grundo, Teddy e i suoi amici incontreranno una serie di creature fatate, tra cui gli uccelli Fobs e Wooly Whatsit, un essere peloso simile ad uno yeti, ma di buon cuore. Inoltre, Teddy scopre strada facendo la storia della sua specie e il luogo in cui vive il suo padre scomparso.\nPersonaggi.\nSpecie.\n\"Le avventure di Teddy Ruxpin\" mostrano una grande quantit\u00e0 di creature immaginarie:\nPersonaggi principali.\nI tre protagonisti, che spesso si riferiscono a s\u00e9 stessi come il Trio:\nI loro principali alleati includono:\nDoppiatori italiani.\nSigla italiana.\nLa sigla italiana dal titolo \"Le avventure di Teddy Ruxpin\" \u00e8 stata incisa da Cristina D'Avena."}
{"id": "2251647", "revid": "1870933", "url": "https://it.wikipedia.org/wiki?curid=2251647", "title": "Sportski klub Jugoslavija", "text": "L'SK Jugoslavija (serbo: \"C\u041a \u0408\u0443\u0433\u043e\u0441\u043b\u0430\u0432\u0438\u0458\u0430\") \u00e8 stata una squadra di calcio di Belgrado, in Serbia.\nStoria.\nIl club venne fondato nel 1913, a Belgrado, con il nome di \"SK Velika Srbija\" (\"SK Grande Serbia\"), nome che nel 1919 mut\u00f2 in \"SK Jugoslavija\".\nNel suo palmar\u00e8s vanta la vittoria di due campionati jugoslavi.\nNel 1941 dopo l'occupazione tedesca e il conseguente scioglimento del Regno di Jugoslavia, il club cambi\u00f2 nome in \"SK 1913\".\nCon la fine della seconda guerra mondiale le autorit\u00e0 comuniste ne decretarono lo scioglimento definitivo, e tutte le strutture costituirono la base di un nuovo club: la Stella Rossa."}
{"id": "2251648", "revid": "3732", "url": "https://it.wikipedia.org/wiki?curid=2251648", "title": "Rusconi Libri", "text": "La Rusconi Libri, meglio nota come Rusconi, \u00e8 una casa editrice italiana.\nStoria.\nNel 1966 Edilio Rusconi, che gestiva la casa editrice \u00abRusconi e Paolazzi\u00bb (diretta da Pietro Paolazzi), decise di mettersi in proprio. Fond\u00f2 la \u00abRusconi editore\u00bb, che nel 1968 divent\u00f2 \u00abRusconi editore S.p.A.\u00bb. Nei primi anni pubblic\u00f2 esclusivamente delle riviste; poi nel 1969 cre\u00f2 la Divisione Libri. Amministratore delegato e direttore generale fu nominato Ugo Braga. Il primo direttore della Rusconi libri, dal 1969 al 1978, fu Alfredo Cattabiani. Cattabiani cre\u00f2 le collane letterarie \"Cultura nuova\",\"Tradizione\" e \"Problemi attuali\" scegliendo come consulenti El\u00e9mire Zolla, Augusto Del Noce, Rodolfo Quadrelli e Quirino Principe.\nLa casa editrice, protagonista della cultura italiana per almeno quindici anni, fu la prima a portare in Italia, su proposta di El\u00e9mire Zolla, l'opera \"Il Signore degli Anelli\" di J.R.R. Tolkien. L'opera era apparsa in Italia nel 1967 con la traduzione della giovane Vicky Alliata (all'epoca diciassettenne), per i tipi dell'editore Mario Ubaldini. Scoraggiato dallo scarso esito delle vendite, Ubaldini non era andato oltre la pubblicazione del primo volume. Fu ripresa la prima traduzione affidandola al curatore Quirino Principe, che ne effettu\u00f2 la revisione. Il successo dell'opera diede alla Rusconi un successo non solo di vendite, ma anche d'immagine. La casa editrice si aggiudic\u00f2 poi i diritti di tutte le opere di Tolkien. Rusconi pubblic\u00f2 inoltre testi di Ernst J\u00fcnger, Abraham Joshua Heschel, Joseph de Maistre, Eric Voegelin, Ren\u00e9 Gu\u00e9non, Jean Dani\u00e9lou, Ugo Spirito, Mircea Eliade, Pavel Florenskij, Marius Schneider e Mario Pomilio.\nNella collana \"Narrativa Rusconi\" fa il suo esordio Guido Ceronetti, sia come narratore (\"Aquilegia\", 1971), sia come saggista (\"Difesa della luna\", 1973). Il \"best seller\" della collana \u00e8 \"Il quinto evangelio\" di Mario Pomilio (1975), che Rusconi si aggiudica dopo il rifiuto della Rizzoli. Negli anni settanta incontrano un buon successo le biografie di personaggi storici, come \"Giulio Cesare\" di J\u00e9r\u00f4me Carcopino e \"Cleopatra\" di Ernle Bradford, i libri per ragazzi e la manualistica.\nIl successore di Cattabiani, Raffaele Crovi, pubblica, tra gli altri, \"Il suicidio della rivoluzione\" di Augusto Del Noce, \"T\u00e9chne. Le radici della violenza\" di Emanuele Severino e alcuni saggi di Jean Guitton. Nella collana \"Narrativa Rusconi\" appaiono \"L'ordalia\" di Italo Alighiero Chiusano, \"L'asino nero\" della tedesca Luise Rinser e i romanzi di Albert Cohen. Crovi presta una particolare attenzione anche alla divulgazione e all'attualit\u00e0 (collane \"Classici del pensiero\", \"La musica\", \"Pamphlet\", \"Popoli e civilt\u00e0\"). Infine rilancia il filone delle biografie pubblicando \"La contessa di Castiglione\" di Massimo Grillandi, che vince il Premio Bancarella 1979.\nNel 1981 Raffaele Crovi lascia l'incarico di direttore editoriale a Ferruccio Viviani. Viviani porta avanti le collane gi\u00e0 esistenti (affida i \"Classici italiani\" a Vittore Branca) e ne inaugura di nuove, puntando su fotografia e grafica, arte e strenne su citt\u00e0 e paesi. Non dimentica le biografie, da anni punto di forza della casa editrice, da quelle storiche a quelle contemporanee alle autobiografie. Infine, in questo decennio viene pubblicato il teatro di Diego Fabbri nonch\u00e9 le \"Opere\" di Giovanni Arpino. Nel 1986 avviene l'acquisizione di \u00abIdealibri\u00bb, una piccola casa editrice specializzata nella manualistica. Intanto l'anno precedente (1985) Edilio Rusconi ha lasciato la carica di presidente al figlio Alberto.\nNegli anni novanta il settore periodici entra in crisi a causa della significativa riduzione degli introiti pubblicitari. Nel 1999 Alberto Rusconi decide di vendere la casa editrice al colosso francese Hachette. Per Rusconi, terzo gruppo italiano nel settore periodici a grande tiratura, \u00e8 importante non avvantaggiare la concorrenza (Mondadori e RCS). I francesi si tengono i periodici per\u00f2 scorporano il settore libri e, tramite una triangolazione, lo cedono a RCS Editori. Hachette infatti effettua la cessione alla famiglia Caimi, proprietaria delle societ\u00e0 \u00abOpportunity Book\u00bb, \u00abStock Libri\u00bb, \u00abIdealibri\u00bb, \u00abJoy Book\u00bb ed altre. Quest'ultima cede il catalogo Rusconi libri alla RCS mantenendo la propriet\u00e0 del marchio.\nNel 2008 Maurizio Caimi, amministratore delegato di Opportunity S.p.A., trasferisce il marchio Rusconi Libri a un'altra delle sue societ\u00e0: RL Gruppo Editoriale S.r.l. di Santarcangelo di Romagna. Nel 2005 l'82% di Opportunity viene ceduto a Emmelibri del Gruppo Messaggerie; cinque anni dopo passa sotto il controllo della nuova societ\u00e0 Giunti &amp; Messaggerie S.r.l. (2010).\nNel 2011 RL Gruppo Editoriale S.r.l. \u00e8 diventata \u00abRusconi Libri S.p.A.\u00bb e a dicembre 2013 Opportunity torna ad essere propriet\u00e0 della famiglia Caimi e il 1\u00ba gennaio 2014, dall'unione di Evergreen S.r.l e Opportunity S.p.A., nasce Stock Libri S.r.l. Quest'ultima a tutt'oggi distribuisce anche i volumi con il marchio Rusconi Libri S.p.A.\nNel 2020 entra nel gruppo la storica casa editrice romana Fanucci Editore.\nIl gruppo possiede anche alcune librerie sul territorio italiano."}
{"id": "2251649", "revid": "4711", "url": "https://it.wikipedia.org/wiki?curid=2251649", "title": "Jugoslavija Belgrado", "text": ""}
{"id": "2251650", "revid": "117033171", "url": "https://it.wikipedia.org/wiki?curid=2251650", "title": "Ordine dei Virtuosi", "text": "L'Ordine degli Schiavi della Virt\u00f9 (detto anche Ordine dei Virtuosi, in tedesco Orden der Sklavinnen der Tugend) fu un ordine cavalleresco istituito dall'imperatrice Eleonora Maddalena Gonzaga-Nevers nel 1662.\nStoria.\nQuesto fu uno dei primi Ordini cavallereschi femminili austriaci ad essere fondati nella storia dell'Impero.\nPotevano esservi ammesse unicamente quelle dame che si fossero distinte per una vita pia e virtuosa e per quanto riguarda le dame provenienti dall'aristocrazia, esse non potevano essere in numero superiore a trenta, la cui nomina era curata personalmente dall'Imperatrice che ne aveva il grado di Gran Maestro.\nCon l'ammissione, inoltre, bisognava giurare fedelt\u00e0 alla causa imperiale.\nInsegne.\nL'insegna dell'Ordine consisteva in una grande medaglia d'oro avente su un lato un sole raggiante, circondato da una corona d'alloro smaltata di verde.\nAttorno, spiccava la scritta \"SOL. UBIQ. TRIUM.\" (\"Sola ubique triumphat\", ovvero \"Solo la virt\u00f9 porta alla vittoria\").\nLa grande medaglia si trovava appesa ad un piccolo braccialetto in oro che veniva portato sulla spalla sinistra, mentre una piccola medaglia, avente un nastro nero, poteva essere portata nelle occasioni meno solenni, sempre sulla spalla.\nLe aderenti che non indossavano visibilmente l'insegna dell'Ordine, dovevano pagare un'ammenda di 100 talleri come punizione.\nNelle occasioni pi\u00f9 solenni, inoltre, vi era una particolare divisa da indossare.\nAlla morte delle Dame la grande medaglia doveva essere rimessa all'Ordine, mentre la piccola medaglia rimaneva agli eredi della Dama.\nDurante un restauro nel 1980, nella tomba dell'imperatrice Eleonora Maddalena Gonzaga-Nevers \u00e8 stata trovata una grande medaglia dell'Ordine degli Schiavi della Virt\u00f9.\nL'imperatrice potrebbe essere stata sepolta con l'onorificenza del suo Ordine.\n\u00c8 l'unica copia conosciuta della grande medaglia.\nGran Maestre.\nL'imperatrice Eleonora Maddalena Teresa di Wittelsbach Neuburg-Palatinato, vedova dell'imperatore Leopoldo I d'Asburgo fu l'ultima Gran Maestra conosciuta.\nDopo la sua morte nel 1720 l'Ordine cadde in quiescenza, pur non essendo stato dichiarato cessato."}
{"id": "2251651", "revid": "14691", "url": "https://it.wikipedia.org/wiki?curid=2251651", "title": "Il Sogno della farfalla (rivista)", "text": ""}
{"id": "2251653", "revid": "400694", "url": "https://it.wikipedia.org/wiki?curid=2251653", "title": "Kipper - Il pi\u00f9 bel cucciolo del mondo (serie animata)", "text": ""}
{"id": "2251654", "revid": "14691", "url": "https://it.wikipedia.org/wiki?curid=2251654", "title": "Il Sogno della farfalla", "text": ""}
{"id": "2251656", "revid": "1347902", "url": "https://it.wikipedia.org/wiki?curid=2251656", "title": "Fondo dei diamanti", "text": "Il fondo dei diamanti () \u00e8 una collezione unica di gemme, gioielli e pietre naturali conservata ed esposta nel Cremlino di Mosca, in Russia. Il fondo risale al tesoro della corona russa istituito dall'imperatore Pietro I di Russia nel 1719.\nStoria.\nTesoro imperiale.\nLa collezione di gemme, costituita nel 1719, venne in seguito conservata nella camera dei diamanti () del Palazzo d'Inverno; tutti i successori di Pietro il Grande aggiunsero dei nuovi pezzi alla camera. Uno studio del 1922 di Aleksandr Evgen'evi\u010d Fersman identific\u00f2 che l'85% dei preziosi fosse stato raccolto tra il 1719 ed il 1855 (da Pietro I fino a Nicola I), mentre solo il restante 15% dagli ultimi tre imperatori (Alessandro II, Alessandro III e Nicola II).\nUnione Sovietica.\nLa conservazione, la vendita ed il saccheggio del tesoro imperiale dopo la rivoluzione russa del 1917 sono ancora dei fatti controversi, oggetto di numerose speculazioni. Durante la Prima guerra mondiale la collezione venne trasferita da San Pietroburgo a Mosca. Il Fondo dei Diamanti Sovietico venne fondato ufficialmente nel 1922; il tesoro venne poi esposto al pubblico per la prima volta nel novembre 1967, inizialmente come una mostra temporanea, ma poi, dal 1968, venne esibito continuamente.\nFederazione Russa.\nLo Stato detiene il monopolio per l'estrazione e la distribuzione delle pietre preziose, cos\u00ec come stabilito dalla legge del 1998 \"Su metalli preziosi e pietre preziose\" mentre le operazioni sul fondo dei diamanti sono regolate dal decreto presidenziale del 1999. Il fondo dei diamanti \u00e8 attualmente parte di un pi\u00f9 ampio Fondo Statale di Pietre Preziose, gestito dal ministero delle finanze, che accumula gli oggetti pi\u00f9 valevoli, in particolare:\nL'esposizione pubblica al Cremlino di Mosca \u00e8 quindi solo una piccola frazione dell'intera collezione, di cui il ministero delle finanze detiene anche i diritti di propriet\u00e0 intellettuale sulle immagini.\nAggiunte recenti.\nDi recente sono stati aggiunti al fondo i seguenti esemplari:\nPezzi pi\u00f9 importanti.\nIl fondo dei diamanti, tra i molti pezzi della collezione, ne possiede alcuni di particolare rilevanza; ne sono un esempio le sette pietre storiche:\nIl fondo conserva inoltre le corone di Russia, tra cui il manufatto di maggior valore \u00e8 la grande corona imperiale costruita per Caterina la Grande nel 1762.\nTra i gioielli pi\u00f9 importanti sono da notare:\nPer quanto riguarda le pepite d'oro, le pi\u00f9 preziose sono le seguenti:\nAccesso al pubblico.\nIl fondo dei diamanti \u00e8 esposto nell'edificio dell'armeria del Cremlino di Mosca; pu\u00f2 essere visitato solo attraverso visite guidate, in lingua russa, di durata prefissata, organizzate giornalmente con orario dalle 10:00 alle 14:00 e dalle 15:00 alle 17:00 ad intervalli di venti minuti tra l'una e l'altra. I biglietti sono venduti nella sala d'ingresso, preferibilmente dietro prenotazione."}
{"id": "2251658", "revid": "767487", "url": "https://it.wikipedia.org/wiki?curid=2251658", "title": "Y\u014dko Watanabe", "text": "Y\u014dko Watanabe ebbe una carriera internazionale, portando in tutta Europa la Madama Butterfly.\nBiografia.\nY\u014dko nasce a Fukuoka da Kan Watanabe e Isako Morooka. Studia da bambina danza classica e pianoforte. A seguito del suo sviluppo fisico piuttosto pronunciato viene sconsigliata dai suoi maestri nel proseguire nello studio della danza. Prosegue nello studio del pianoforte ed a sedici anni, sentendosi inclinata verso il palcoscenico ed avendo una bella voce inizia a studiare canto lirico con Kuniko Kozono dopo aver assistito ad una sua recita di Madama Butterfly. A diciotto anni si trasferisce a Tokyo per laurearsi in canto e pianoforte presso l'Universit\u00e0 Statale di Tokyo. Partecipa al Concorso Mondiale Madama Butterfly vincendo il secondo premio ed incontra colui che in seguito diventer\u00e0 suo marito, il tenore Renato Grimaldi. Ottiene una borsa di studio per perfezionarsi in Italia e si trasferisce a Milano dove viene ammessa alla Scuola di Perfezionamento per Cantanti Lirici del Teatro alla Scala e studia con il M\u00b0 Pastorino e Gina Cigna per tre anni. Nel frattempo vince il Concorso Internazionale di Treviso guadagnandosi il diritto a cantare cinque recite dei Pagliacci nel ruolo di Nedda ottenendo i primi successi Italiani."}
{"id": "2251659", "revid": "22363812", "url": "https://it.wikipedia.org/wiki?curid=2251659", "title": "Honkbal Hoofdklasse", "text": ""}
{"id": "2251664", "revid": "697352", "url": "https://it.wikipedia.org/wiki?curid=2251664", "title": "Another World", "text": ""}
{"id": "2251667", "revid": "110157", "url": "https://it.wikipedia.org/wiki?curid=2251667", "title": "Philoxenia", "text": "Philoxenia\u00a0\u2013 Azioni comunitarie a favore del turismo \u00e8 un programma pluriennale comunitario approvato nella seduta di gioved\u00ec 12 giugno 1997 e annunciato il 25 luglio 1997. Il Parlamento europeo diede parere favorevole alla proposta di decisione presentata dalla Commissione per i trasporti e il turismo al Consiglio dell'Unione europea in merito all'adozione di un primo programma pluriennale a favore del turismo europeo \u00abPhiloxenia\u00bb (Ospitalit\u00e0) destinato a coprire il periodo 1997-2000, proposta alla quale parere positivo \u00e8 stato dato anche dal Comitato economico e sociale; l'obiettivo principale era quello di risolvere i problemi specifici inerenti all'industria del turismo, migliorandone la qualit\u00e0 e creando nuove possibilit\u00e0 di occupazione, dato che il turismo all'interno dell'Unione europea \u00e8 il settore che crea la maggior parte dei posti di lavoro e che copre il 13,5% del PIL e occupa 9 milioni di persone in forma diretta. \nAttualmente sembra che questo programma non sia ancora del tutto operativo ma \u00e8 in continua fase di rielaborazione, l'ultima interrogazione scritta \u00e8 stata pubblicata sulla Gazzetta ufficiale n. C 093 E del 18/04/2002 (pag. 0204-0205), inerente ai notevoli cali subiti dal turismo a causa dell'attentato dell'11 settembre 2001.\nGli obiettivi del programma.\nPhiloxenia pone fra gli obiettivi intermedi e immediati del programma i seguenti punti:\n(Attraverso un sistema statistico europeo per il turismo basato su indagini, studi e analisi teorico- pratiche);\n(Creazione di una grande rete europea di ricerca e documentazione sul turismo);\nCooperazione, organizzazione e seguito di riunioni periodiche con gli stati membri e il coinvolgimento di tutto il settore interessato (convegni europei e riunioni tecniche);\nTramite la creazione di una rete di iniziative locali e sistemi di gestione compatibili con l'ambiente;\nFacilitazione della mobilit\u00e0 e promozione della solidariet\u00e0;\nGli ultimi due punti si attuano attraverso un maggiore sostegno a campagne promozionali pluriennali (promozione dell'Europa) accanto alle regolari campagne nazionali tenute da ogni Paese."}
{"id": "2251668", "revid": "117033169", "url": "https://it.wikipedia.org/wiki?curid=2251668", "title": "Ordine dell'amore verso il prossimo", "text": "L'Ordine dell'amore verso il prossimo (in tedesco: \"Orden der Liebe des N\u00e4chsten\"; in francese: \"Ordre de l\u2019amour du prochain)\" fu un ordine cavalleresco femminile dell'Impero austriaco istituito dall'arciduchessa (poi imperatrice) Elisabetta Cristina nel 1708.\nStoria.\nL'Ordine venne creato dall'arciduchessa Elisabetta Cristina, moglie del futuro imperatore Carlo VI d'Asburgo e madre di Maria Teresa d'Austria, nel 1708, durante il regno del cognato Giuseppe I.\nEsso venne istituito sulla falsariga dell'Ordine dei Virtuosi creato dall'imperatrice Eleonora Maddalena nel 1662, per ricompensare quanti si fossero distinti con una condotta esemplare al servizio del prossimo.\nQuesto era un Ordine prettamente femminile.\nInsegne.\nLa medaglia consisteva in una croce di Malta in oro, smaltata di bianco, pomata e bordata d'oro. Sul medaglione centrale, si trovavano in oro le lettere \"AMOR PROX\" (\"Amor proximi\", ovvero \"amore per il prossimo\") con chiara allusione al merito dell'Ordine.\nLa medaglia era appesa ad un nastro rosso e veniva portata sul petto."}
{"id": "2251669", "revid": "119624183", "url": "https://it.wikipedia.org/wiki?curid=2251669", "title": "Agostino Viviani", "text": "Biografia.\nAgostino Viviani si laure\u00f2 in giurisprudenza con 110/110 lode e pubblicazione con una tesi su \"Il patrimonio familiare\", un istituto poi entrato nel codice civile.\nSin da giovanissimo dimostr\u00f2 la sua non-adesione al fascismo, rifiutando l'iscrizione al gruppo universitario fascista; dovette perci\u00f2, unico universitario di Siena, svolgere il servizio premilitare con gli operai e i contadini del senese, con i quali strinse i legami di solidariet\u00e0 che dovevano caratterizzare la sua attivit\u00e0 professionale e politica. Pur non essendo mai stato iscritto al partito fascista vinse il concorso per avvocato nel 1934 ed esercit\u00f2 la professione a Siena fino al 1952, facendo parte, dopo la liberazione, del Consiglio dell'Ordine di Siena.\nAveva iniziato l'attivit\u00e0 politica, aderendo al Partito d'Azione dal 1937; colpito da mandato di cattura da parte del Tribunale speciale per la difesa dello Stato, dovette darsi alla latitanza fino alla Liberazione.\nFece parte del Comitato di Liberazione Nazionale per la provincia di Siena e nel 1945 entr\u00f2 a far parte della Consulta Nazionale, ultimo parlamento prerepubblicano, lavorando, in particolare, nella Commissione Lavoro.\nNell'esercizio dell'attivit\u00e0 forense, in cui eccelse anche per le eccezionali doti oratorie, si distinse nella difesa dei lavoratori, prendendo parte attiva, sul finire degli anni '40 e nei primi anni '50 alla difesa dei mezzadri, nella loro battaglia contro i grandi proprietari terrieri, difendendoli in sede penale quando furono accusati di appropriazione indebita per avere trattenuto il 60% invece del 50% del prodotto.\nPartecip\u00f2 con Lelio Basso ed Umberto Terracini ad importanti processi di natura politica, fra i quali quello di Abbadia San Salvatore per i fatti che seguirono all'attentato a Togliatti, nel luglio 1948. Fece parte del collegio di difesa della parte civile nel processo di fronte alla Corte d'Assise di Lucca per i gravi delitti commessi dai nazi-fascisti nella famigerata \u201cVilla Triste\u201d di Firenze.\nNel 1952, su invito di Lelio Basso, si trasfer\u00ec a Milano, dove esercit\u00f2 la professione forense, partecipando a numerosi processi politici ivi compresi quelli per i fatti di Reggio Emilia, durante il governo Tambroni, e per i fatti di via Larga.\nCollabor\u00f2 a riviste giuridiche, pubblicando numerosi saggi dedicati, per lo pi\u00f9, al processo penale ed alle sue degenerazioni.\nGiornalista pubblicista, collabor\u00f2 a vari giornali e riviste politiche; \u00e8 stato consigliere prima e presidente poi della Societ\u00e0 Umanitaria, prestigioso ente culturale milanese; consigliere del gruppo di autoformazione politica Vallardi; consigliere, assessore e sindaco di Mortara negli anni Sessanta, carica dalla quale si dimise per sopravvenuti dissensi col PSI, nel quale era confluito dopo lo scioglimento del Partito d'azione.\nFu eletto senatore della Repubblica nelle liste del PSI nel 1972. Partecip\u00f2, su designazione del ministro di Grazia e Giustizia, alla Commissione consultiva per la riforma del codice di procedura penale, anche nella sua qualit\u00e0 di presidente della Commissione Giustizia. Durante la sua presidenza, la commissione elabor\u00f2 ed approv\u00f2 importanti disegni di legge quale la \"riforma del diritto di famiglia\" (Legge 19 maggio 1975 n.151); le indubbie difficolt\u00e0 della materia vennero superate anche attraverso la costituzione di una sottocommissione, pur essa presieduta dal senatore Viviani. Sulla riforma, il 5 febbraio 1975, pronunci\u00f2 un discorso al Senato, ricordandone gli obiettivi primari: \u201criconoscimento della perfetta parit\u00e0 dei coniugi; riconoscimento della funzione e della posizione che la donna ha saputo guadagnarsi nella societ\u00e0 e nella famiglia; riconoscimento della priorit\u00e0 dell'interesse \"dei figli siano essi nati nel matrimonio o fuori dal matrimonio\"\u201d.\nAltra importante legge fu quella di riforma dell'ordinamento penitenziario (legge 26 luglio 1975) che introduceva nel sistema italiano una nuova regolamentazione legislativa. Partecip\u00f2 anche all'elaborazione della legge sulla \"disciplina degli stupefacenti\" e sostanze psicotrope (Legge 22 dicembre 1975 n.685).\nNella successiva legislatura, rieletto all'unanimit\u00e0 presidente della Commissione Giustizia del Senato, segu\u00ec la formazione e l'approvazione di leggi di rilievo quali: \u201cNorme per la tutela sociale della maternit\u00e0 e sulla \"interruzione volontaria della gravidanza\"\u201d (Legge 22 maggio 1978 n.194); \u201cDisciplina delle locazioni di immobili urbani\u201d (Legge 27 luglio 1978 n.392), ambedue assegnate, in prima lettura, al Senato e trattate dalla Commissione Giustizia.\nFu proponente, unico firmatario, del disegno di legge sulla \"responsabilit\u00e0 civile del magistrato\", per porre un argine all'uso incontrollato e spesso illegale della funzione giurisdizionale; la proposta non aveva precedenti legislativi e dette luogo ad ampie discussioni nonch\u00e9 a polemiche ed attacchi specie da parte dell'Associazione Magistrati, che indussero il PSI a non ricandidarlo alle elezioni del 1979.\nRiprese l'attivit\u00e0 professionale che aveva del tutto abbandonato durante il mandato parlamentare e, nel 1981, si dimise dal PSI per dissensi con la sua linea politica, continuando per\u00f2 ad occuparsi di problemi politici e sociali, soprattutto per quanto riguarda i diritti della persona ed in particolare il \"diritto alla difesa ed al giusto processo\".\nA questo proposito, si pu\u00f2 ricordare il libro intervista di Antonio Giulio Loprete, \"Ingiustizia e illegalit\u00e0 di Stato in Italia\", nel quale si affrontano i problemi relativi al processo penale, con particolare riferimento all'uso ed all'abuso del principio del libero convincimento. Gi\u00e0 da allora Agostino Viviani poneva anche il problema dell'eccessivo credito dato ai pentiti e le conseguenze negative che possono derivarne a carico di persone innocenti (erano gli anni del caso Tortora).\nNel 1988 pubblicava \"La degenerazione del processo penale in Italia\" (SugarCo editore) testimonianza della sua esperienza di penalista; il libro raccoglie e commenta una serie di casi di \u201cordinaria ingiustizia\u201d.\nNel 1989 pubblicava \"Il nuovo codice di procedura penale: una riforma tradita\" (edizione Spirali Vel) con cui dimostrava che la riforma, nonostante l'affermazione di alcuni validi principi, non riusciva ad abolire il sistema inquisitorio a favore di quello accusatorio.\nNel 1991 pubblicava, per le edizioni Giuffr\u00e8, \"La chiamata di correo nella giurisprudenza\" con l'intento di seguire l'evoluzione (o l'involuzione?) del concetto di chiamata di correo fino all'entrata in vigore del nuovo codice, per poi raffrontarla alla nuova regolamentazione e trarne le conseguenze della necessaria prudenza nella valutazione della parola del socius criminis.\nFece pi\u00f9 volte parte del Consiglio dell'Ordine degli Avvocati di Milano; fu Presidente della Camera Penale di Milano. Nel 1987 fu insignito dell'ambrogino d'oro. Dal 1994 al 1998 fece parte del Consiglio Superiore della Magistratura.\nSostenne \"dal punto di vista laico\" la forte \"innovazione e la piena parit\u00e0\" in varie tematiche della vita famigliare (rispetto al \"tradizionale ordine gerarchico\"): diritti dei coniugi, figli dentro e fuori dal matrimonio, maternit\u00e0 e aborto, sostanze stupefacenti e psicotrope, accusa e difesa nel giusto processo.\nOpere.\nViviani scrisse un gran numero di saggi per periodici e raccolte nonch\u00e9 i seguenti libri:"}
{"id": "2251673", "revid": "125351511", "url": "https://it.wikipedia.org/wiki?curid=2251673", "title": "The Owl", "text": "The Owl (\"La Chouette\") \u00e8 una serie televisiva a cartoni animati prodotta dalla Studio Hari e creata da Alexandre So, esordita nel 2007 su France 3."}
{"id": "2251674", "revid": "709565", "url": "https://it.wikipedia.org/wiki?curid=2251674", "title": "Difesa austriaca", "text": "La difesa austriaca o difesa simmetrica \u00e8 un'apertura scacchistica, variante del gambetto di donna, caratterizzata dalle seguenti mosse:\nContinuazioni.\nFra le possibili continuazioni pi\u00f9 studiate:"}
{"id": "2251677", "revid": "767487", "url": "https://it.wikipedia.org/wiki?curid=2251677", "title": "Palazzo Rinuccini (via de' Cimatori)", "text": "L'antico palazzo Rinuccini si trova in via de' Cimatori angolo piazza de' Cerchi a Firenze ed \u00e8 uno dei pi\u00f9 antichi palazzi della famiglia.\nSi tratta di un palazzo di forma pressoch\u00e9 cubica, con un bugnato regolare al pian terreno e una fila di sporti in pietra su piazza de' Cerchi (gi\u00e0 piazza de' Rinuccini). I portali che vi si aprono erano occupati da fondaci e tutt'oggi vi hanno sede attivit\u00e0 commerciali tra le quali un ristorante. Al primo piano, oltre la cornice marcapiano, si trovano delle bifore incorniciate in pietra forte e il bugnato \u00e8 accennato dal graffito. Al secondo invece \u00e8 presente solo l'intonaco, secondo la digradanza di spessore del bugnato tipica dell'architettura civile rinascimentale di Firenze.\nNel palazzo visse Ottavio Rinuccini, che \u00e8 ricordato da una targa. Anticamente il palazzo e la famiglia davano anche il nome alla piazzetta che era conosciuta come piazza dei Rinuccini e solo nel XIX secolo intitolata ai Cerchi, che avevano vari possedimenti nella zona."}
{"id": "2251678", "revid": "709565", "url": "https://it.wikipedia.org/wiki?curid=2251678", "title": "Apertura portoghese", "text": "L'apertura portoghese \u00e8 un'apertura del gioco degli scacchi.\nApertura.\nCostituisce una delle apertura di re, le mosse iniziali sono:\nContinuazioni.\nFra le possibili continuazioni pi\u00f9 studiate:"}
{"id": "2251682", "revid": "123728062", "url": "https://it.wikipedia.org/wiki?curid=2251682", "title": "International Korfball Federation", "text": "La International Korfball Federation (IKF), in italiano \"Federazione Internazionale Korfball\", \u00e8 la federazione internazionale che governa lo sport del korfball. La sua sede si trova a Zeist, nei Paesi Bassi, e l'attuale presidente \u00e8 l'olandese Jan Fransoo.\nStoria.\nL'IKF \u00e8 stato fondato ad Anversa l'11 giugno 1933 come proseguimento dell'esperienza del \"Bureau\" fondato dalle federazioni nazionali olandese e belga nel 1924. Riconosciuto ufficialmente dal Comitato Olimpico Internazionale nel 1993, oggi \u00e8 affiliato al General Association of International Sports Federations (GAISF), all'Association of the IOC Recognised International Sports Federations (ARISF) e all'International World Games Association (IWGA). Il compito dell'IKF \u00e8 di diffondere e sviluppare la pratica di questo sport nel mondo, supportando le federazioni nazionali."}
{"id": "2251683", "revid": "709565", "url": "https://it.wikipedia.org/wiki?curid=2251683", "title": "Simsalagrimm", "text": "Simsalagrimm (\"Simsala Grimm\") \u00e8 una serie animata tedesca prodotta nel 1999 da Hahn Film, Greenlight Film e NDR. \u00c8 ispirata alle fiabe dei fratelli Grimm.\nTrama.\nI protagonisti sono Yoyo, un ghiro, e Doc Croc, una lucertola. Ogni puntata della serie si apre con una introduzione nella quale i due si mettono in viaggio a bordo del \"Magico Libro delle Fiabe\" che si sposta a mo' di tappeto volante. Essi raggiungono l'interno di una fiaba dei fratelli Grimm (o di altri autori a partire dalla terza stagione) diversa in un ciascun episodio (si va da Cappuccetto Rosso, Biancaneve, Pollicino, I musicanti di Brema, ecc.). Il loro scopo \u00e8 accompagnare il protagonista di turno affinch\u00e9 si compia il lieto fine della fiaba.\nEdizione italiana.\nSigla.\nLa sigla iniziale e finale dal titolo \"SimsalaGrimm\", musica di Giorgio Vanni e Max Longhi, testo di Alessandra Valeri Manera, \u00e8 cantata da Cristina D'Avena.\nPer le prime due serie ne viene impiegata una versione di due minuti, per la terza invece la durata della sigla \u00e8 stata tagliata a mezzo minuto circa.\nEpisodi.\nLa serie si compone di tre stagioni: le prime due da 13 episodi l'una, sebbene in Italia i 26 episodi complessivi siano stati trasmessi da Italia 1 fra il 2002 e il 2003 come se fossero un'unica serie, la terza da 26 episodi, realizzata nel 2010 e trasmessa in Germania a partire dal 6 dicembre dello stesso anno.\nDal 23 dicembre 2013 la serie \u00e8 tornata in onda su Cartoonito con le repliche delle prime due stagioni e gli episodi inediti della terza, dapprima mescolati per categorie (principesse, piccoli esploratori ecc.) e successivamente in ordine."}
{"id": "2251684", "revid": "767487", "url": "https://it.wikipedia.org/wiki?curid=2251684", "title": "I fidanzati", "text": "I fidanzati \u00e8 un film del 1963 scritto e diretto da Ermanno Olmi.\n\u00c8 stato presentato in concorso al 16\u00ba Festival di Cannes.\nTrama.\nGiovanni, un operaio milanese, \u00e8 mandato a lavorare in Sicilia dalla sua azienda. Ci\u00f2 comporta incontro fra abitudini diverse, mutamento di prospettive, piccoli e grandi traumi emotivi. Alla base della vicenda c'\u00e8 il vacillare e poi il ricomporsi del rapporto fra Giovanni e la fidanzata Liliana, rimasta a Milano. Tutto ci\u00f2 \u00e8 raccontato con sensibilit\u00e0 e delicatezza attraverso immagini capaci di scavare nei sentimenti e nelle emozioni.\nCritica.\n\u00abSoffuso di un pessimismo soffocato ma insinuante il film evita di approfondire lo scontro con un ambiente sociale estraneo, per scavare dentro le tensioni dei suoi personaggi\u00bb. Commento del dizionario Mereghetti ()."}
{"id": "2251685", "revid": "767487", "url": "https://it.wikipedia.org/wiki?curid=2251685", "title": "Medaglia commemorativa per i volontari del Limburgo", "text": "La medaglia commemorativa per i volontari del Limburgo (tedesco: \"Erinnerungsmedaille f\u00fcr die Freiwilligen aus die Provinz Limburg\") fu una medaglia per campagna di guerra dell'Impero austriaco.\nStoria.\nQuesta onorificenza fu voluta dall'Imperatore Leopoldo II nel 1790 per ricompensare i numerosi volontari pervenuti in quello stesso anno dalla provincia del Limburgo in aiuto all'esercito austriaco, per combattere nella comune guerra per la soppressione della ribellione in Austria. La medaglia venne successivamente riconiata per ricompensare quanti si fossero distinti negli scontri con la Francia tra il 1792 ed il 1793.\nInsegne.\nLa medaglia era realizzata in oro per gli ufficiali, in argento per i sottufficiali e in bronzo per la truppa. Sul diritto, essa mostrava il profilo del fondatore, rivolto verso destra, circondato dalla scritta LEOPOLDVS\u00b7II\u00b7AVG\u00b7DVX\u00b7LIMBVRGI\u00b7 (\"Leopoldo II Augusto, Duca di Limburgo\" il che rientrava all'interno dei titoli di collazione imperiale). Sul retro si trovavano intrecciati in una corona un ramo d'alloro ed uno di quercia con la scritta FIDIS\u00b7FORTIBVSQVE\u00b7VOLVNTARIIS\u00b7LIMBVGENSIBVS\u00b7 PALMA\u00b7MDCCXC\u00b7 (Ai benemeriti e coraggiosi volontari limburghesi, la palma 1790).\nLa medaglia si indossava sulla parte sinistra del petto ed era agganciata ad un nastro rosso con una striscia blu per parte."}
{"id": "2251687", "revid": "767487", "url": "https://it.wikipedia.org/wiki?curid=2251687", "title": "Episodi di Thunderbirds (seconda stagione)", "text": "Questa \u00e8 una lista degli episodi della seconda stagione della serie britannica Thunderbirds.\nInferno nell'Atlantico.\nTrama.\nJeff, obbligato da Penelope, si prende una vacanza, lasciando l'International Rescue in mano a Scott, che dovr\u00e0 affrontare un'emergenza molto difficile senza aiuti, risolvendola al meglio.\nLa via della distruzione.\nTrama.\nUna nuova macchina \u00e8 pronta per sradicare alberi, ma quando va fuori controllo per via dell'avvelenamento dei piloti, l'International Rescue deve intervenire.\nNatale a sorpresa.\nTrama.\nUn bambino, il giorno di Natale, \u00e8 ospite dei Tracy per conoscere la base e il personale dell'International Rescue."}
{"id": "2251688", "revid": "106929925", "url": "https://it.wikipedia.org/wiki?curid=2251688", "title": "Vita da streghe", "text": "Vita da streghe (\"Grand-m\u00e8re est une sorci\u00e8re\" in francese e \"My grandma is a witch\" in inglese) \u00e8 una serie a cartoni animati francese prodotta nel 1997 da Goldvision, France 2, Canal+ e Nickelodeon e composta da ventisei episodi. La serie \u00e8 stata creata da Jean-Luc Fromental e Val\u00e9rie Lasseron ed illustrata da Colin Hawkins. In Italia la serie \u00e8 stata trasmessa su Italia 1 nel corso dell'estate del 2002, con la sigla interpretata da Cristina D'Avena, con la partecipazione del coro dei Piccoli Cantori di Milano e Pietro Ubaldi.\nTrama.\nLa storia parla di Zarina, una bambina proveniente dalla Transilvania, che impara le arti magiche dalla nonna, ma deve vedersela anche con la vita di tutti i giorni all'interno di una normale scuola, dove \u00e8 vista con un certo sospetto dai compagni \"umani\". Tuttavia, Zarina, a differenza della nonna, non prova antipatia nei confronti degli esseri umani ma al contrario cerca di utilizzare la propria abilit\u00e0 magica solo per fini benefici."}
{"id": "2251695", "revid": "709565", "url": "https://it.wikipedia.org/wiki?curid=2251695", "title": "Supermodels", "text": "Supermodels \u00e8 una serie televisiva a disegni animati americana hispanico canadese prodotta da BRB Internacional e Antena 3 televisi\u03ccn nel 1998. La serie \u00e8 stata trasmessa in Italia dal 23 dicembre 2001 su Italia 1, durante le tarde mattinate del fine settimana.\nDoppiaggio.\nIl doppiaggio italiano della serie \u00e8 stato eseguito presso lo studio Merak Film di Milano, sotto la direzione di Federico Danti."}
{"id": "2251696", "revid": "767487", "url": "https://it.wikipedia.org/wiki?curid=2251696", "title": "Franjo W\u00f6lfl", "text": "Carriera.\nIn carriera ha vinto la medaglia d'argento ai Giochi olimpici di Londra 1948."}
{"id": "2251697", "revid": "1543377", "url": "https://it.wikipedia.org/wiki?curid=2251697", "title": "Ya\u015far Kemal", "text": "Il suo romanzo \"Memed il falco\", del 1955, gli valse un importante successo che gli permise anche di essere candidato, nel 1972, per il Premio Nobel per la Letteratura. \nNel 1996 \u00e8 stato condannato a un anno e otto mesi di carcere, sentenza in seguito sospesa, per le critiche espresse in uno dei suoi libri circa la gestione del governo turco della questione della minoranza curda.\nOpere tradotte in italiano.\nTutte le opere di Kemal tradotte in italiano sono pubblicate da Giovanni Tranchida Editore.\nIl compositore italiano Fabio Vacchi, ha composto un'opera lirica in tre atti basata sul romanzo Teneke e rappresentata per la prima volta nel 2007 presso il Teatro alla Scala di Milano."}
{"id": "2251698", "revid": "110157", "url": "https://it.wikipedia.org/wiki?curid=2251698", "title": "Szentp\u00e9terszeg", "text": "Szentp\u00e9terszeg \u00e8 un comune dell'Ungheria di 1.216 abitanti (dati 2001). \u00c8 situato nella provincia di Hajd\u00fa-Bihar."}
{"id": "2251699", "revid": "287204", "url": "https://it.wikipedia.org/wiki?curid=2251699", "title": "Franjo Wolfl", "text": ""}
{"id": "2251701", "revid": "256896", "url": "https://it.wikipedia.org/wiki?curid=2251701", "title": "Croce di servizio per meriti religiosi", "text": "La croce di servizio per meriti religiosi fu una medaglia di benemerenza fondata nell'ambito dell'Impero austriaco.\nStoria.\nL'insegna venne istituita il 23 novembre 1801 dall'imperatore Francesco II per ricompensare il clero presente sui campi di battaglia che si fosse distinto particolarmente nell'assistenza e nel conforto religioso delle truppe e che si fossero distinti in particolar modo in situazioni di grave pericolo. Questa onorificenza poteva essere concessa anche in tempo di pace.\nLa medaglia era concessa in oro o in argento a seconda del merito. A partire dal 13 dicembre 1916 vi si poterono aggiungere anche due spade incrociate nel caso di atti di valore nei confronti del nemico.\nInsegna.\nL'insegna era costituita da una medaglia a foggia di croce di Brabante smaltata di blu con un medaglione centrale dello stesso colore sul quale si trovavano in oro le parole PIIS MERITIS (per meriti pii). La decorazione, divisa in due classi era cos\u00ec caratterizzata:\nI Classe: in oro e con medaglione centrale smaltato in bianco;\nII Classe: in argento, con medaglione centrale smaltato in blu.\nIl primo tipo presentava il motto \"Piis Meritis\" scritto in corsivo, il secondo tipo, a caratteri maiuscoli in capitale romano.\nLe decorazioni erano soggette ad obbligo di restituzione alla morte del decorato (\"R\u00fcckgabepflicht\").\nIl nastro regolare dell'ordine era bianco con una striscia rossa su ciascun lato, ma dal 9 maggio 1911 esso venne concesso con un nastro completamente bianco."}
{"id": "2251702", "revid": "767487", "url": "https://it.wikipedia.org/wiki?curid=2251702", "title": "Szerep", "text": "Szerep \u00e8 un comune dell'Ungheria di 1.676 abitanti (dati 2001). \u00c8 situato nella provincia di Hajd\u00fa-Bihar."}
{"id": "2251704", "revid": "439868", "url": "https://it.wikipedia.org/wiki?curid=2251704", "title": "T\u00e9pe", "text": "T\u00e9pe \u00e8 un comune dell'Ungheria di 1.172 abitanti (dati 2001). \u00c8 situato nella provincia di Hajd\u00fa-Bihar."}
{"id": "2251705", "revid": "131358", "url": "https://it.wikipedia.org/wiki?curid=2251705", "title": "Beogradski SK", "text": ""}
{"id": "2251706", "revid": "1573940", "url": "https://it.wikipedia.org/wiki?curid=2251706", "title": "George Cornet", "text": ""}
{"id": "2251707", "revid": "339392", "url": "https://it.wikipedia.org/wiki?curid=2251707", "title": "Gradjanski HSK Zagreb", "text": ""}
{"id": "2251708", "revid": "74801", "url": "https://it.wikipedia.org/wiki?curid=2251708", "title": "George Wilkinson", "text": "Carriera.\nWilkinson \u00e8 accreditato dal CIO come vincitore del torneo di pallanuoto ai Giochi della II Olimpiade con l'Osborne Swimming Club #1, in rappresentanza della Gran Bretagna. La squadra britannica prevalse nettamente su tutte le altre squadre, terminando il torneo imbattuta e con ventinove reti realizzate in tre partite, subendone solo tre. Caddero sotto la potenza bretone i francesi del Tritons Lillois, battuti 12-0, i francesi dei Pupilles de Neptune de Lille #2, per 10-1, e i belgi del Brussels Swimming and Water Polo Club, battuti in finale per 7-2. Tuttavia risulta che Wilkinson disput\u00f2 un incontro a Walsall durante il torneo olimpico.\nOtto anni dopo partecip\u00f2 alle Olimpiadi di Londra, dove la sua nazionale disput\u00f2 solamente la finale del torneo. In questa partita Wilkinson segna quattro reti, conquistando la seconda medaglia d'oro e laureandosi come secondo miglior marcatore del torneo. Alla Olimpiade successiva, a Stoccolma, vince il terzo oro olimpico, battendo in finale l'Austria per 8-0."}
{"id": "2251709", "revid": "110157", "url": "https://it.wikipedia.org/wiki?curid=2251709", "title": "Tet\u00e9tlen", "text": "Tet\u00e9tlen \u00e8 un comune dell'Ungheria di 1.455 abitanti (dati 2001). \u00c8 situato nella provincia di Hajd\u00fa-Bihar."}
{"id": "2251710", "revid": "131358", "url": "https://it.wikipedia.org/wiki?curid=2251710", "title": "SK Viktoria Zizkov", "text": ""}
{"id": "2251713", "revid": "1573940", "url": "https://it.wikipedia.org/wiki?curid=2251713", "title": "Arthur Edwin Hill", "text": ""}
{"id": "2251714", "revid": "131358", "url": "https://it.wikipedia.org/wiki?curid=2251714", "title": "Hung\u00e1ria FC", "text": ""}
{"id": "2251716", "revid": "1305772", "url": "https://it.wikipedia.org/wiki?curid=2251716", "title": "Webdiver", "text": ", talvolta scritto Web Diver, \u00e8 una serie televisiva anime prodotta da Nippon Animation, Radix, Aeon, Inc., NAS e Takara. \u00c8 stata trasmessa per la prima volta in Italia su Italia Teen Television nel dicembre 2003 con le sigle originali giapponesi. Nel giugno 2004 approda su Italia 1, con una nuova sigla italiana cantata da Cristina D'Avena e Cristiano Macri; per\u00f2, visto lo scarso successo, viene interrotta dopo soli otto episodi. Successivamente, l'anime passa su Hiro, canale pay di Mediaset Premium, dal 7 aprile 2009 fino al 17 giugno.\nTrama.\nLa storia \u00e8 ambientata nel 2100: una grande rete informatica collega ormai tutti i computer del mondo. Uno dei principali luoghi di ritrovo nel cyberspazio \u00e8 \"Magical Gate\", il cyber parco di divertimenti, meta di tutti i giovani navigatori della rete. Ma un nuovo e misterioso virus informatico lo minaccia, e neppure chi dovrebbe salvaguardare l'integrit\u00e0 del web sembra poter fare nulla. Dei ragazzi, i Web Divers, a bordo dei loro Web Knights intraprendono la lotta per salvare Magical Gate.\nDoppiaggio.\nIl doppiaggio italiano \u00e8 stato curato da Studio P.V. diretto da Aldo Stella.\nColonna sonora.\nNell'edizione originale giapponese dell'episodio 52 vi sono due versioni diverse, una televisiva in cui \u00e8 stata utilizzata nuovamente la prima sigla di chiusura, \"TOGETHER\", e una per la pubblicazione in DVD, che fa uso sempre della prima sigla seguita dalla seconda, \"Fighters\".\nSigla italiana.\nNella versione italiana, su Italia Teen Television, furono utilizzate le sigle originali, mentre su Italia 1 e Hiro \u00e8 stata utilizzata la sigla italiana. \nControversie.\nLa musica della sigla \u00e8 stata in realt\u00e0 composta dal solo Cristiano Macr\u00ec. Max Longhi e Giorgio Vanni vengono accreditati come autori per risolvere una controversia di plagio, dal momento che il ritornello del brano presenta una forte somiglianza con quello della sigla dell'anime \"La squadra del cuore\", composta da Longhi e Vanni e risalente al 2003, quindi un anno prima della sigla di \"Webdivers\". Entrambe le sigle sono edite da RTI Music.\nUna volta risolta la controversia, siccome la sigla de \"La squadra del cuore\" non era mai andata in onda e non era mai stata pubblicata, Longhi e Vanni hanno deciso di realizzare una nuova versione del brano con un nuovo ritornello, e hanno deciso di accantonare la vecchia versione. Infatti nell'album \"Cristina D'Avena e i tuoi amici in TV 19\" del 2006, il primo disco in cui \u00e8 stata pubblicata questa sigla, \u00e8 presente la \"nuova\" versione. Tuttavia, in TV, la cui prima trasmissione risale al 2008, \u00e8 stata trasmessa la prima versione, quella somigliante alla sigla di \"Webdiver\"."}
{"id": "2251717", "revid": "1573940", "url": "https://it.wikipedia.org/wiki?curid=2251717", "title": "Isaac Bentham", "text": ""}
{"id": "2251718", "revid": "599013", "url": "https://it.wikipedia.org/wiki?curid=2251718", "title": "Herman Donners", "text": "Carriera.\nEsord\u00ec alle Olimpiadi di Londra con la rappresentativa del Belgio. Con la squadra belga di pallanuoto sconfisse al primo turno la Nazionale dei Paesi Bassi per 8-1, e successivamente quella svedese per 8-4; in finale i belgi vennero sconfitti 9-2 dalla Gran Bretagna, vincendo la medaglia d'argento. Quattro anni pi\u00f9 tardi venne riproposto nella formazione belga e, alle Olimpiadi di Stoccolma, conquist\u00f2 il bronzo."}
{"id": "2251719", "revid": "110157", "url": "https://it.wikipedia.org/wiki?curid=2251719", "title": "Pampa de las Llamas-Moxeque", "text": "Pampa de las Llamas-Moxeke \u00e8 un sito archeologico peruviano risalente ad un periodo pi\u00f9 antico del cosiddetto \"Orizzonte primitivo\", che un tempo veniva considerato il periodo iniziale della civilt\u00e0 peruviana (datato tra il 1100 e il 250 a.C.). La datazione al radiocarbonio ha chiarito che il sito situato lungo la valle meridionale del fiume Casma era abitato gi\u00e0 intorno al 2200 a.C. e nel momento di massima fioritura ospitava oltre 2500 abitanti in un'area di due chilometri quadrati. \nIl sito \u00e8 stato scoperto nel 1937 dall'archeologo peruviano Julio C\u00e9sar Tello, ma solamente nel 1980 \u00e8 stata assegnata una corretta datazione ai resti ritrovati.\nIl sito \u00e8 costituito da due importanti strutture principali: \"Moxeke\", una costruzione a forma di U che era presumibilmente un tempio nel quale si celebravano cerimonie pubbliche, e \"Huaca A\", che era adibito come un magazzino molto grande, formato da una serie di stanze quadrate contenenti grandi nicchie, barriere e cancelli protettivi. L'atrio della struttura presentava due grandi fregi rappresentanti, presumibilmente, due giaguari. \nLa costruzione \u00e8 stata realizzata con pietre legate da malta a base di fango per quanto riguarda i muri; la parte superiore ha sfruttato mattoni di argilla, mentre le pareti sono state formate da conci di granito ricoperti da fango. Sia le pareti sia i pavimenti erano dipinti di bianco. \nGli archeologi hanno rintracciato frammenti di tessuti, pollini di cotone e di piante alimentari, quali patate, fagioli e arachidi e quindi si suppone che nei magazzini venissero depositati prodotti agricoli.\nAi lati di queste due strutture sono stati rinvenuti un centinaio di edifici amministrativi, una zona di abitazioni modeste e una zona residenziale.\nNelle case residenziali sono stati trovate tracce di attivit\u00e0 domestica, quali un grande focolare di pietra, nicchie alle pareti e locali seminterrati adibiti a depositi, frammenti di figurine in ceramica e di mortai e pestelli di pietra.\nLe case pi\u00f9 modeste erano formate da stanze pi\u00f9 piccole, aventi una muratura in pietra molto pi\u00f9 bassa e un materiale deperibile usato per il resto della costruzione.\nDopo un millennio circa di vita, questa citt\u00e0 fu abbandonata a causa, probabilmente, di una invasione da parte degli abitanti delle montagne agevolata da lotte civili interne alla valle del Casma."}
{"id": "2251720", "revid": "100190189", "url": "https://it.wikipedia.org/wiki?curid=2251720", "title": "Victor Boin", "text": "Carriera.\nEsord\u00ec alle Olimpiadi di Londra nel 1908, disputando il torneo di pallanuoto e gareggiando nei 100m stile libero. Con la squadra belga di pallanuoto sconfisse al primo turno la Nazionale dei Paesi Bassi per 8-1, e successivamente quella svedese per 8-4; in finale i belgi vennero sconfitti 9-2 dalla Gran Bretagna, vincendo la medaglia d'argento. Nel nuoto, invece, non pass\u00f2 il primo turno.\nQuattro anni pi\u00f9 tardi partecip\u00f2, sempre con la squadra di pallanuoto, alle Olimpiadi di Stoccolma, dove la rappresentativa belga si piazz\u00f2 sul terzo gradino del podio. Oltre alla pallanuoto, Boin si dedic\u00f2 anche alla scherma, sfiorando il podio nella spada individuale.\nNel 1920 partecip\u00f2 nuovamente alla spada individuale, perdendo nuovamente, ma ottenne l'argento nella spada a squadre.\nCuriosit\u00e0.\nBoin \u00e8 anche ricordato per essere stato il primo atleta in assoluto a pronunciare il Giuramento olimpico alle Olimpiadi di Anversa."}
{"id": "2251728", "revid": "767487", "url": "https://it.wikipedia.org/wiki?curid=2251728", "title": "Croce dell'aristocrazia boema", "text": "La Croce dell'aristocrazia boema fu una medaglia di benemerenza fondata nell'ambito dell'Impero austriaco.\nStoria.\nLa medaglia venne fondata con decreto del 3 maggio 1814 emanato dall'Imperatore Francesco I d'Austria al fine di ricompensare e premiare gli aristocratici boemi che si erano valorosamente opposti all'invasione napoleonica dell'autunno del 1813.\nInsegna.\nLa medaglia consisteva in una croce di Malta smaltata di rosso il cui medaglione centrale era costituito da un disco smaltato di bianco riportante in oro un leone rampante voltato verso sinistra (simbolo dell'antico Regno di Boemia). Sul retro si trovava in oro la scritta NOB. BOHEMIS. BELLOGALL. FIDIS CORPORIS CUSTODIBUS. FRANC AUGUST. MDCCCXIV. (Agli aristocratici boemi, le coraggiose guardie del corpo durante la guerra contro la Francia, l'Imperatore Francesco 1814).\nLa medaglia veniva portata appesa sulla parte sinistra del petto dell'insignito attraverso un nastro bianco avente una striscia rossa nel mezzo."}
{"id": "2251729", "revid": "75706", "url": "https://it.wikipedia.org/wiki?curid=2251729", "title": "Lago Benedetto (Lombardia)", "text": ""}
{"id": "2251731", "revid": "599013", "url": "https://it.wikipedia.org/wiki?curid=2251731", "title": "Herman Meyboom", "text": "Carriera.\nEsord\u00ec alle Olimpiadi di Londra nel 1908, disputando il torneo di pallanuoto e gareggiando nei 100m stile libero. Con la squadra belga di pallanuoto sconfisse al primo turno la Nazionale dei Paesi Bassi per 8-1, e successivamente quella svedese per 8-4; in finale i belgi vennero sconfitti 9-2 dalla Gran Bretagna, vincendo la medaglia d'argento. Nel nuoto, invece, non pass\u00f2 il primo turno.\nQuattro anni pi\u00f9 tardi partecip\u00f2, sempre con la squadra di pallanuoto, alle Olimpiadi di Stoccolma, dove la rappresentativa belga si piazz\u00f2 sul terzo gradino del podio. Oltre alla pallanuoto, Meyboom ritent\u00f2 nei 100m stile libero, non andando a podio nuovamente."}
{"id": "2251732", "revid": "709565", "url": "https://it.wikipedia.org/wiki?curid=2251732", "title": "Difesa Marshall", "text": "La difesa Marshall o variante Marshall, \u00e8 un'apertura scacchistica, variante del gambetto di donna, caratterizzata dalle seguenti mosse:\nDeve il suo nome allo scacchista statunitense Frank Marshall. In tempi recenti non viene utilizzata spesso.\nContinuazioni.\nFra le varie continuazioni:"}
{"id": "2251733", "revid": "117762336", "url": "https://it.wikipedia.org/wiki?curid=2251733", "title": "Oscar Gr\u00e9goire", "text": "Carriera.\nPartecip\u00f2 alle Olimpiadi di Parigi 1900 nel Brussels Swimming and Water Polo Club, rappresentante del Belgio nel torneo di pallanuoto. La squadra belga vinse prima 2-0 contro i francesi del Pupilles de Neptune de Lille#1, poi travolsero 5-1 un'altra squadra francese, le Libellule de Paris. In finale vennero battuti 7-2 dagli inglesi dell'Osborne Swimming Club #1, piazzandosi sul secondo gradino del podio e conquistando la medaglia d'argento. Otto anni dopo partecipa alle Olimpiadi di Londra con la Nazionale belga; la sua squadra si piazza nuovamente seconda e Gr\u00e9goire realizza quattro gol, piazzandosi secondo nella classifica cannonieri alle spalle del suo compagno di squadra e capitano Fernand Feyaerts. Inoltre esordisce anche nel nuoto nei 100m dorso, non avendo successo. Quattro anni dopo a Stoccolma ritenta, non arrivando sul podio nemmeno questa volta. Nella stessa Olimpiade \u00e8 di nuovo nelle file della Nazionale belga di pallanuoto, con la quale conquista una medaglia di bronzo, realizzando due gol contro la Nazionale britannica."}
{"id": "2251736", "revid": "116618296", "url": "https://it.wikipedia.org/wiki?curid=2251736", "title": "F\u00e9licien Courbet", "text": ""}
{"id": "2251737", "revid": "1573940", "url": "https://it.wikipedia.org/wiki?curid=2251737", "title": "Jean Hoffman", "text": ""}
{"id": "2251743", "revid": "144796", "url": "https://it.wikipedia.org/wiki?curid=2251743", "title": "Croce d'armata del 1813/1814", "text": "La croce d'armata del 1813/1814 (detta anche croce dei cannoni) fu una medaglia di benemerenza dell'Impero austriaco.\nStoria.\nLa decorazione venne concessa dall'imperatore Francesco I a quanti avessero partecipato alle guerre di liberazione dal regime di Napoleone dal 1813 al 1814.\nInsegna.\nLa decorazione consisteva in una croce patente circondata da una corona d'alloro, realizzata con il bronzo dei cannoni presi al nemico. Sulle braccia della croce si potevano leggere le parole GRATI PRINCEPS ET PATRIA FRANC \u00b7 IMP \u00b7 August \u00b7 (Il principe e la patria in gratitudine, Francesco Imperatore Augusto). Sul retro era visibile la scritta EUROPAE LIBERTATE ASSERTA MDCCCXIII/MDCCCXIV \u00b7 (Libert\u00e0 garantita all'Europa 1813/1814).\nLa medaglia veniva portata appesa sulla parte sinistra del petto dell'insignito, sostenuta da un nastro giallo con una fascia nera per parte.\nIl fedlmaresciallo Karl Philipp Schwarzenberg, come comandante in capo delle truppe alleate contro Napoleone, ebbe questa onorificenza il 18 ottobre 1814 in una speciale versione in oro per lui appositamente realizzata.\nLa croce, conferita tra il 1813 ed il 1814, venne conferita in tutto in circa 100.000 esemplari."}
{"id": "2251744", "revid": "599013", "url": "https://it.wikipedia.org/wiki?curid=2251744", "title": "Difesa baltica", "text": "La difesa baltica o difesa Keres \u00e8 un'apertura scacchistica, variante del gambetto di donna, caratterizzata dalle seguenti mosse:\nStoria.\nIl nome \"difesa Keres\" deriva da Paul Keres, il Grande maestro estone che studi\u00f2 a fondo tale apertura anche se non la ide\u00f2."}
{"id": "2251752", "revid": "768068", "url": "https://it.wikipedia.org/wiki?curid=2251752", "title": "Diodoro di Aspendo", "text": "Diodoro fu un pensatore che segu\u00ec la filosofia di Pitagora, anche se si tramanda che avesse adottato lo stile di vita dei cinici: si lasciava infatti crescere i capelli e la barba girovagando a piedi nudi con un bastone e una sacca. . Tuttavia nonostante questi suoi atteggiamenti la sua adesione al cinismo non \u00e8 sicura \nGiamblico scrive che Diodoro era stato ammesso tra i Pitagorici tramite Aresa di Lucania sopravvissuto al sacco di Crotone che fu scolarca per un breve periodo. Giamblico aggiunge che Diodoro fu accolto poich\u00e9 a quel tempo c'era una mancanza di aderenti al pitagorismo (\u00abper la penuria di Pitagorici regolari\u00bb) \nAl ritorno dall'Italia in Grecia , Diodoro inizi\u00f2 a diffondere per via orale gli insegnamenti della scuola soprattutto trattando i temi legati alla morale e alla conduzione di vita pitagorica "}
{"id": "2251753", "revid": "22365060", "url": "https://it.wikipedia.org/wiki?curid=2251753", "title": "Gi\u00e0nnina", "text": ""}
{"id": "2251754", "revid": "184755", "url": "https://it.wikipedia.org/wiki?curid=2251754", "title": "Ulisse Cambi", "text": "Vita e opere.\nFiglio dello scultore Pietro Cambi, dopo aver frequentato a Firenze il Liceo Artistico e l'Accademia continu\u00f2 i propri studi a Roma a partire dal 1833, trattenendosi per quattro anni nella capitale.&lt;br&gt;\nTornato a Firenze dopo un iniziale periodo di difficolt\u00e0 riusc\u00ec ad affermarsi nell'ambiente artistico locale e venne nominato professore all'Accademia, dove insegn\u00f2 scultura.\nTra i vari artisti formatisi alla sua scuola possono essere ricordati lo scultore-intagliatore senese Giovanni Dupr\u00e9 e Giorgio Ceragioli, il quale oper\u00f2 principalmente in Piemonte. A partire dagli anni quaranta il Cambi realizz\u00f2 importanti opere quali la statua di Benvenuto Cellini e quella di Carlo Goldoni (entrambe a Firenze) e la fontana di piazza Duomo a Prato.\nIn particolare vennero molto apprezzati alcuni monumenti funerari come quello dedicato al pittore Giuseppe Sabatelli (Firenze, chiesa di Santa Croce).&lt;br&gt;\nCon il prevalere della tendenza veristica il suo classicismo gli alien\u00f2 il favore della critica e dei committenti. &lt;br&gt;Mor\u00ec a Firenze nel 1895."}
{"id": "2251755", "revid": "22365109", "url": "https://it.wikipedia.org/wiki?curid=2251755", "title": "Io\u00e0nnina", "text": ""}
{"id": "2251758", "revid": "767487", "url": "https://it.wikipedia.org/wiki?curid=2251758", "title": "Croce al merito civile del 1813/1814", "text": "La croce al merito civile del 1813/1814 fu una medaglia di benemerenza dell'Impero austriaco. Venne concessa il 13 maggio 1814 dall'imperatore Francesco I d'Austria assieme alla croce d'armata del 1813/1814, per ricompensare i civili che si fossero distinti nelle guerre napoleoniche.\nLa medaglia si suddivideva in due classi, oro ed argento, a seconda del merito e consisteva in una croce patente sulla quale si trova la scritta GRATI PRINCEPS ET PATRIA FRANC \u00b7 IMP \u00b7 August \u00b7 (Il principe e la patria in gratitudine, Francesco Imperatore Augusto). Sul retro era visibile la scritta EUROPAE LIBERTATE ASSERTA MDCCCXIII/MDCCCXIV \u00b7 (Libert\u00e0 garantita all'Europa 1813/1814).\nIl nastro era nero con una fascia gialla su ciascun lato.\nKlemens von Metternich ottenne questa onorificenza per mano dell'Imperatore il 20 settembre 1814 in una speciale versione in oro."}
{"id": "2251761", "revid": "357069", "url": "https://it.wikipedia.org/wiki?curid=2251761", "title": "Acquasantiere", "text": ""}
{"id": "2251764", "revid": "1573940", "url": "https://it.wikipedia.org/wiki?curid=2251764", "title": "Charles Forsyth", "text": ""}
{"id": "2251765", "revid": "1573940", "url": "https://it.wikipedia.org/wiki?curid=2251765", "title": "George Nevinson", "text": ""}
{"id": "2251766", "revid": "1573940", "url": "https://it.wikipedia.org/wiki?curid=2251766", "title": "Thomas Thould", "text": ""}
{"id": "2251768", "revid": "125982367", "url": "https://it.wikipedia.org/wiki?curid=2251768", "title": "Eugenio Borgna", "text": "Come primario di servizi psichiatrici ospedalieri, fin dai primi anni '60 ha adottato metodi di cura che, esorbitando dalla comune prassi clinica, si sono incentrati sul dialogo reciproco e l'ascolto empatico del paziente psichiatrico, non soggetto ad alcuna forma di coercizione, contenzione o imposizione, sperimentando cos\u00ec, per la prima volta in Italia, una nuova maniera di accostarsi alla malattia psichiatrica, pi\u00f9 umana, rispettosa e comprensiva del dolore del paziente. \nBiografia.\nFiglio di un avvocato cattolico che si era aggregato ai partigiani in Ossola costringendo lui, la madre e cinque fratelli ad abbandonare la casa di Borgomanero per sfuggire ai fascisti e a trasferirsi sulle colline del lago d'Orta con l'aiuto di un parroco, Borgna decide di voler studiare medicina, un'estate, mentre si trova a Bergeggi, nella casa di famiglia. \nSi laurea in medicina e chirurgia nel 1954 all'Universit\u00e0 di Torino, quindi si specializza in clinica delle malattie nervose e mentali all'Universit\u00e0 di Milano nel 1957. Libero docente di clinica delle malattie nervose e mentali nell'ateneo meneghino, \u00e8 responsabile del reparto di psichiatria dell'Ospedale di Pavia, quindi, dal 1963, direttore del servizio psichiatrico dell'Ospedale Maggiore di Novara, di cui ora \u00e8 primario emerito.\n\u00c8 tra i primi, in Italia, che agli inizi degli anni '60 applicano i principi teorici dell'antropoanalisi e della psicopatologia fenomenologica allo studio della malattia mentale. Fra i principali e pi\u00f9 significativi esponenti della psichiatria fenomenologica e della psicologia esistenziale in Italia, che pongono al centro della loro attenzione non la malattia in s\u00e9 stessa ma il paziente, contesta, rigettando ogni forma di riduzionismo biologico, l'interpretazione naturalistica delle patologie mentali che ne ricerca le cause nel malfunzionamento dei centri cerebrali e la sua cura solo attraverso interventi biologici, quali farmaci e terapia elettroconvulsivante.\nStrenuo sostenitore di una \"psichiatria dell'interiorit\u00e0\", capace di individuare o cercare di scorgere quella dimensione profonda e soggettiva del disagio psichico, attraverso una prospettiva interdisciplinare che coinvolge discipline e campi eterogenei, quali la letteratura, la filosofia e l'arte, nel tentativo di evidenziarne la dimensione plurima e complessa restituendo cos\u00ec un significato condiviso alla dimensione esistenziale del dolore, ha altres\u00ec condotto interessanti e innovativi studi sulla malinconia, la depressione e la schizofrenia, nonch\u00e9 sui fondamenti epistemologici e metodologici della psichiatria.\nNel 2018, \u00e8 stato insignito del titolo di Cavaliere di Gran Croce dell\u2019Ordine al Merito della Repubblica Italiana.\n\u00c8 autore di numerosi saggi, nei quali alterna una produzione pi\u00f9 specialistica a libri maggiormente divulgativi."}
{"id": "2251769", "revid": "709565", "url": "https://it.wikipedia.org/wiki?curid=2251769", "title": "Difesa Carr", "text": "La difesa Carr \u00e8 un'apertura del gioco degli scacchi derivante dall' apertura di re, le cui mosse iniziali sono:\n1. e4 h6\nPrende il nome del Dr. Jabez Carr, che gioc\u00f2 questa mossa in una simultanea alla cieca su otto scacchiere data da Paul Morphy a Birmingham il 27 agosto 1858.\n\u00c8 una difesa eccentrica decisamente sconsigliabile, in quanto non contribuisce allo sviluppo dei pezzi del nero. \nContinuazioni.\nFra le varie continuazioni studiate:"}
{"id": "2251774", "revid": "1573940", "url": "https://it.wikipedia.org/wiki?curid=2251774", "title": "Fernand Feyaerts", "text": "Carriera.\nPartecip\u00f2 alle Olimpiadi di Parigi 1900 nel Brussels Swimming and Water Polo Club, rappresentante del Belgio nel torneo di pallanuoto. La squadra belga vinse prima 2-0 contro i francesi del Pupilles de Neptune de Lille#1, poi travolsero 5-1 un'altra squadra francese, le Libellule de Paris. In finale vennero battuti 7-2 dagli inglesi dell'Osborne Swimming Club #1, piazzandosi sul secondo gradino del podio e conquistando la medaglia d'argento. In finale vennero battuti 7-2 dagli inglesi dell'Osborne Swimming Club #1, piazzandosi sul secondo gradino del podio e conquistando la medaglia d'argento.\nOtto anni dopo partecipa nuovamente alle Olimpiadi con la nazionale belga, questa volta come capitano della squadra. Nelle tre partite disputate sigla otto gol, conquistando il titolo di capocannoniere del torneo; la sua squadra, arrivata in finale, fu battuta per 9-2 dalla Gran Bretagna. Inoltre alle Olimpiadi di Londra esord\u00ec anche come nuotatore nei 100m stile libero, ma non ebbe successo."}
{"id": "2251775", "revid": "709565", "url": "https://it.wikipedia.org/wiki?curid=2251775", "title": "Difesa Goldsmith", "text": "La difesa Goldsmith \u00e8 un'apertura scacchistica di gioco semiaperto, le cui mosse di apertura sono:\nContinuazioni.\nFra le possibili continuazioni che offrono un vantaggio al bianco:"}
{"id": "2251776", "revid": "6923", "url": "https://it.wikipedia.org/wiki?curid=2251776", "title": "Francesco Barbagallo", "text": "Ordinario di Storia Contemporanea e direttore del Dipartimento di Discipline Storiche dell'Universit\u00e0 di Napoli Federico II.\n\u00c8 direttore, dal 1983, della rivista \"Studi Storici\" (nata alla fine del 1959), trimestrale di storia, che dal 1999 \u00e8 stampata e distribuita da Carocci editore di Roma.\nGli studi di Barbagallo si concentrano sulla storia contemporanea, storia d'Italia e in particolare del Mezzogiorno, specie dal Settecento ad oggi, nelle sue varie dinamiche sociali, politiche, culturali. \u00c8 attento studioso del fenomeno criminale nelle regioni meridionali, argomento cui ha dedicato diversi lavori e interventi, accademici e non."}
{"id": "2251777", "revid": "599013", "url": "https://it.wikipedia.org/wiki?curid=2251777", "title": "Albert Michant", "text": "Carriera.\nPartecip\u00f2 alle Olimpiadi di Parigi 1900 nel Brussels Swimming and Water Polo Club, rappresentante del Belgio nel torneo di pallanuoto. La squadra belga vinse prima 2-0 contro i francesi del Pupilles de Neptune de Lille#1, poi travolsero 5-1 un'altra squadra francese, le Libellule de Paris. In finale vennero battuti 7-2 dagli inglesi dell'Osborne Swimming Club #1, piazzandosi sul secondo gradino del podio e conquistando la medaglia d'argento. Otto anni dopo partecipa alle Olimpiadi di Londra con la Nazionale belga e la sua squadra si piazza nuovamente seconda."}
{"id": "2251779", "revid": "74801", "url": "https://it.wikipedia.org/wiki?curid=2251779", "title": "Erik Bergvall", "text": ""}
{"id": "2251781", "revid": "39884", "url": "https://it.wikipedia.org/wiki?curid=2251781", "title": "Axel Runstr\u00f6m", "text": ""}
{"id": "2251783", "revid": "119757723", "url": "https://it.wikipedia.org/wiki?curid=2251783", "title": "Gunnar Wennerstr\u00f6m", "text": ""}
{"id": "2251784", "revid": "144796", "url": "https://it.wikipedia.org/wiki?curid=2251784", "title": "Croce al merito militare (Austria)", "text": "La croce al merito militare fu una medaglia di benemerenza dell'Impero austriaco.\nStoria.\nLa medaglia venne istituita dall'imperatore Francesco Giuseppe d'Austria il 22 ottobre 1849 per ricompensare gli ufficiali distintisi sul campo o per particolari atti di coraggio e determinazione, o in tempo di pace per quanti si fossero distinti per merito ed ingegno nel campo militare.\nNel 1860 pot\u00e9 ricevere anche la decorazione di merito in casi eccezionali con una corona d'alloro dietro la croce. Con la prima guerra mondiale essa venne distinta in due classi di benemerenza, estese a tre prima della fine del conflitto:\nA partire dal 13 dicembre 1916 tutti gli insigniti, di tutte le classi, ottennero anche la decorazione con due spade incrociate sul nastrino per meriti di guerra nella partecipazione al primo conflitto mondiale.\nVi furono anche 21 conferimenti che vennero realizzati \"in brillanti\" e vennero concessi alle personalit\u00e0 pi\u00f9 eminenti del conflitto.\nInsegna.\nLa medaglia consiste in una croce patente d'argento, smaltata di bianco e bordata di rosso, con una corona d'alloro in oro tra le braccia. Al centro sta medaglione smaltato di bianco e contornato da un anello a smalto rosso sul quale stava scritta in oro la frase \"VERDIENST\" (\"Al merito\").\nIl nastro dell'ordine era bianco con delle strisce bianche e rosse orizzontali nel mezzo e due bande rosse a lato di queste."}
{"id": "2251789", "revid": "363629", "url": "https://it.wikipedia.org/wiki?curid=2251789", "title": "Paziente", "text": "Un paziente (dal latino \"patiens\", il participio presente del verbo \"pati\", intendendo \"sofferente\" o \"che sopporta\"), in medicina, \u00e8 una persona che si rivolge ad un medico o ad una struttura di assistenza sanitaria per accertamenti o problemi di salute.\nIn alcuni contesti il termine paziente \u00e8 sostituito dalla parola \"degente\" o \"cliente\" o \"ospite\".\nIn una struttura ospedaliera si distinguono i pazienti \"interni\", temporaneamente residenti nella struttura, dai pazienti \"esterni\" o in \"day hospital\", in \"visita\" alla struttura."}
{"id": "2251806", "revid": "217830", "url": "https://it.wikipedia.org/wiki?curid=2251806", "title": "Gran Premio motociclistico d'Italia 1999", "text": "Il Gran Premio motociclistico d'Italia 1999 corso il 6 giugno, \u00e8 stato il quinto Gran Premio della stagione 1999 del motomondiale e ha visto vincere la Honda di \u00c0lex Crivill\u00e9 nella classe 500, Valentino Rossi nella classe 250 e Roberto Locatelli nella classe 125."}
{"id": "2251807", "revid": "256896", "url": "https://it.wikipedia.org/wiki?curid=2251807", "title": "Croce al servizio civile", "text": "La croce al servizio civile fu una medaglia di benemerenza dell'Impero austriaco.\nStoria.\nLa croce al servizio civile venne creata il 16 febbraio 1850 dall'imperatore Francesco Giuseppe d'Austria per ricompensare quanti si fossero distinti al servizio della patria e delle comunit\u00e0 austriache, prestando un servizio socialmente utile.\nEssa era suddivisa in quattro classi di benemerenza:\nInsegne.\nLe insegne della medaglia, consistevano in una croce smaltata di rosso al cui centro stava un medaglione smaltato di bianco con in oro le iniziali del monarca \"FJ\" (Franz Joseph), circondate da un'iscrizione circolare col motto dell'Impero \"VIRIBUS UNITIS\" (con le forze unite). Sul retro, al centro del medaglione, si trovava l'anno di fondazione della medaglia \"1849\".\nLa medaglia veniva portata sulla parte sinistra, appesa ad un nastro di colore rosso.\nLe persone che si erano guadagnate tale onorificenza in tempo di guerra, potevano portare questa medaglia con lo stesso nastro della medaglia al coraggio stabilita da un decreto imperiale del 20 settembre 1914.\nDal 13 dicembre 1916, nel caso di particolari azioni di merito in campo di guerra e contro il nemico, vennero introdotte anche due spade incrociate da apporre sul nastro."}
{"id": "2251815", "revid": "767487", "url": "https://it.wikipedia.org/wiki?curid=2251815", "title": "The Advantage", "text": "The Advantage \u00e8 un gruppo musicale originario di Nevada City, California che pu\u00f2 essere considerato di math rock e si occupa prevalentemente di cover di musiche tratte da vecchi giochi del NES, replicate attraverso strumenti tradizionali.\nLa band ha eseguito cover di molti videogiochi, tra cui Castlevania I, e ; Final Fantasy e Final Fantasy III; The Legend Of Zelda, Metal Gear e Super Mario Bros. 2 e 3.\nFormazione.\nHanno fatto parte del gruppo anche Nick Rogers e Forrest Harding, i due membri originali della band (quando ancora si chiamava \"Generic\"), e Cassie Stewart al basso."}
{"id": "2251817", "revid": "767487", "url": "https://it.wikipedia.org/wiki?curid=2251817", "title": "Espen Lind", "text": "La sua popolarit\u00e0 internazionale \u00e8 legata al successo del singolo \"When Susannah cries\" pubblicato nell'estate del 1998, trascinando nelle classifiche anche l'album in cui era contenuta, la seconda edizione di \"Red\".\nLe successive fasi della carriera di Lind hanno visto un declino sul fronte internazionale contrapposto ad un consolidamento della fama in patria. Alla sua casa di produzione Espionage si devono numerose fortunate hit per altri artisti, tra cui la ballad \"Irreplaceable\" cantata da Beyonc\u00e9 Knowles e \"Hey, Soul Sister\" dei Train.\n\u00c8 stato autore, assieme a Lene Marlin, di \"Venn\", un brano interpretato dai pi\u00f9 famosi musicisti norvegesi insieme i cui proventi di vendita andarono alle vittime dello tsunami del 2004."}
{"id": "2251822", "revid": "2043462", "url": "https://it.wikipedia.org/wiki?curid=2251822", "title": "Medaglia della campagna militare del 1864", "text": "La medaglia della campagna militare del 1864 fu una medaglia di benemerenza concessa sia dell'Impero austriaco che dal Regno di Prussia.\nStoria.\nQuesta medaglia venne stabilita di comune accordo il 10 novembre 1864 dal Re Guglielmo I di Prussia e dall'imperatore Francesco Giuseppe d'Austria per ricompensare tutte quelle persone che avessero partecipato alla guerra contro la Danimarca nel 1864. Vista la particolarit\u00e0 dell'occasione, la decorazione venne conferita in maniera identica sia dalla Prussia che dall'Austria.\nInsegne.\nLa medaglia consisteva in una coniazione rotonda, realizzata col bronzo dei cannoni strappati al nemico e sul diritto presentava le iniziali \"W\" e FJ\" per i nomi dei fondati (Wilhelm e Franz Joseph), coronate dalle rispettive corone di stato.\nSul retro, invece, la medaglia rappresentava una corona d'alloro entro la quale si trovava la scritta \"UNSEREN TAPFERN KRIEGERN 1864\" (insieme per la campagna del 1864). Sul retro, invece, si trovava la scritta \"AUS EROBERTEM GESCH\u00dcTZ\" (dai cannoni catturati).\nIl nastro dell'ordine era nero con una fascia bianca su un lato ed una gialla sull'altro."}
{"id": "2251827", "revid": "124123", "url": "https://it.wikipedia.org/wiki?curid=2251827", "title": "Thomas Dybdahl", "text": ""}
{"id": "2251832", "revid": "1543377", "url": "https://it.wikipedia.org/wiki?curid=2251832", "title": "FSDMA19", "text": "FSDMA19 \u00e8 una \"District Management Area\" della municipalit\u00e0 distrettuale di Thabo Mofutsanyane. L'area si trova all'interno della municipalit\u00e0 locale di Maluti a Phofung e il suo territorio ricade all'interno del Golden Gate Highlands National Park e si estende su una superficie di ."}
{"id": "2251833", "revid": "117706", "url": "https://it.wikipedia.org/wiki?curid=2251833", "title": "Phase detector", "text": ""}
{"id": "2251840", "revid": "19580", "url": "https://it.wikipedia.org/wiki?curid=2251840", "title": "Tramvie dei Castelli Romani", "text": ""}
{"id": "2251843", "revid": "767487", "url": "https://it.wikipedia.org/wiki?curid=2251843", "title": "Bertine Zetlitz", "text": ""}
{"id": "2251854", "revid": "767487", "url": "https://it.wikipedia.org/wiki?curid=2251854", "title": "Morten Abel", "text": "Il cantante molto celebre in patria, nel 2014 \u00e8 stato premiato per la sua carriera musicale con l'ambito Spellemannprisen nella categoria \"premio d'onore della giuria\"."}
{"id": "2251858", "revid": "599013", "url": "https://it.wikipedia.org/wiki?curid=2251858", "title": "Dragan D\u017eajic", "text": ""}
{"id": "2251859", "revid": "599013", "url": "https://it.wikipedia.org/wiki?curid=2251859", "title": "Du\u0161an Bajevic", "text": ""}
{"id": "2251861", "revid": "287204", "url": "https://it.wikipedia.org/wiki?curid=2251861", "title": "Vladislav Bogicevic", "text": ""}
{"id": "2251868", "revid": "320578", "url": "https://it.wikipedia.org/wiki?curid=2251868", "title": "Sterlizie", "text": ""}
{"id": "2251872", "revid": "357069", "url": "https://it.wikipedia.org/wiki?curid=2251872", "title": "Banani", "text": ""}
{"id": "2251873", "revid": "357069", "url": "https://it.wikipedia.org/wiki?curid=2251873", "title": "Carrubi", "text": ""}
{"id": "2251877", "revid": "1305772", "url": "https://it.wikipedia.org/wiki?curid=2251877", "title": "Slayed?", "text": "Slayed? \u00e8 un album degli Slade, pubblicato nel 1972 dall'etichetta Polydor.\nContiene 10 brani nella versione originale, alla quale sono state aggiunte 5 bonus track nella riedizione del 2006."}
{"id": "2251878", "revid": "1305772", "url": "https://it.wikipedia.org/wiki?curid=2251878", "title": "Vera (brano musicale)", "text": "Vera \u00e8 una canzone dei Pink Floyd pubblicata nel 1979 all'interno dell'album \"The Wall\". La canzone \u00e8 un riferimento alla cantante Vera Lynn, gi\u00e0 in attivit\u00e0 durante la seconda guerra mondiale, ed alla sua canzone \"We'll Meet Again\". Ci\u00f2 conduce alla storia di Roger Waters che, come lo stesso Pink nell'album, non ha mai conosciuto il padre. Infatti, Vera Lynn nella sua canzone annunciava il ritorno dei soldati dalla guerra, cosa che n\u00e9 per Pink, n\u00e9 per Roger Waters successe. \nComposizione.\nIl brano \u00e8 piuttosto breve, appena 1 minuto e 35 secondi.\nSi apre con la frase \"Where the hell are you, Simon?\" e con alcuni effetti sonori, tutto estratto dal film del 1969 \"I lunghi giorni delle aquile\".\nSubito dopo entra la voce di Waters, inizialmente accompagnata da un basso. Dopo le prime parole entrano anche una chitarra acustica, degli archi e un sintetizzatore.\nLa canzone termina con il suono di alcuni rullanti, che introduce la canzone successiva.\nTrama.\nCome le altre canzoni dell'album \"The Wall\", \"Vera\" narra una parte della storia di Pink, il protagonista.\nPink, depresso, ripensa a suo padre, che non ha mai conosciuto perch\u00e9 \u00e8 morto in battaglia durante la seconda guerra mondiale."}
{"id": "2251879", "revid": "22356", "url": "https://it.wikipedia.org/wiki?curid=2251879", "title": "Mastodontosauroidi", "text": ""}
{"id": "2251880", "revid": "2210684", "url": "https://it.wikipedia.org/wiki?curid=2251880", "title": "Computer zombie", "text": "Un computer zombie \u00e8 un computer o dispositivo mobile connesso ad internet che, all'insaputa dell'utente, \u00e8 stato compromesso da un cracker o infettato da un virus in maniera tale da permettere a persone non autorizzate di assumerne in parte o per intero il controllo. Generalmente questo computer diviene parte di una botnet, ossia di una rete composta da numerosi altri computer, tutti infettati, che pu\u00f2 venire utilizzata per compiere attacchi verso terze parti, attraverso spam o DDoS, sotto il controllo remoto da parte di malintenzionati.\nSecondo alcune indagini, nel corso del 2009 i computer infetti restano tali per un periodo di circa due anni, con il 25% degli indirizzi IP compromessi riconducibili a reti aziendali; a livello mondiale, sempre nel 2009, del totale degli IP compromessi risultano per il 18% negli Stati Uniti d'America, per il 13% in Cina e per il 6% in Australia.\nDistributed denial-of-service (DDos).\nI computer zombie possono essere utilizzati per condurre attacchi DDoS (Distributed Denial-of-service), un termine che si riferisce all'inondazione orchestrata dei siti web di destinazione da parte di un gran numero di computer contemporaneamente. L'elevato numero di utenti Internet che fanno richieste simultanee al server di un sito Web \u00e8 destinato a provocare arresti anomali e l'impossibilit\u00e0 di utilizzo del sito da parte di utenti legittimi . Una variante di questo tipo di attacco \u00e8 nota come distributed degradation-of-service, a differenza del primo questo \u00e8 pi\u00f9 moderato ma periodico e piuttosto che rendere inaccessibile il sito della vittima ha lo scopo di rallentarlo. Inoltre essendo meno estremo \u00e8 pi\u00f9 difficile da individuare ed abbattere, possono passare mesi o nei casi peggiori anni prima che qualcuno se ne accorga. \nSmartphones.\nA partire dal luglio 2009, sono emerse anche funzionalit\u00e0 botnet simili per il crescente mercato degli smartphone. Esempi includono nel luglio 2009 il virus Sexy Space, il primo worm SMS che attraverso un messaggio induce a scaricare un software malevolo , esso ha come obiettivo il sistema operativo Symbian negli smartphone Nokia. Pi\u00f9 tardi quel mese, il ricercatore Charlie Miller ha rivelato una dimostrazione del concetto di worm testuale per l'iPhone su Black Hat Briefings. Sempre a luglio, i consumatori degli Emirati Arabi sono stati presi di mira dal programma spyware Etisalat BlackBerry. Nel 2010, la comunit\u00e0 della sicurezza \u00e8 divisa per quanto riguarda le reali conseguenze del mondo delle botnet mobili. "}
{"id": "2251882", "revid": "6923", "url": "https://it.wikipedia.org/wiki?curid=2251882", "title": "Audizione parlamentare", "text": "Con l'espressione audizione parlamentare nell'ordinamento giuridico ci si riferisce a uno dei mezzi con cui le Commissioni parlamentari possono raccogliere le informazioni o i pareri necessari a svolgere correttamente la propria attivit\u00e0 istituzionale.\nStoria.\nUn rafforzamento delle funzioni di controllo delle Camere, storicamente, si \u00e8 verificato \"mettendo in contatto diretto burocrati, esponenti dell\u2019industria privata e pubblica, ecc. con le commissioni parlamentari, mediante il sistema americano degli \"hearings\"\", dove esso nacque dall'\"esercizio vigoroso della funzione costituzionale attribuita al Senato\".\nNel Congresso degli Stati Uniti il sistema \u00e8 poi proliferato in tutte le altre funzioni di controllo, tanto che le Commissioni monocamerali permanenti disciplinano direttamente i diritti ed i doveri di coloro che sono chiamati a testimoniare.\nIn Italia.\nSe la Commissione parlamentare \u00e8 l'organo che richiede l'audizione parlamentare, diversi invece possono essere i soggetti destinatari di tale richiesta. Cos\u00ec, ad esempio, i rappresentanti del governo possono essere chiamati a fornire informazioni e chiarimenti sulle materie di propria pertinenza . Per il tramite del ministro competente, la Commissione pu\u00f2 ottenere anche la convocazione di singoli funzionari e amministratori al fine di ottenere notizie di natura pi\u00f9 specifica o tecnica.\nNel corso di un'indagine conoscitiva \u00e8 inoltre possibile ascoltare anche il parere di \"esperti\" della materia."}
{"id": "2251893", "revid": "339392", "url": "https://it.wikipedia.org/wiki?curid=2251893", "title": "Ivan Heshko", "text": ""}
{"id": "2251894", "revid": "254059", "url": "https://it.wikipedia.org/wiki?curid=2251894", "title": "Medaglia di guerra (Austria)", "text": "La medaglia di guerra fu una medaglia di benemerenza dell'Impero austriaco.\nStoria.\nLa medaglia di guerra austriaca venne creata il 2 dicembre 1873 dall'imperatore Francesco Giuseppe d'Austria e poteva essere conferita a tutto il personale militare di terra e di mare, anche in pensione. I maggiori conferimenti, ad ogni modo, avvennero sulle truppe di terra, alle quali venne concessa per tutti coloro che avessero partecipato alle campagne degli anni 1848, 1849, 1859, 1864, 1866, 1869, 1878, 1882, oltre a quanti avessero partecipato alla rivolta cinese dei boxer tra il 1900 ed il 1901.\nInsegne.\nLa medaglia consisteva in un disco circolare di bronzo realizzato con i cannoni strappati al nemico e mostrava, sul diritto, il volto del monarca voltato a destra accompagnato dalla scritta FRANZ JOSEPH I. KAISER V. \u00d6STERREICH, K\u00d6NIG V. B\u00d6HMEN ETC. APOST. K\u00d6NIG V. UNGARN. Sul retro, all'interno di una corona d'alloro e di quercia, si trovava la data 2. DECEMBER 1873.\nIl nastro della medaglia era giallo e nero.\nQuesta medaglia non venne concessa durante la prima guerra mondiale."}
{"id": "2251897", "revid": "112748308", "url": "https://it.wikipedia.org/wiki?curid=2251897", "title": "Naperville", "text": "Naperville \u00e8 una citt\u00e0 degli Stati Uniti d'America, nella Contea di DuPage, nello Stato dell'Illinois. \u00c8 stata fondata da Joseph Naper.\n\u00c8 la quinta citt\u00e0 pi\u00f9 grande dell'Illinois per numero di abitanti, preceduta da Chicago, Aurora, Rockford e Joliet."}
{"id": "2251898", "revid": "439868", "url": "https://it.wikipedia.org/wiki?curid=2251898", "title": "Corradino Gilino", "text": "Di famiglia della borghesia ferrarese (suo padre era un notaio), si \u00e8 laureato nel 1468 all'ateneo di Ferrara, dove la sua presenza \u00e8 registrata, con discontinuit\u00e0, in qualit\u00e0 di lettore di medicina dal 1471 fino, almeno, al 1499.\nLa sua figura \u00e8 ricordata, in particolare, nell'ambito della disputa di Ferrara tenutasi nell'aprile 1497, alla corte degli Este (di cui era medico), intorno all'identificazione del \"morbo gallico\", ossia della sifilide. Per tale occasione, in effetti, aveva pubblicato un \"pamphlet\" dal titolo \"De morbo quem gallicum nuncupant\".\nNel suo trattato riconduceva la malattia, che identificava con il fuoco sacro (\"ignis sacer\"), in contrapposizione alle diverse tesi nella medesima circostanza espresse dal Leoniceno (secondo il quale si sarebbe trattato di un evento epidemico nuovo) e dall'Aquilano (che vi vedeva la coincidenza con l\"'elefantiasi\"), ad una sfavorevole congiuntura astrale e quindi, in ultima istanza, ad una punizione divina."}
{"id": "2251900", "revid": "339392", "url": "https://it.wikipedia.org/wiki?curid=2251900", "title": "Serhiy Lebid", "text": ""}
{"id": "2251907", "revid": "22475", "url": "https://it.wikipedia.org/wiki?curid=2251907", "title": "Felicia (personaggio)", "text": "Felicia \u00e8 un personaggio immaginario della saga videoludica di picchiaduro Darkstalkers, conosciuta in Giappone come Vampire Savior, sviluppata e distribuita dalla Capcom.\nUfficialmente \u00e8 nata a Las Vegas, Nevada, nel 1967 e le sue misure corrispondono a 88-61-87. Cantare, i concorsi per nuovi artisti e i gatti sono i suoi passatempi preferiti, mentre detesta i subdoli e gli approfittatori.\nStoria.\nFelicia nacque da una suora di nome Rose: una volta deceduta, Felicia abbandon\u00f2 la sua cittadina natale e cominci\u00f2 a deambulare per il mondo alla ricerca di fama come cantante e ballerina. Durante il viaggio, ebbe modo di incontrare sue simili e, unitesi in gruppo, il successo era alle porte.\nIn seguito, riuscirono addirittura ad ottenere fondi sufficienti per la registrazione di un musical, con Felicia come stella principale.\nDurante gli avvenimenti di Darkstalkers 3, si pone il dubbio di come rendere contenti anche i pi\u00f9 bisognosi: tenendo a mente il ricordo di sua madre, Felicia decide di rendersi suora, fondando un orfanotrofio, da tutti conosciuto come \"Felicity House\".\nLe \"Donne Gatto\".\nI membri di questa razza antropomorfa, una volta nate, hanno l'aspetto di bambini normali, ma, tra i quattro ed i dieci anni, spuntano loro peli, orecchie e coda, ognuna con un particolare proprio, oltre che essere in grado di trasformarsi in gatti, per destare nessun sospetto.\nOlfatto, tatto e sensi in generale sono meglio sviluppati degli esseri umani, di solito il primo viene usufruito per il riconoscimento di propri simili. Il sole \u00e8 loro acerrimo nemico, non letale ma loro fonte di grattacapi.\nIl nome stesso indica la mancanza di individui maschili. Esse si riproducono con gli esseri umani normali, ma i figli partoriti nascono come bambini normali. Evidentemente, i maschi di questa specie (presupposti cat-men) non compariranno mai sulla terra."}
{"id": "2251908", "revid": "938", "url": "https://it.wikipedia.org/wiki?curid=2251908", "title": "Yuriy Krymarenko", "text": ""}
{"id": "2251912", "revid": "277947", "url": "https://it.wikipedia.org/wiki?curid=2251912", "title": "Come si fa ricerca", "text": "Come si fa ricerca \u00e8 un libro scritto dal sociologo Gian Antonio Gilli, consulente presso grandi aziende metalmeccaniche e docente universitario, che si caratterizza per la duplice veste, di manuale da un lato e di saggio critico dall'altro di una disciplina come la sociologia.\nContenuto.\nTra gli argomenti fondamentali del libro, vi \u00e8 la diffusione dell'inchiesta come strumento di analisi della societ\u00e0 utilizzata sempre pi\u00f9 non solo dagli scienziati ma anche dai partiti politici, da gruppi professionali e da enti sociali.\nGilli valuta che a fronte di questa esigenza non corrisponde un parco di strumenti sociologici idonei in grado non solo di intervenire sulla realt\u00e0, ma persino di comprenderla.\nQuindi la denuncia che fa Gilli suona come una forte e chiara critica delle istituzioni, costituite dalla ricerca tradizionale e dalle scienze sociali."}
{"id": "2251922", "revid": "1573940", "url": "https://it.wikipedia.org/wiki?curid=2251922", "title": "Glaucomys sabrinus", "text": "Il glaucomio del nord (Glaucomys sabrinus ) \u00e8 una delle due specie del genere \"Glaucomys\", gli unici scoiattoli volanti originari del Nordamerica (l'altra \u00e8 il pi\u00f9 piccolo glaucomio del sud, \"G. volans\"). Diversamente dalla maggior parte delle specie della sua famiglia, ma come tutti gli altri scoiattoli notturni, ha abitudini strettamente notturne.\nTassonomia.\nAttualmente, gli studiosi riconoscono 25 sottospecie di glaucomio del nord:\nDescrizione.\nQuesto roditore, di abitudini arboricole e notturne, presenta le regioni superiori ricoperte da una fitta pelliccia di colore marrone chiaro o cannella. Una membrana ricoperta di pelo, detta patagio, si estende tra gli arti anteriori e quelli posteriori e consente all'animale di planare nell'aria. I fianchi sono di colore grigiastro e le regioni posteriori sono biancastre. Possiede grandi occhi e una coda appiattita. Si riconosce facilmente per le lunghe vibrisse, tipiche degli animali notturni. Gli esemplari adulti misurano 25\u201337\u00a0cm di lunghezza e pesano 110-230 g.\nDistribuzione e habitat.\nIl glaucomio del nord \u00e8 diffuso nelle foreste di conifere e in quelle miste della regione settentrionale del Nordamerica, dall'Alaska alla Nuova Scozia, spingendosi a sud fino alla Carolina del Nord, a est, e alla California, a ovest. Le popolazioni presenti lungo la costa pacifica degli Stati Uniti sono geneticamente distinte dai \"G. sabrinus\" diffusi nel resto del Nordamerica, ma vengono ugualmente considerati membri della stessa specie.\nBiologia.\nIl glaucomio del nord \u00e8 considerato uno dei mammiferi planatori pi\u00f9 aerodinamicamente sofisticati, in grado di coprire una distanza di 3\u201345 m con un'unica planata. Si sposta in questa maniera da un albero all'altro, alla ricerca di nutrimento, costituito prevalentemente da funghi e licheni, ma anche da insetti, noci, gemme, semi e frutti. Trascorre anche gran parte del tempo nutrendosi al suolo.\nIl glaucomio del nord occupa per tutto l'anno una delle sue molteplici tane. In inverno, questa \u00e8 spesso situata nella cavit\u00e0 di un albero di conifera, e, dal momento che l'animale non va in ibernazione, pi\u00f9 esemplari possono occupare lo stesso nido per scaldarsi a vicenda. Durante la riproduzione, che avviene tra febbraio e luglio, la femmina di glaucomio del nord si sceglie generalmente una tana nella parte inferiore di un albero. La specie, tuttavia, pu\u00f2 cambiare spesso dimora, perfino nel periodo dell'allevamento dei piccoli.\nOgni stagione, dopo una gestazione di 37-42 giorni, vengono partorite una o due nidiate di 2-6 piccoli. Essi vengono svezzati a circa 2 mesi e raggiungono la maturit\u00e0 sessuale a 6-12 mesi.\nIl glaucomio del nord, cos\u00ec come gli scoiattoli del genere \"Tamiasciurus\", costituisce una delle prede principali dell'allocco macchiato (\"Strix occidentalis\"); tra gli altri suoi predatori vi sono altre specie di grandi uccelli, come il gufo reale della Virginia e molti Accipitridi, la martora americana, la lince canadese e la volpe rossa. Oltre a costituire una preda per questi animali, esso svolge un importante ruolo nell'ecosistema in cui vive, disseminando le spore dei funghi ectomicorrizici dei quali si nutre, essenziali per molte specie di conifere e di alcuni tipi di latifoglie.\nConservazione.\nLa IUCN inserisce il glaucomio del nord tra le specie a rischio minimo. Due sottospecie, il glaucomio della Carolina (\"G. s. coloratus\") e quello della Virginia (\"G. s. fuscus\"), diffuse nella regione meridionale degli Appalachi, sono minacciate di estinzione, ma la sottospecie della Virginia \u00e8 nuovamente aumentata di numero, tanto che nell'agosto del 2008 \u00e8 stata tolta dalla lista delle specie minacciate. Il Servizio Pesca e Fauna Selvatica degli USA, per\u00f2, ha rimesso sotto protezione questo scoiattolo volante il 6 luglio del 2011."}
{"id": "2251925", "revid": "892776", "url": "https://it.wikipedia.org/wiki?curid=2251925", "title": "Freddie Keppard", "text": "Fu uno dei primi cornettisti jazz.\nBiografia.\nKeppard nacque nella comunit\u00e0 creola di New Orleans, Louisiana. Anche suo fratello maggiore, Louis Keppard, era un musicista professionista. Freddie suon\u00f2 violino, mandolino e accordion prima di passare alla cornetta. Dopo aver suonato con l'orchestra Olympia, si un\u00ec alla Eagle Band di Frankie Duson prendendo il posto dell'ex capo orchestra Buddy Bolden. Subito dopo l'uscita di Bolden dalla scena musicale, Keppard venne proclamato \"King Keppard\" come il miglior suonatore di cornetta della citt\u00e0.\nNel 1914 Joe \"King\" Oliver vinse un \"cutting contest\" musicale e reclam\u00f2 la corona di Keppard; poco dopo Keppard accett\u00f2 di unirsi alla band di Bill Johnson a Los Angeles.\nIl gruppo di Johnson e Keppard divent\u00f2 la Original Creole Orchestra che si esibiva nel circuito vaudeville, dando alla gente una prima dimostrazione di quella musica che di l\u00ec a poco avrebbe assunto la definizione di \"jazz\". Nel 1915, mentre suonavano con successo in un ingaggio a New York City, alla band venne offerta l'occasione di incidere un disco per la Victor Talking Machine Company. In retrospettiva, probabilmente questa avrebbe potuto essere la prima incisione di musica jazz in assoluto. Come spesso si \u00e8 raccontato, Keppard non volle incidere perch\u00e9 temeva che qualcuno gli rubasse le idee \"copiando la sua roba\". La casa discografica gli offr\u00ec un compenso di 25 dollari per registrare un disco (un compenso abbastanza alto all'epoca per un esordiente), ma comunque meno di quanto Keppard guadagnasse esibendosi nel circuito dei teatri. La sua risposta all'offerta, secondo quanto affermato da Lawrence Gushee nelle sue ricerche, fu: \"\u00abTwenty-Five dollars? I drink that much gin in a day!\u00bb\" (\"25 dollari? Ne bevo di pi\u00f9 in gin in un solo giorno!\"). I ricordi degli altri membri della Creole Orchestra rivelarono che un altro fattore importante nella rinuncia di Keppard fu che la Victor aveva chiesto loro di effettuare una \"registrazione di prova\" preliminare senza compenso, e che la band si rifiut\u00f2, temendo che fosse un trucco per indurli a registrare un disco senza essere pagati.\nNel 1917 Keppard si stabil\u00ec a Chicago, che rimarr\u00e0 per sempre la sua casa (eccetto che per un breve soggiorno sulla East Coast per un ingaggio con la band di Tim Brymn nel 1920 circa). Egli lavor\u00f2 a Chicago sia come solista sia con le band di Jimmie Noone, Johnny Dodds, Erskine Tate, Doc Cooke, Don Pasquall e Lil Hardin Armstrong.\nKeppard fece tutte le sue registrazioni conosciute a Chicago dal 1924 al 1927. Le sole registrazioni in cui \u00e8 sicuramente presente sono tre incise a suo nome come \"Freddie Keppard's Jazz Cardinals\" e una dozzina con l'Orchestra di Doc Cooke, molte delle quali sono pesantemente arrangiate e in cui Keppard \u00e8 relegato al ruolo di seconda tromba. La sua \"Stockyard Strut\" \u00e8 un'improvvisazione sul tema e gli accordi di \"Tiger Rag\". Ci sono poi altre registrazioni in cui egli plausibilmente suona, e molte altre dubbiamente attribuite a lui. Lo stile di Keppard fu largamente imitato sia a New Orleans che a Chicago.\nMolti dei suoi contemporanei raccontarono che Keppard era gi\u00e0 in fase calante quando si decise ad incidere su disco la propria musica oppure che le suddette registrazioni non rendono giustizia alla sua effettiva abilit\u00e0 di musicista. Nondimeno, un attento ascolto delle sue opere rimasteci rivelano un'abilit\u00e0 tecnica fuori del comune e una propensione avventurosa all'improvvisazione, anche se in uno stile arcaico rispetto al jazz a venire.\nLo stile di Keppard era molto pi\u00f9 raggy rispetto a quello di Oliver (uno stile tinto di blues). Mentre Oliver ebbe pi\u00f9 ammiratori, alcune preferenze furono questione di gusto; Jelly Roll Morton, Lil Hardin Armstrong e Wellman Braud pensavano che Keppard fosse superiore a Oliver.\nDiversi musicisti che avevano ancora memoria di Buddy Bolden dissero che Freddie Keppard era colui che pi\u00f9 di tutti suonava in un modo simile a Bolden.\nNegli ultimi anni della sua vita Keppard soffr\u00ec di alcolismo e tubercolosi e mor\u00ec dimenticato a Chicago."}
{"id": "2251927", "revid": "767487", "url": "https://it.wikipedia.org/wiki?curid=2251927", "title": "Makilala", "text": "Makilala \u00e8 una municipalit\u00e0 di Seconda classe delle Filippine, situata nella Provincia di Cotabato, nella Regione del SOCCSKSARGEN.\nMakilala \u00e8 formata da 38 baranggay:"}
{"id": "2251928", "revid": "547034", "url": "https://it.wikipedia.org/wiki?curid=2251928", "title": "Punk-O-Rama Vol. 1 (DVD)", "text": "Punk-O-Rama Vol. 1 \u00e8 il primo DVD della serie Punk-O-Rama, pubblicato nel 2003 dall'etichetta indipendente di Los Angeles Epitaph Records. Contiene 22 video musicali di gruppi musicali sotto contratto con l'Epitaph, l'Hellcat e la Burning Heart, un documentario sulla Epitaph, un video dal vivo dei Bouncing Souls, il dietro le quinte del video dei Pennywise \"Fuck Authority\" e un video dei Bad Religion in Germania nel 1992"}
{"id": "2251929", "revid": "339392", "url": "https://it.wikipedia.org/wiki?curid=2251929", "title": "Faina Melnik", "text": ""}
{"id": "2251931", "revid": "121955444", "url": "https://it.wikipedia.org/wiki?curid=2251931", "title": "Association Sportive des Forces Arm\u00e9es Royales", "text": "L'Association Sportive des Forces Arm\u00e9es Royales (, francese per \"Associazione Sportiva delle Forze Armate Reali\"), meglio nota come ASFAR o FAR Rabat, \u00e8 una societ\u00e0 calcistica marocchina con sede nella citt\u00e0 di Temara. Milita nella Botola 1 Pro, la massima divisione del campionato marocchino.\nFondato nel 1958, \u00e8 uno dei pi\u00f9 famosi e prestigiosi club marocchini insieme al e al , potendo vantare la vittoria di 12 campionati marocchini, 11 Coppe del Marocco (competizione che in due occasioni ha vinto per tre volte consecutive, dal 1984 al 1986 e dal 2007 al 2009), 4 Supercoppe del Marocco, una CAF Champions League e una Coppa della Confederazione CAF. \nGioca le partite casalinghe allo Stadio Moulay Abdallah (53 000 posti) e oltre al calcio ha anche sezioni di basket, atletica, pallamano, boxe e pallavolo.\nStoria.\nIl 1\u00ba settembre 1958 il re Hassan II, allora principe ereditario, fond\u00f2 l'Association Sportive des Forces Arm\u00e9es Royales, l'associazione sportiva delle Forze Armate Reali. Club a vocazione polisportiva, l'AS FAR nel 1959 si dot\u00f2 di una sezione calcistica e di una sezione cestistica. Oggi \u00e8 attivo in 12 discipline sportive.\nIl periodo 1959-1971 \u00e8 l'epoca d'oro dell'AS FAR, che in questo periodo vinse 7 campionati e 2 Coupe du Tr\u00f4ne, la coppa nazionale marocchina. Questo fu anche il periodo della grande squadra del FAR, con giocatori che hanno lasciato il segno nella storia del club, come Bamous, Fadili, Bakha, Khalifa, Ammar, Allal, Ammari, e molti altri. La spina dorsale della nazionale del Marocco era in quella fase composta da giocatori dell'AS FAR, allenato in questi anni da Guy Cluseau e Mehdi Faria. \nUn anno dopo la sua creazione, la squadra di calcio, ancora in seconda divisione, vinse la sua prima Coppa del Trono. Lo stesso anno il club fu promossa nella prima divisione del campionato marocchino, dove arriv\u00f2 al quarto turno contro il , sconfitto per 1-0, e poi ai quarti di finale, dove l'AS FAR ffront\u00f2 il Fath Rabat nel primo derby di Rabat, finito 3-1 in favore dell'AS FAR. La finale ebbe luogo il 14 dicembre 1959 contro il , che aveva vinto le prime due edizioni della Coppa del Trono e si apprestava a realizzare una tripletta, mentre per l'AS FAR la vittoria nella finale di coppa nella stagione d'esordio in massima serie sarebbe stata l'ideale. A vincere la partita fu l'AS FAR, con il punteggio di 1-0 allo Stade de Casablanca.\nFu la prima squadra marocchina a partecipare a una competizione continentale, nel 1968, anno in cui raggiunse la semifinale della Coppa dei Campioni d'Africa, e la prima marocchina a vincere la Coppa dei Campioni d'Africa, nel 1985.\nTifoseria.\nLa sezione calcistica dell'Association Sportive des Forces Arm\u00e9es Royales (AS FAR), \u00e8 una delle squadre pi\u00f9 sostenute dagli appassionati di calcio marocchini e una delle compagini che hanno fornito pi\u00f9 calciatori alla nazionale di calcio del Marocco. \nI gruppi di tifosi dell'AS FAR pi\u00f9 noti sono gli Ultras Askary e la Black Army, comprendenti tifosi provenienti dalle province di Sal\u00e9, Skhirate-T\u00e9mara e Khemisset."}
{"id": "2251937", "revid": "149485", "url": "https://it.wikipedia.org/wiki?curid=2251937", "title": "Denys Yurchenko", "text": ""}
{"id": "2251941", "revid": "767487", "url": "https://it.wikipedia.org/wiki?curid=2251941", "title": "Matalam", "text": "Matalam \u00e8 una municipalit\u00e0 di Seconda classe delle Filippine, situata nella Provincia di Cotabato, nella Regione del SOCCSKSARGEN.\nMatalam \u00e8 formata da 34 baranggay:"}
{"id": "2251944", "revid": "22356", "url": "https://it.wikipedia.org/wiki?curid=2251944", "title": "Halisaurus", "text": "Halisaurus \u00e8 un genere di rettili marini estinti, appartenenti alla famiglia Mosasauridae. Vissero nel Cretaceo superiore (Maastrichtiano, circa 70 milioni di anni fa). I resti sono stati ritrovati in Nordamerica, Europa e Africa.\nDescrizione.\nQuesto animale era un rappresentante primitivo del gruppo dei mosasauri, grandi lucertole acquatiche del Cretaceo superiore. L'alisauro aveva gi\u00e0 iniziato a sviluppare caratteristiche notevolmente adatte alla vita marina: il corpo era allungato, la coda era compressa lateralmente e le zampe erano gi\u00e0 trasformate in pinne. Le vertebre, per\u00f2, conservavano le caratteristiche primitive delle lucertole terrestri, mentre il cranio triangolare e appuntito era molto mobile. Di norma questo animale non superava i quattro metri di lunghezza.\nBiologia.\nL'alisauro era un mosasauro piuttosto piccolo, e doveva predare piccoli vertebrati e invertebrati acquatici. Date le caratteristiche primitive, si presume che questo animale non fosse in grado di vivere in mare aperto, ma che preferisse piuttosto frequentare le zone costiere. \nTassonomia.\nL'alisauro \u00e8 ritenuto da molti paleontologi uno dei mosasauri pi\u00f9 primitivi. Le caratteristiche antiquate, tra cui le zampe allungate, lo pongono in una sottofamiglia a s\u00e9 stante, quella degli Halisaurinae. Nonostante la sua primitivit\u00e0, questo genere \u00e8 conosciuto in terreni relativamente recenti. Sono note varie specie di questo animale: la specie tipo \u00e8 Halisaurus platyspondylus, descritta da Othniel Charles Marsh nel 1869 sulla base di frammenti. H. ortliebi, del Belgio, conosciuta principalmente per un cranio frammentario lungo 40 centimetri, \u00e8 stata poi considerata un genere a s\u00e9 stante (\"Phosphorosaurus\"), mentre l'esemplare su cui si basa la specie H. onchognathus \u00e8 stato distrutto nella Seconda guerra mondiale. L'unica specie ben conosciuta \u00e8 H. arambourgi, descritta nel 2005 sulla base di uno scheletro incompleto proveniente dal Marocco. La specie H. sternbergii, precedentemente ascritta a \"Clidastes\" e proveniente dal Santoniano (80 milioni di anni fa) del Kansas, \u00e8 stata riassegnata a un nuovo genere, \"Eonatator\"."}
{"id": "2251945", "revid": "149485", "url": "https://it.wikipedia.org/wiki?curid=2251945", "title": "Illya Kvasha", "text": ""}
{"id": "2251956", "revid": "339392", "url": "https://it.wikipedia.org/wiki?curid=2251956", "title": "Oleksiy Prygorov", "text": ""}
{"id": "2251958", "revid": "320578", "url": "https://it.wikipedia.org/wiki?curid=2251958", "title": "Mannese", "text": ""}
{"id": "2251972", "revid": "4711", "url": "https://it.wikipedia.org/wiki?curid=2251972", "title": "St\u00e9phane Mbia", "text": ""}
{"id": "2251980", "revid": "767487", "url": "https://it.wikipedia.org/wiki?curid=2251980", "title": "Midsayap", "text": "Midsayap \u00e8 una municipalit\u00e0 di Prima classe delle Filippine, situata nella Provincia di Cotabato, nella Regione del SOCCSKSARGEN.\nMadsayap \u00e8 formata da 57 baranggay:"}
{"id": "2251981", "revid": "4711", "url": "https://it.wikipedia.org/wiki?curid=2251981", "title": "Albert Meyong Ze", "text": ""}
{"id": "2251985", "revid": "124811844", "url": "https://it.wikipedia.org/wiki?curid=2251985", "title": "Amina Pirani Maggi", "text": "Biografia.\nImportante attrice caratterista, cominci\u00f2 a calcare i palcoscenici sin da bambina, recitando soprattutto in dialetto. Esord\u00ec al cinema non pi\u00f9 giovanissima, negli anni trenta, partecipando, in piccole parti, a film come \"Seconda B\" (1934) di Goffredo Alessandrini e \"I grandi magazzini\" (1939) di Mario Camerini.\nFu una delle caratteriste pi\u00f9 richieste e attive del periodo post-bellico: la sua carriera prosegu\u00ec infatti senza sosta sino all'anno della sua morte, il 1979. Apparve in pellicole importanti del cinema italiano, come \"Altri tempi\" (1952) di Alessandro Blasetti, ma lavor\u00f2 anche in produzioni internazionali, comparendo in \"La maja desnuda\" (1958), di Henry Koster, con Ava Gardner.\nImportante anche la sua attivit\u00e0 nel doppiaggio: infatti fece parte di quel gruppo di attori che nel 1931 iniziarono a Roma a lavorare nelle versioni italiane di film esteri.\nAttiva anche in vecchiaia, soprattutto in teatro, Amina Pirani Maggi mor\u00ec nel 1979 a Roma, all'et\u00e0 di 87 anni.\nEra moglie dell'attore Italo Pirani."}
{"id": "2251987", "revid": "4711", "url": "https://it.wikipedia.org/wiki?curid=2251987", "title": "Souma\u00efla Coulibaly", "text": ""}
{"id": "2251988", "revid": "4711", "url": "https://it.wikipedia.org/wiki?curid=2251988", "title": "Modeste Mbami", "text": ""}
{"id": "2251990", "revid": "4711", "url": "https://it.wikipedia.org/wiki?curid=2251990", "title": "Osaze Odemwingie", "text": ""}
{"id": "2251992", "revid": "22368495", "url": "https://it.wikipedia.org/wiki?curid=2251992", "title": "Zarskoje Selo", "text": ""}
{"id": "2251994", "revid": "4711", "url": "https://it.wikipedia.org/wiki?curid=2251994", "title": "Ferdinand Alexandre Coly", "text": ""}
{"id": "2251996", "revid": "4711", "url": "https://it.wikipedia.org/wiki?curid=2251996", "title": "Amdy Moustapha Faye", "text": ""}
{"id": "2251997", "revid": "287204", "url": "https://it.wikipedia.org/wiki?curid=2251997", "title": "Aliou Ciss\u00e8", "text": ""}
{"id": "2251998", "revid": "1982220", "url": "https://it.wikipedia.org/wiki?curid=2251998", "title": "Processione del Venerd\u00ec santo di Chieti", "text": "La processione del Venerd\u00ec santo di Chieti \u00e8 una processione commemorativa della passione e morte di Ges\u00f9 Cristo, che si tiene nella citt\u00e0 abruzzese durante la Settimana Santa.\nStoria.\nLa processione del Venerd\u00ec santo di Chieti \u00e8 considerata fra le processioni pi\u00f9 antiche d'Italia\nLa sua origine, secondo delle leggende tratte da Girolamo Nicolino, risalirebbe all'842 d.C., anno in cui si concluse ufficialmente la ricostruzione della prima cattedrale dedicata a San Tommaso (attualmente parte della vecchia cattedrale costituisce la cripta della nuova dedicata a San Giustino), che era stata distrutta nell'801 da re Pipino. Con la ricostruzione della cattedrale sarebbe nata la processione del Venerd\u00ec santo. La sua conformazione attuale risale per\u00f2 solo al XVI secolo, quando nacque L'arciconfraternita del Sacro Monte dei Morti con sede nella cattedrale, che ne cura l'allestimento e la preparazione. \nLa tesi del Vicoli appena esposta non \u00e8 per\u00f2 suffragata da alcun elemento certo, se non dall'appassionata, ma discutibile, affermazione del Nicolino.\nSolo nel 1650 si hanno notizie certe mediante documenti, sulla confraternita della cattedrale, riguardanti un pellegrinaggio che il Monte dei Morti organizz\u00f2 in Roma in occasione dell'Anno santo e nel quale vennero portati in processione uno stendardo nero con il simbolo del sodalizio, una \"Morte\" a grandezza naturale e un catafalco ricoperto in velluto damascato e sul quale era adagiato la statua di Cristo. Sono proprio l'estrema povert\u00e0 e la caratteristica funerea e penitente della processione in quel periodo, la sua essenzialit\u00e0 e brevit\u00e0 in contrasto con la ricchezza e la pomposit\u00e0 rinascimentale e poi barocca delle moltissime altre processioni nate in quegli ultimi secoli che fornirebbero un ulteriore indizio sulle origini altomedievali.\nTra il '700 e '800 avvennero importanti modifiche riguardanti l'introduzione del coro (all'inizio del XVIII sec.), dato che il compositore e maestro di cappella Saverio Selecchy music\u00f2 il Salmo biblico n. 50 ossia il \"Miserere\", dei \"simboli della Passione\" (nel 1855) realizzati da Raffaele Del Ponte, e della statua dell'Addolorata (1833), oltre all'eliminazione dal corteo della Morte. Inoltre nel 1850 circa la processione fu spostata dal mattino alla sera.\nUna delle tradizioni della processione di Chieti \u00e8 che questa si debba sempre svolgere, anche in condizioni atmosferiche pessime o durante accadimenti rilevanti, come avvenne durante la seconda guerra mondiale: nel 1944 infatti, nonostante fosse stato emanato il divieto dai nazisti di effettuare la processione, questa si svolse ugualmente, sebbene in versione ridotta, girando per la piazza Duomo, uscendo dal portone della cattedrale e rientrando dalla cripta. I militari tedeschi entrarono poi in cattedrale per rastrellare gli uomini che vi avevano preso parte, senza successo perch\u00e9 i confratelli riuscirono a scappare dalle varie uscite secondarie della cattedrale (attuale piazza Zuccarini gi\u00e0 largo della pescheria, via Arniense, e cunicoli sotterranei).\nAd oggi l\u2019unico annullamento registrato \u00e8 nel 2020 a causa della pandemia da diffusione del virus Covid-19; soltanto l'arcivescovo Monsignor Bruno Forte scortato da due prelati, ha portato il Crocifisso in processione dalla piazza mediante il corso Marrucino a piazza Trinit\u00e0, per poi tornare indietro nella cattedrale.\nLa processione e il Miserere.\nLa processione ha inizio la sera del Venerd\u00ec santo, all\u2019imbrunire, dalla cattedrale di San Giustino con le persone gi\u00e0 in attesa sulla piazza antistante, lungo il corso principale e le altre vie dove il lungo corteo si snoda. Lungo gran parte del percorso sono presenti i tripodi accesi con fuoco di cera, un tempo necessari per bruciarvi incensi ed aromi (difatti, prima della diffusione dell'illuminazione elettrica, la processione si svolgeva di giorno). Intanto, in cattedrale, alla fine della sacra funzione, sulla scalinata del presbiterio si esibisce, diretto dal maestro Loris Medoro, il coro per tenori primi, tenori secondi e bassi e composto da oltre 160 elementi che intona il Miserere composto intorno al 1740 da Saverio Selecchy, maestro di cappella della cattedrale. L'orchestra conta circa duecento elementi con violini, viole, violoncelli, flauti traversi, clarinetti, fagotti e, dalle ultime edizioni, anche sassofoni.\nAl crepuscolo inoltrato comincia la vera e propria processione. Apre lo stendardo a lutto dell'Arciconfraternita del Sacro Monte dei Morti. Escono quindi le varie confraternite cittadine, ognuna con il proprio stendardo e crocifisso, alcune con propri simboli, tutte con le lanterne (dette fanali), con i confratelli nella mozzetta tradizionale di ciascuna confraternita. Salvo la Misericordia, che sfila con il caratteristico saio e cappuccio nero, e la confraternita della Cintura, composta da sole donne, anch'essa in tunica nera, le altre confraternite hanno tutti abiti e cappucci bianchi per non confondersi con l'arciconfraternita. Dopo l'uscita delle varie confraternite seguono i religiosi che hanno inteso partecipare in ordine crescente di grado e anzianit\u00e0, poi il capitolo metropolitano e i membri dell'Ordine equestre del Santo Sepolcro insieme all'arcivescovo di Chieti-Vasto. \u00c8 poi il turno dei membri dell'arciconfraternita del Sacro Monte dei Morti, vestiti con una tunica nera, mozzetta gialla e cappuccio nero. Infine \u00e8 il turno dei musici e dei cantori. I membri (aggregati) dell'arciconfraternita del Sacro Monte, inoltre, riempiono quello spazio che separa i membri di una confraternita dell'altra portando i simulacri rappresentanti i simboli della Passione di Ges\u00f9, scortati anche da valletti e vigili del fuoco. Durante la processione i fratelli effettivi circondano le statue di Cristo e della Madonna addolorata: a loro spetta anche il compito di trasportare questi sacri simboli, secondo una tradizione di successione salica. Sono scortati da carabinieri in alta uniforme.\nTerminata la processione seguono i fedeli, con nelle prime file le autorit\u00e0 locali.\nPercorso.\nGuarda il percorso su uMap: http://umap.openstreetmap.fr/it/map/processione-venerdi-santo-a-chieti_645717#16/42.3514/14.1700\nLa processione si snoda lungo le vie del centro storico di Chieti lungo gli assi ortogonali nord-sud ed est-ovest formando, di fatto, una croce sulla citt\u00e0.\nIl percorso moderno, che salvo alcune modifiche topografiche cittadine non ha subito rilevanti variazioni nell'ultimo secolo, si snoda tra la cattedrale di San Giustino e le principali vie del centro storico come corso Marrucino.\nStoria dell'Arciconfraternita.\nIl Sacro Monte dei Morti \u00e8 probabilmente nato, come vuole la leggenda tra i secoli IX e X nella Cripta della cattedrale, sulla tomba di san Giustino, con lo scopo di far celebrare sante messe in suffragio delle anime dei fratelli defunti. I fratelli si dedicavano anche al compito pietoso di seppellire i corpi, disseminati per le vie e i campi, delle vittime delle tante guerre del tempo. \u201cSacro\u201d si riferisce agli scopi di natura cristiana. \u201cMonte\u201d sta ad indicare che vi erano beni di propriet\u00e0 da destinare alle attivit\u00e0.\nSecondo notizie non sufficientemente documentate, che cadono nella leggenda, si sarebbe svolta a Chieti una processione a ricordo della Passione di Cristo fin dal IX secolo. Se ci\u00f2 fosse vero, sarebbe stata la prima in Italia.\nL'Arciconfraternita del Sacro Monte dei Morti \u00e8 sorta nel 1603 in qualit\u00e0 di aggregata all'Arciconfraternita romana dell'Orazione e Morte sorta nel 1539.\nSempre nel 1603 l'arcivescovo del tempo autorizza la costruzione dell'oratorio del Sacro Monte dei Morti a fianco della cattedrale.\nSolo nel 1648 il sodalizio teatino si rese giuridicamente autonomo con la pubblicazione di un suo Statuto e con l'elezione dei propri rappresentanti. Il primo governatore (insieme ad Alessandro e Giovanni Andrea Valignani e Blasio Grampa) risulta essere stato il capitano della milizia urbana Pietro Gigante che, dopo aver vissuto gli orrori delle guerre, fu molto benevolo nei riguardi della pia associazione.\nL'Arciconfraternita, come si \u00e8 detto, era aggregata alla compagnia romana dell'Orazione e Morte e su suo invito partecip\u00f2 all'anno santo del 1650: per l'occasione venne scolpita una \u201cMorte\u201d in legno a grandezza naturale che nella mano sinistra reggeva un crocifisso e nella destra una falce col motto \"Nemini parco\" (\"non risparmio nessuno\").\nMille e cento persone raggiunsero Roma, a piedi, in quattro giorni.\nL'ingresso in citt\u00e0 fu quanto mai solenne: la compagnia, preceduta dai musici, fu ricevuta dai governatori e dai fratelli dell'Arciconfraternita romana. Papa Innocenzo X ne rimase evidentemente ben impressionato in quanto volle vederla due volte e benedire tutti i partecipanti.\nLe Confraternite ed i Sodalizi partecipanti.\nDi seguito un elenco, in ordine di sfilata, delle Confraternite della citt\u00e0 di Chieti che partecipano alla Processione, oltre l'organizzatrice Arciconfraternita del Sacro Monte dei Morti.\nI simboli della Passione.\nI Simboli o \"Trofei\" che oggi sono esposti, sono stati realizzati nel XIX secolo dal pittore e scultore teatino Raffaele Del Ponte"}
{"id": "2252003", "revid": "2149966", "url": "https://it.wikipedia.org/wiki?curid=2252003", "title": "Armando Verdiglione", "text": "Biografia.\nVincitore di una borsa di studio nel Collegio Augustinianum, ha studiato nell'Universit\u00e0 Cattolica del Sacro Cuore di Milano, dove si \u00e8 laureato in Lettere con una tesi su \"I giganti della montagna\" di Pirandello. Psicoanalista formatosi con Jacques Lacan, traduttore e scrittore di saggi, pubblica in Italia con le case editrici Marsilio, Rizzoli, Feltrinelli e Sugarco, con cui collabora. Per quest'ultima dirige la collana \"Bordi\". Nel 1977 traduce la raccolta di testi \"Scilicet\" di Lacan per Feltrinelli e il \"Seminario XXII\". Con la sua casa editrice, Spirali, pubblica testi come la traduzione del Malleus Maleficarum, \"Il martello delle streghe\", il manuale dell'Inquisizione per la caccia alle streghe, e in seguito, sempre per le edizioni Spirali, pubblica alcuni testi di Giordano Bruno, come \"Le ombre delle idee\" e \"Cabala del cavallo pegaseo\".\nTraduce per Feltrinelli libri che in Francia animano il dibattito in ambito culturale, come il saggio di Luce Irigaray \"Speculum. L'altra donna\", edito da Feltrinelli nel 1977 nella traduzione di Luisa Muraro, il libro di Maud Mannoni \"Educazione impossibile\". Conosce in Francia e introduce in Italia la nota studiosa di psicanalisi e linguaggio Julia Kristeva; incontra anche Jean Oury, fondatore assieme a F\u00e9lix Guattari della clinica La borde, di cui pubblica i libri \"Creazione e schizofrenia\", \"Psicosi e logica istituzionale. \u201cIl collettivo\u201d\", \"Babele e la Pentecoste. La Borde e la scrittura della psicosi\", \"La psicosi e il tempo\". Traduce sempre per Feltrinelli l'edizione del libro di Jean-Joseph Goux, \"Freud, Marx: economia e simbolico\". Negli anni Settanta fonda il \"Movimento Freudiano Internazionale\" e l'attivit\u00e0 editoriale che si chiamer\u00e0 Spirali Edizioni. Con la casa editrice Spirali, Verdiglione pubblica in Italia autori come Jean Daniel, Bernard-Henri L\u00e9vy, Andr\u00e9 Glucksmann, Marek Halter, Fernando Arrabal, Alain Robbe-Grillet.\nNell'ottobre 1978 esce in edicola il primo numero del mensile \"Spirali. Giornale internazionale di cultura\", a cui segue l'edizione francese \"Spirales\" nel 1981 e, nel 1991, \"Il Secondo Rinascimento\". Nel 1975 Armando Verdiglione e il Collettivo \u201cSemiotica e psicanalisi\u201d organizzano a Milano, in cinque sedi differenti, il Congresso internazionale \"Sessualit\u00e0 e politica\" seguito dai media italiani e internazionali. Partecipano molte persone, tra cui filosofi, psicanalisti, medici, psichiatri, semiotici, letterati, scrittori, esponenti politici di vari paesi. Nel 1976, sempre con il Collettivo \u201cSemiotica e psicanalisi\u201d, organizza il congresso \u201cLa follia\u201d, che si svolge in pi\u00f9 sedi, tra cui il Palazzo dei Congressi e il Museo della scienza e della tecnica. Il congresso \u00e8 seguito dalla stampa di vari paesi. Intanto, inventa la cifrematica, la cosiddetta scienza della parola. Nell'Enciclopedia Rizzoli Larousse, edizione del 1990, viene cos\u00ec definita la cifrematica: \nNel 1985 sono a Milano, su invito di Armando Verdiglione, prima Eug\u00e8ne Ionesco e in seguito Jorge Luis Borges. Nel dicembre dello stesso anno, a un'assemblea di intellettuali e lettori, Borges partecipa a un convegno organizzato da Verdiglione, portando la testimonianza della sua vita e della sua attivit\u00e0 di poeta, documentata nel libro \"Una vita di poesia\".\nNel 1983, la sua Universit\u00e0 internazionale del Secondo Rinascimento acquista dalla famiglia Borromeo la Villa di Senago e il parco, lasciati in uno stato di abbandono per oltre vent'anni. I nuovi proprietari decidono pertanto di avviare un primo importante restauro che mira alla salvaguardia stessa del bene. Il restauro si \u00e8 protratto nel tempo, fedele a criteri conservativi, con la collaborazione di ingegneri, esperti, architetti, tecnici, storici e filologi che hanno lavorato, insieme, sotto la direzione della Soprintendenza ai beni Ambientali ed Architettonici di Milano.\nGli anni Novanta e 2000.\nL'attivit\u00e0 editoriale negli anni novanta e 2000, proseguendo quanto gi\u00e0 avviato negli anni ottanta, si indirizza soprattutto sulla dissidenza, in particolare dissidenti e romanzieri russi. Pubblica libri di Vladimir Bukovskij, Aleksandr Zinovev, Jurij Naghibin, Vladimir Maksimov e molti altri. L'interesse per la Russia lo porta a pubblicare saggisti come Viktor Suvorov, gli ambasciatori russi in Italia Anatoly Adamishin, Karlov Jurij, il teorico della perestrojka Aleksandr Jakovlev, e l'ex ministro per l'energia e leader dell'opposizione di destra Boris Nemtsov. Oltre agli autori russi, pubblica dissidenti provenienti da tutto il pianeta, da Cuba alla Cina. In questa direzione sono stati organizzati i convegni internazionali \"Festival della modernit\u00e0\" a partire dalla met\u00e0 degli anni 2000 che propongono, in ciascuna edizione, diverse tematiche (scrittura, libert\u00e0, politica...).\nIn questi anni prosegue il lungo processo di restauro della Villa San Carlo Borromeo di Senago, restituendo all'edificio la sua originaria bellezza e trasformandolo in un Palazzo del turismo culturale e artistico, nella sede dell'Universit\u00e0 internazionale del Secondo Rinascimento e della casa editrice Spirali. In questi anni, la Villa \u00e8 sede di congressi, di corsi, di seminari, di riunioni di enti pubblici e privati, italiani e stranieri, di un museo permanente e di un museo per grandi mostre.\nProcedimenti giudiziari.\nVerdiglione \u00e8 stato condannato in totale a 10 anni e 6 mesi di carcere per reati vari.\nTruffa, tentata estorsione e circonvenzione di incapace.\nNel 1985 Armando Verdiglione \u00e8 al centro di una serie di vicende giudiziarie (\"Affaire Verdiglione\") relative all'attivit\u00e0 sua, della sua \"Fondazione\" e dei suoi collaboratori. Nel 1986 viene condannato a quattro anni e due mesi di reclusione per truffa, tentata estorsione e circonvenzione di incapace, condanna che passa in giudicato nel marzo del 1989.\nIntellettuali di vari paesi (tra cui Bernard-Henri L\u00e9vy, Eug\u00e8ne Ionesco, Fernando Arrabal, Marek Halter, Georges-Marc Benamou, Jacques Henric, Vladimir Bukovskij, Moustapha Safouan, Iannis Xenakis, Alexadre Zinovev, Georges Math\u00e9, Claude Lanzmann) acquistano una pagina del quotidiano francese \"Le Monde\" di domenica 11 e luned\u00ec 12 gennaio del 1987 in cui pubblicano e sottoscrivono un appello rivolto al Presidente della Repubblica italiana e ai giudici milanesi, col quale denunciano un presunto clima di \"caccia alle streghe\". Il caso Verdiglione secondo i firmatari mette in discussione le nozioni di diritto, giustizia e libert\u00e0 di parola in Italia. Jean Daniel, direttore del \"Nouvel Observateur\", lo stesso giorno, pubblica su \"la Repubblica\" una lettera, intitolata \"Difendo Verdiglione\", rivolta al direttore del quotidiano. In Italia il Partito Radicale organizza un incontro internazionale in piazza Montecitorio sul tema Armando Verdiglione, a cui partecipano anche importanti esponenti del \"Comitato Internazionale per Armando Verdiglione\", promosso dallo scrittore e giornalista Alberto Moravia, e intellettuali stranieri tra cui Eug\u00e8ne Ionesco, Emmanuel L\u00e9vinas, Fernando Arrabal, Vladimir Bukovskij, Bernard-Henri L\u00e9vy, Marek Halter.. \"La Repubblica\" scrive che \"dopo quello di Enzo Tortora ci sar\u00e0 la sponsorizzazione da parte del PR del caso giudiziario di Armando Verdiglione\".\nDal 1987 al 1988 il programma satirico \"Drive In\" lo fa conoscere anche al grande pubblico, attraverso la parodia del \"Dottor Vermilione, psicanalista santone\" impersonato da Ezio Greggio. Il caso Verdiglione \u00e8 anche citato in relazione al disegno di legge per l'abolizione del reato di circonvenzione d'incapace (articolo 643 del codice penale).\nSecondo processo (1989).\nDopo la condanna in Cassazione del 1989, la vicenda giudiziaria apertasi nel 1985 si conclude con il rinvio a giudizio per i capi di imputazione stralciati in occasione del primo procedimento giudiziario e con il definitivo patteggiamento nel 1992 a una pena di un anno e 4 mesi e indennizzi di oltre 3 miliardi di lire a ex allievi.\nEvasione fiscale (2011).\nNel giugno 2011 si concludono le indagini della Guardia di Finanza coordinate dalla Procura della Repubblica di Milano: Verdiglione viene indagato per evasione fiscale in relazione all'emissione di fatture false, e appropriazione indebita. A seguito della richiesta avanzata dalla Procura di Milano, due dimore storiche riconducibili al professore (tra cui la sopracitata Villa San Carlo Borromeo di Senago) per ordinanza del Gip vengono poste sotto sequestro preventivo, pur mantenendone la disponibilit\u00e0.\nA meno di tre settimane di distanza il Tribunale del Riesame di Milano annulla i decreti di sequestro concessi dal GIP Cristina Mannocci al PM Bruna Albertini, e restituisce gli immobili alle propriet\u00e0, in quanto non sussiste l'accusa di evasione fiscale. Si tratterebbe invece di neutralit\u00e0 fiscale, in quanto l'IVA dovuta sarebbe sempre stata pari a zero (in base alle conclusioni del giudice, sarebbero state emesse fatturazioni fittizie - ma regolarmente pagate - tra societ\u00e0 facenti capo a Verdiglione, allo scopo di ottenere crediti presso gli istituti finanziari, potendo esibire bilanci dai quali risultano entrate ingenti, in realt\u00e0 fasulle).\nIl 24 maggio 2012 la giudice Laura Marchiondelli rinvia a giudizio Armando Verdiglione per associazione a delinquere finalizzata a frode fiscale e truffa allo Stato.\nNel dicembre 2015 viene condannato a nove anni per i reati di associazione a delinquere finalizzata a frode fiscale, truffa alle banche e truffa allo Stato. Nel medesimo processo vengono emesse condanne anche a carico della moglie Cristina Frua De Angeli e di due sue societ\u00e0, intanto fallite. Viene altres\u00ec disposta la confisca, fino ad un valore equivalente rispettivamente di 100 milioni e 10 milioni di euro, di beni come la storica dimora trecentesca Villa San Carlo Borromeo a Senago con 10 ettari di parco.\nNel maggio 2017, la sentenza di secondo grado conferma la prima, nonostante il procuratore generale, nella sua requisitoria, avesse chiesto \"l'annullamento della sentenza di primo grado per assoluta indeterminatezza e intrinseca contradditoriet\u00e0 delle accuse\".\nNel 2018 la condanna a cinque anni di reclusione diventa esecutiva.\nControversie sul pensiero di Verdiglione e sulla cifrematica.\nNegli anni ottanta, nel pieno delle inchieste giudiziarie, l'associazione da lui fondata viene definita \"setta\" dallo psicoterapeuta infantile Claudio Foti. Analoga affermazione fu fatta nel 2006 da Patrizia Calefato, professoressa associata di sociolinguistica, che cos\u00ec si espresse in un'intervista per un quotidiano locale in occasione dell'incontro con Armando Verdiglione organizzato all'Universit\u00e0 di Bari da Augusto Ponzio, professore ordinario di filosofia del linguaggio, intitolato \"La cifra del Levante\".\nCesare Musatti, considerato il fondatore della psicanalisi italiana, provava una profonda avversione per Verdiglione che etichett\u00f2 come \"\u201cil magliaro di Caulonia\u201d e come \"cialtrone\".\nArmando Verdiglione ha ospitato come relatori, nell'ambito di alcuni congressi organizzati negli anni 2000 alla Villa San Carlo Borromeo, autori come Peter Duesberg (virologo statunitense, scopritore dei retrovirus) e Dave Rasnick (biologo statunitense) che negano l'esistenza dell'AIDS, sostenendo che gli ammalati di tale morbo morissero in realt\u00e0 sia a causa dell'assunzione di droghe sintetiche fortemente immunosoppressive sia a causa delle cure che erano loro imposte nella prima fase sperimentale, dove si ricorreva all'utilizzo di farmaci come l'AZT, originariamente sintetizzato a scopo antineoplastico e poi abbandonato per l'elevata tossicit\u00e0."}
{"id": "2252009", "revid": "599013", "url": "https://it.wikipedia.org/wiki?curid=2252009", "title": "Processione del Venerd\u00ec santo", "text": ""}
{"id": "2252016", "revid": "154893", "url": "https://it.wikipedia.org/wiki?curid=2252016", "title": "P.A.R.M.A.", "text": ""}
{"id": "2252018", "revid": "253269", "url": "https://it.wikipedia.org/wiki?curid=2252018", "title": "Abe Vigoda", "text": "Biografia.\nNato e cresciuto a Brooklyn, borough di New York, figlio d'immigrati russi e italiani d'origine ebraica, nel 1979 ha partecipato ad un episodio della serie di telefilm \"La famiglia Bradford\" nella parte di un sindacalista a capo di un gruppo di pensionati che si offende per un articolo di Tom Bradford.\nDoppiatori italiani.\nDa doppiatore \u00e8 stato sostituito da:"}
{"id": "2252023", "revid": "647919", "url": "https://it.wikipedia.org/wiki?curid=2252023", "title": "Biokovo", "text": ""}
{"id": "2252035", "revid": "339392", "url": "https://it.wikipedia.org/wiki?curid=2252035", "title": "Svetlana Khorkina", "text": ""}
{"id": "2252037", "revid": "767487", "url": "https://it.wikipedia.org/wiki?curid=2252037", "title": "PARMA", "text": "PARMA, acronimo di \"Programma per l'Archiviazione Refertazione Monitoraggio Anticoagulanti\", \u00e8 un programma informatico per sistemi operativi Microsoft Windows che assiste il medico nella gestione della terapia anticoagulante orale (TAO).\nConcretamente il programma si occupa della gestione dei dati storici dei pazienti e in base ad essi, mediante un opportuno algoritmo, dell'elaborazione di una proposta per la terapia.\nIl software \u00e8 stato sviluppato specificamente per affrontare le problematiche della terapia anticoagulante orale seguendo le raccomandazioni della FCSA (Federazione Centri per la diagnosi della trombosi e la Sorveglianza delle terapie Antitrombotiche, ex Federazione Centri Sorveglianza Anticoagulati).\nProgrammi alternativi.\nUn software alternativo della stessa ditta \u00e8 ANTHEMA.\nUn altro programma che offre funzionalit\u00e0 analoghe \u00e8 RCmw."}
{"id": "2252039", "revid": "123985881", "url": "https://it.wikipedia.org/wiki?curid=2252039", "title": "Gianni Russo", "text": "Biografia.\nHa interpretato il ruolo di Carlo Rizzi nel film \"Il padrino\" di Francis Ford Coppola e nella scena finale del suo sequel."}
{"id": "2252040", "revid": "1543377", "url": "https://it.wikipedia.org/wiki?curid=2252040", "title": "TrueCrypt", "text": "TrueCrypt \u00e8 un software per computer di tipo open source usato per la crittazione \"al volo\" (in lingua inglese \"on-the-fly\"), sviluppato primariamente per Windows XP e per le versioni successive ufficialmente fino alla versione 7.1, ma disponibile anche per Linux e macOS. Lo sviluppo del programma \u00e8 terminato nel mese di maggio del 2014 in concomitanza con la fine del supporto del sistema operativo Windows XP da parte di Microsoft.\nCaratteristiche.\nIl software \u00e8 in grado di criptare interi dischi rigidi o loro partizioni (OTFE/On-the-fly-Encryption), oppure creare dei file criptati (chiamati contenitori) che possono essere montati come fossero dei veri dischi.\nQui di seguito un breve riassunto dell'evoluzione di TrueCrypt:\nPunti forti di TrueCrypt sono la disponibilit\u00e0 per sistemi operativi Windows, MacOS e GNU/Linux e l'esistenza di molti language pack, anche se alcuni ancora incompleti, per la versione Windows. \u00c8 distribuito sotto la licenza \"TrueCrypt Collective\".\nGli algoritmi supportati da TrueCrypt sono l'AES, il Serpent e il Twofish. \u00c8 possibile per\u00f2 usarli in cascata (avendo cos\u00ec maggiore sicurezza), ad esempio: AES-Twofish, AES-Twofish-Serpent, Serpent-AES, Serpent-Twofish-AES e Twofish-Serpent.\nCreazione e gestione \"sicura\" di un volume nascosto.\nSul sito di TrueCrypt erano disponibili (in inglese) una serie di raccomandazioni per proteggere al meglio l'invisibilit\u00e0 dei dati contenuti nei volumi nascosti (hidden). Qui sotto sono raggruppate in breve:\nFine del supporto.\nIl 28 maggio 2014 gli sviluppatori hanno annunciato la fine del supporto e dello sviluppo di TrueCrypt, dichiarando che l'uso del software non \u00e8 sicuro per via di problemi di sicurezza non risolti. L'ultima versione pubblicata, la 7.2, non permette di creare nuovi volumi cifrati, ma solo il montaggio degli stessi, ovvero l'accesso in lettura/scrittura dei volumi creati con versioni precedenti. Per la creazione di volumi cifrati \u00e8 necessario l'utilizzo della versione 7.1a. Secondo quanto comunicato dagli stessi sviluppatori tramite il sito del progetto, alla base della decisione di interrompere lo sviluppo di TrueCrypt c'\u00e8 il termine del supporto di Windows XP da parte di Microsoft e l'aggiunta nelle versioni successive di Windows, ma anche nelle altre piattaforme supportate da TrueCrypt ossia Linux e OS X, di supporti integrati per la creazione di dischi cifrati.\nDopo l'abbandono del progetto da parte del gruppo di sviluppo \u00e8 stata condotta un'analisi di tutto il codice sorgente del programma alla ricerca di backdoor o falle nella sua sicurezza che, per\u00f2, non ha dimostrato alcun problema rilevante. Dopo la pubblicazione dell'analisi del sorgente l'ultima versione pienamente funzionante, la 7.1a, \u00e8 stata nuovamente messa online per il download da un sito indipendente, con l'intento di mantenere vivo il progetto TrueCrypt. Un fork di TrueCrypt al momento mantenuto, compatibile con i suoi volumi e che ha gi\u00e0 provveduto a risolvere i pochi problemi rilevati nell'analisi citata prima, \u00e8 \"VeraCrypt\". Un altro progetto nato dalle ceneri di TrueCrypt con l'obiettivo di proseguirne lo sviluppo \u00e8 \"CipherShed\", di cui per\u00f2 ancora non esiste una versione stabile. \"TCplay\" e \"cryptsetup\" consentono la creazione e la gestione da riga di comando dei volumi di TrueCrypt su Linux (sono integrati in Tails). Esiste una GUI che consente di utilizzare questi strumenti pi\u00f9 agevolmente senza l'utilizzo della riga di comando: \"Zulucrypt\". Gli sviluppatori di Tails stanno ipotizzando una sua possibile integrazione."}
{"id": "2252048", "revid": "1305772", "url": "https://it.wikipedia.org/wiki?curid=2252048", "title": "Warbird", "text": "Con il termine warbird si identificano una serie di velivoli militari radiati dall'impiego operativo, normalmente aerei da caccia, dismessi e rivenduti, che vengono mantenuti in condizioni di volo ed utilizzati da privati o associazioni votate alla preservazione di velivoli storici ed impiegati nelle manifestazioni aeree e rievocative di battaglie aeree delle guerre che si sono succedute nel XX secolo.\nDopo aver avuto grande successo di pubblico nella rievocazione del cinquantenario dello Sbarco in Normandia sono sorte aziende specializzate nella riproduzione di repliche volanti di alcuni velivoli che pur avendo una grande rilevanza storica erano troppo rari per rischiare la loro incolumit\u00e0 riportandoli in condizioni di volo, tra questi il Focke-Wulf Fw 190, replicato dall'azienda tedesca Flugwerk GmbH, ed il Messerschmitt Me 262 replicato nelle versioni monoposto e biposto dall'azienda statunitense Legend Flyers con sede ad Everett nello stato di Washington.\nAlcuni storici Warbird sono tuttora impiegati, con opportune modifiche, come aerei da competizione nelle competizioni aeree di velocit\u00e0 in territorio statunitense e, con velivoli da addestramento acrobatico, in pattuglie acrobatiche."}
{"id": "2252049", "revid": "767487", "url": "https://it.wikipedia.org/wiki?curid=2252049", "title": "Ljubi\u0161a Spaji\u0107", "text": "Carriera.\nClub.\nDebutta da professionista nel 1946 con Stella Rossa di Belgrado, ma dopo una solo stagione viene dirottato al Budu\u0107nost Titograd, dove rimane per due stagioni, prima di ritornare a Belgrado, ma nelle file del BSK di Belgrado.\nDopo quattro anni, a met\u00e0 della stagione 1952-1953 ritorna alla Stella Rossa, con cui vince cinque campionati della RSF di Jugoslavia, e due Coppe di Jugoslavia, e una Coppa Mitropa, prima di ritirarsi nel 1960.\nNazionale.\nCon la Nazionale jugoslava vanta 15 presenze e la partecipazione alle Olimpiadi del 1956, competizione in cui vinse la medaglia d'argento, a cui si aggiunge la partecipazione ai Mondiali del 1954.\nAllenatore.\nAppese le scarpette al chiedo divenne nel 1962 commissario tecnico della nazionale turca.\nSempre in Turchia fu poi allenatore del Be\u015fikta\u015f, con cui vinse due campionati turchi e una Coppa del Presidente.\nFu poi per due periodi allenatori della squadra greca dell'Iraklis."}
{"id": "2252051", "revid": "599013", "url": "https://it.wikipedia.org/wiki?curid=2252051", "title": "Ljubi\u0161a Spajic", "text": ""}
{"id": "2252052", "revid": "287204", "url": "https://it.wikipedia.org/wiki?curid=2252052", "title": "Ljubisa Spajic", "text": ""}
{"id": "2252054", "revid": "246035", "url": "https://it.wikipedia.org/wiki?curid=2252054", "title": "Pigcawayan", "text": "Pigcawayan \u00e8 una municipalit\u00e0 di Terza classe delle Filippine, situata nella Provincia di Cotabato, nella Regione del SOCCSKSARGEN.\nPigcawayan \u00e8 formata da 40 baranggay:"}
{"id": "2252059", "revid": "104458", "url": "https://it.wikipedia.org/wiki?curid=2252059", "title": "Albina Akhatova", "text": ""}
{"id": "2252060", "revid": "318966", "url": "https://it.wikipedia.org/wiki?curid=2252060", "title": "Accordo di Tolentino", "text": ""}
{"id": "2252063", "revid": "104458", "url": "https://it.wikipedia.org/wiki?curid=2252063", "title": "Alexej Jagudin", "text": ""}
{"id": "2252064", "revid": "767487", "url": "https://it.wikipedia.org/wiki?curid=2252064", "title": "Robert Katz", "text": "Biografia.\nKatz, nato a Brooklyn, New York nel 1933, \u00e8 stato uno scrittore ed un giornalista americano esperto di giornalismo investigativo che ha collaborato con le reti televisive ABC, CBS e, in Italia, con la RAI. Scrittore pluri-premiato, ha pubblicato numerosi saggi sulla storia d'Italia nel periodo della seconda guerra mondiale, e diversi romanzi. \nHa inoltre collaborato alla sceneggiatura di alcuni film tratti dai suoi libri, tra cui \"Rappresaglia\" (1973), \"Cassandra Crossing\" (1976), e \"Il caso Moro\" (1986).\nA seguito della pubblicazione del libro \"Morte a Roma\" (da cui fu tratto il film \"Rappresaglia\") nel quale Katz accusava Pio XII di essere stato a conoscenza della futura strage delle Fosse Ardeatine e di non essere intervenuto per bloccarla, l'autore fu protagonista tra il 1975 e il 1983 di una causa di diffamazione intentata dagli eredi di Pio XII. Il Tribunale di Roma in primo grado emise una sentenza di condanna. In Appello Katz fu assolto in nome della libert\u00e0 di critica storica. La Corte di Cassazione nel 1979 annull\u00f2 la sentenza di assoluzione in quanto il fatto contestato a Pio XII non era un fatto generico ma un fatto ben preciso su cui Katz non aveva prove circostanziate. La Corte di Appello a cui la Cassazione aveva rinviato la sentenza emise una sentenza di condanna, infine confermata dalla Cassazione (Cass., 29 settembre 1983, Katz, Cass. pen. 1984, 1404) che ribad\u00ec che le intuizioni storiche devono essere fondate su accadimenti dimostrati tanto pi\u00f9 rigorosamente quanto pi\u00f9 da queste derivino giudizi morali negativi su qualcuno. \nKatz ha vissuto per molti anni nel borgo di Pieve a Presciano, comune di Pergine Valdarno in Toscana, dove \u00e8 deceduto nel 2010 all'et\u00e0 di 77 anni."}
{"id": "2252075", "revid": "253269", "url": "https://it.wikipedia.org/wiki?curid=2252075", "title": "John Marley", "text": "Biografia.\nFiglio di immigrati russi d'origine ebraica, \u00e8 celebre per aver interpretato il ruolo del produttore cinematografico Jack Woltz nel film \"Il padrino\" (1972) di Francis Ford Coppola. Nello stesso anno prese parte al film \"L'etrusco uccide ancora\". \nFu diretto in due occasioni dal regista John Cassavetes, nei film \"Gli esclusi\" (1963) e \"Volti\" (1968).\nSposato con Sandra Lilosevich, da lei ebbe un figlio, Ben, anche lui attore in film come \"Apollo 13\" e \"Lo squalo 2\"."}
{"id": "2252076", "revid": "287204", "url": "https://it.wikipedia.org/wiki?curid=2252076", "title": "Dar al-Hikma", "text": "La D\u0101r al-\u1e24ikma (, \"Casa della Sapienza\") o D\u0101r al-'Ilm (, \"Casa della Scienza\") \u00e8 stata un'antica e importante universit\u00e0, dotata di una ricchissima biblioteca e un prestigioso centro di studi teologici e filosofici del Cairo nell'epoca della dinastia dei Fatimidi.\nDeve quasi certamente il suo nome alla pi\u00f9 antica \"Bayt al-\u1e24ikma\" (il significato di entrambe le espressioni \u00e8 identico) di Baghdad, fondata nel IX secolo dal Califfo abbaside H\u0101r\u016bn al-Rash\u012bd come sua biblioteca personale ma poi ampliata dal figlio al-Ma\u02bem\u016bn al punto tale da farla diventare in breve il pi\u00f9 importante centro di studio e ricerca dell'intero mondo musulmano.\nLa \"Casa della sapienza\" cairota fu invece costruita nel 1004, due secoli dopo la sua quasi omonima baghdadina, dall'Imam fatimide al-\u1e24\u0101kim bi-amr All\u0101h. Questi ordin\u00f2 anche la costruzione di un'altra moschea al Cairo, oltre quella gi\u00e0 rinomata della al-Azhar e fu cos\u00ec chiamata \"Moschea di al-\u1e24\u0101kim\".\nL'Imam fece edificare nello stesso tempo una scuola coranica (\"halaqa\") perch\u00e9 vi fossero insegnati i principi del pensiero giuridico e teologico dell'Ismailismo sciita.\nIn seguito, per\u00f2, la Dar al-\u1e24ikma ampli\u00f2 notevolmente i suoi insegnamenti in direzione di altre discipline scientifiche: dalla lingua araba alla filosofia, dall'astronomia alla matematica, dalla medicina all'astrologia.\nGli esordi della D\u0101r al-\u1e24ikma furono caratterizzati da un notevole grado di estremismo religioso, contro il quale insorse per\u00f2 la popolazione del Cairo. Lo spirito settario dell'insegnamento di al-Azhar si stemper\u00f2 notevolmente con l'andar del tempo e, progressivamente, vi furono accolte e tollerate anche opere religiose non ismailite. \nLa D\u0101r al-\u1e24ikma fu anche una ricchissima biblioteca, dotata di circa 600.000 volumi, che andavano da opere del sapere antico a quelle contemporanee. In seguito divenne una vera e propria universit\u00e0. Al suo interno esisteva una \"Khiz\u0101nat al-\u1e24ikma\" (Tesoro della Sapienza) che era la biblioteca personale dell'Imam. In essa venivano formati i \"d\u0101\u02bf\u012b\" (propagandisti destinati ad operare fuori dei confini fatimidi) che, ovviamente, dovevano aderire tutti al credo ismailita.\nLa D\u0101r al-\u1e24ikma (di cui sopravvivono alcune strutture ornamentali nel Museo di Arti Islamiche del Cairo) fu demolita nei torbidi che accompagnarono il brusco declino politico ed economico dell'Imamato. Secondo una testimonianza dello storico al-Maqr\u012bz\u012b, i soldati turchi al servizio dell'Imam - stanchi di non vedersi pi\u00f9 pagare il soldo - ne razziarono quasi completamente le dotazioni librarie, rivendendole ai bibliofili privati o anche solo usando le splendide e preziose rilegature in pelle semplicemente per rattoppare i loro stivali rovinati dall'uso."}
{"id": "2252079", "revid": "339392", "url": "https://it.wikipedia.org/wiki?curid=2252079", "title": "Alexander Povetkin", "text": ""}
{"id": "2252080", "revid": "1318658", "url": "https://it.wikipedia.org/wiki?curid=2252080", "title": "Lago Benedetto", "text": "Il lago Benedetto \u00e8 un lago artificiale posto a 1929 metri sopra il livello del mare, in val d'Avio, tributaria della val Camonica in provincia di Brescia.\nStoria.\nLa val d'Avio \u00e8 caratterizzata da numerosi laghi. Due di questi (il laghetto d'Avio e il lago d'Avio) hanno origine naturale, ma sono stati ampliati nel primo dopoguerra a scopo idroelettrico tramite la costruzione di dighe. Gli altri tre laghi, tra i quali il Lago Benedetto, furono realizzati nei decenni successivi, per potenziare la riserva d'acqua a disposizione della centrale.\nLa diga che sostiene il lago Benedetto, il quale prende il nome dall'ingegner Fernando Benedetto, uno dei direttori del progetto, fu costruita tra il 1935 e il 1940 immediatamente a monte del lago d'Avio. Venne cos\u00ec sommerso un pianoro erboso, sui quali insistevano i residui di un antico lago di origine glaciale, gi\u00e0 descritto da Douglas William Freshfield nella sua opera \"Italian Alps\" datata 1875.\nIl sistema cos\u00ec creato, arricchito nel secondo dopoguerra con la costruzione delle dighe del lago Pantano e del lago Venerocolo, alimentava la centrale idroelettrica di Tem\u00f9, grazie a un salto altimetrico di pi\u00f9 di 800 metri. Oggi tale centrale non \u00e8 pi\u00f9 attiva e le acque della val d'Avio alimentano la centrale di Edolo.\nDescrizione.\nLa diga a gravit\u00e0 che sostiene il lago \u00e8 realizzata in calcestruzzo, \u00e8 alta 31 metri e lunga 322 metri al coronamento.\nIl lago formato dalla diga \u00e8 lungo 795, largo 580 e profondo al massimo 46 metri; ha una capacit\u00e0 a pieno regime di 6.960.000 metri cubi (7.710.000 metri cubi secondo altre fonti). Il colore delle sue acque \u00e8 spesso grigiastro, lattiginoso: ci\u00f2 \u00e8 dovuto alla forte presenza di piccoli frammenti di roccia (limo) sospesi nell'acqua.\nAccessi.\nL'accesso al lago e alla diga pu\u00f2 essere effettuato solo a piedi, nonostante esista una teleferica a servizio degli impianti di propriet\u00e0 dell'Enel, che per\u00f2 non effettua servizi di trasporto di persone.\nL'itinerario, contraddistinto dal segnavia numero 11 delle sezioni CAI di valle Camonica, ha inizio a Tem\u00f9. Sino alla localit\u00e0 Malga Caldea (1584\u00a0m) \u00e8 una strada forestale, dal fondo decisamente sconnesso ma comunque aperta al traffico. In prossimit\u00e0 della malga \u00e8 situato un parcheggio, dal quale si risale con stretti tornanti il gradino roccioso che separa la bassa dalla media valle, giungendo alla \"palazzina\", nucleo di edifici di servizio agli impianti idroelettrici, posto a 1904\u00a0m. Da l\u00ec si costeggiano, rimanendo leggermente pi\u00f9 alti rispetto alle loro sponde, il laghetto d'Avio e il Lago d'Avio, giungendo alla diga del Lago Benedetto, a circa un'ora di cammino da Malga Caldea (due partendo da Tem\u00f9)."}
{"id": "2252082", "revid": "62004", "url": "https://it.wikipedia.org/wiki?curid=2252082", "title": "Elena Produnova", "text": ""}
{"id": "2252085", "revid": "984922", "url": "https://it.wikipedia.org/wiki?curid=2252085", "title": "John Martino", "text": ""}
{"id": "2252086", "revid": "767487", "url": "https://it.wikipedia.org/wiki?curid=2252086", "title": "Pikit", "text": "Pikit \u00e8 una municipalit\u00e0 di Prima classe delle Filippine, situata nella Provincia di Cotabato, nella Regione del SOCCSKSARGEN.\nPikit \u00e8 formata da 42 baranggay:"}
{"id": "2252087", "revid": "1305772", "url": "https://it.wikipedia.org/wiki?curid=2252087", "title": "Qutb", "text": ""}
{"id": "2252099", "revid": "253269", "url": "https://it.wikipedia.org/wiki?curid=2252099", "title": "Richard Conte", "text": "Biografia.\nFiglio del barbiere Pasquale Conte originario di Palomonte (SA) e di Giulia Fina, anche lei di origini italiane, in giovent\u00f9 svolse numerosi lavori (tra cui il camionista, il commesso a Wall Street, il cantante) prima di diventare attore professionista.\nTrasferitosi a New York, nel 1935 venne scoperto da Elia Kazan e John Garfield, rispettivamente regista e attore della compagnia teatrale \"New York City's Group Theatre\". L'aiuto di Kazan permise a Conte di distinguersi come attore presso la Neighborhood Playhouse, dove ottenne una borsa di studio; successivamente fece il suo debutto a Broadway in \"Moon Over Mulberry Street\" (1939) e partecip\u00f2 a molte rappresentazioni, tra cui \"Walk Into My Parlor\". Accreditato come Nicholas Conte, debutt\u00f2 al cinema con \"Heaven with a Barbed Wire Fence\" (1939), pellicola che vide anche l'esordio di Glenn Ford. La sua carriera decoll\u00f2 negli anni della Seconda guerra mondiale, periodo in cui molti attori erano stati reclutati e prestavano servizio militare.\nNel 1942 firm\u00f2 un contratto con la 20th Century Fox (che, paradossalmente, lo lanci\u00f2 con l'appellativo di \"nuovo John Garfield\", l'attore che l'aveva scoperto). Al suo debutto con la Fox, cominci\u00f2 a recitare col nome di Richard Conte e si specializz\u00f2 in ruoli di soldato in film di guerra, anche se fu grazie al genere noir che ottenne la sua definitiva consacrazione. Tra gli anni quaranta e cinquanta altern\u00f2 interpretazioni in film minori alternate a grandi produzioni, sempre comunque orientate verso ruoli noir e di gangster, in cui il suo volto severo e il suo fisico prestante lo ponevano al centro della scena, anche in ruoli da comprimario.\nTra le sue numerose interpretazioni, quelle dell'antagonista di James Stewart in \"Chiamate Nord 777\" (1948), e di Victor Mature in \"L'urlo della citt\u00e0\" (1948); il camionista vendicativo in \"I corsari della strada\" (1949), il giornalista Casey Mayo in \"Gardenia blu\" (1953) di Fritz Lang. Una delle sue interpretazioni pi\u00f9 famose \u00e8 quella di Emilio Barrese, rivale di Don Vito Corleone ne \"Il padrino\" (1972). In un primo momento la Paramount lo aveva addirittura preso in considerazione, assieme a Laurence Olivier, per il ruolo da protagonista, che and\u00f2 in seguito a Marlon Brando. Conte continu\u00f2 ad apparire in ruoli di gangster per molte produzioni europee (in particolare in Italia), divenendo negli anni della maturit\u00e0 uno dei volti pi\u00f9 richiesti per ruoli da caratterista in film polizieschi, tra cui \"Anastasia mio fratello\" (1973) con Alberto Sordi.\nFu attivo anche sul piccolo schermo, dalla fine degli anni cinquanta (\"Ai confini della realt\u00e0\", \"Alfred Hitchcock presenta\", tra le serie televisive in cui apparve). Negli anni sessanta la sua carriera ebbe una svolta, grazie alle produzioni europee a cui inizi\u00f2 a partecipare, una fra tutte \"Operazione Aquila\" (1969), girato in Jugoslavia, in co-produzione con gli USA.\nSposato due volte, con Ruth Storey (1943-1962) e in seguito con Shirlee Garner (1973-1975), mor\u00ec per un attacco di cuore nell'aprile del 1975."}
{"id": "2252100", "revid": "1833487", "url": "https://it.wikipedia.org/wiki?curid=2252100", "title": "IMG Models", "text": "IMG Models \u00e8 una agenzia di moda statunitense di propriet\u00e0 della IMG Media. I suoi principali uffici si trovano a New York, Parigi, Londra, Milano e Singapore. \u00c8 una divisione specializzata nel settore della moda della IMG, societ\u00e0 di Cleveland. La IMG ha sotto contratto alcune delle pi\u00f9 quotate supermodel internazionali come Kate Upton, Gisele B\u00fcndchen, Miranda Kerr, Kate Moss, Tyra Banks, Heidi Klum, Gigi Hadid, Bella Hadid e Barbara Palvin..\nPersonaggi rappresentati.\nIl seguente \u00e8 un elenco incompleto dei principali personaggi rappresentati dalla IMG Models, in ogni epoca."}
{"id": "2252106", "revid": "1005847", "url": "https://it.wikipedia.org/wiki?curid=2252106", "title": "Elezioni parlamentari in Islanda del 1987", "text": "Le elezioni parlamentari in Islanda del 1987 si tennero il 25 aprile per il rinnovo di entrambe le camere dell'Althing. In seguito all'esito elettorale, \u00deorsteinn P\u00e1lsson, espressione del Partito dell'Indipendenza, divenne Primo ministro; nel 1988 fu sostituito da Steingr\u00edmur Hermannsson, esponente del Partito Progressista."}
{"id": "2252110", "revid": "767487", "url": "https://it.wikipedia.org/wiki?curid=2252110", "title": "President Roxas (Cotabato)", "text": "President Roxas \u00e8 una municipalit\u00e0 di Terza classe delle Filippine, situata nella Provincia di Cotabato, nella Regione del SOCCSKSARGEN.\nPresident Roxas \u00e8 formata da 25 baranggay:"}
{"id": "2252111", "revid": "110157", "url": "https://it.wikipedia.org/wiki?curid=2252111", "title": "Abas\u00e1r", "text": "Abas\u00e1r \u00e8 un comune dell'Ungheria di 3.249 abitanti (dati 2001). \u00c8 situato nella provincia di Heves."}
{"id": "2252116", "revid": "110157", "url": "https://it.wikipedia.org/wiki?curid=2252116", "title": "Altef\u00e4hr", "text": "Altef\u00e4hr \u00e8 un comune situato sull'isola di R\u00fcgen, nel Mar Baltico appartenente al \"land\" Meclemburgo-Pomerania Anteriore (\"Meckenburg-Vorpommern\") (nord-est del Paese).\n\u00c8 la prima citt\u00e0 dell'isola di R\u00fcgen che si incontra provenendo dalla terraferma (un ponte la collega alla citt\u00e0 anseatica di Stralsund).\nAppartiene al circondario (\"Landkreis\") della Pomerania Anteriore-R\u00fcgen ed \u00e8 parte della comunit\u00e0 amministrativa (\"Amt\") di West-R\u00fcgen.\nGeografia fisica.\nPosizione.\nLa cittadina \u00e8 situata nella parte meridionale dell'Isola di R\u00fcgen.\nQuartieri.\nAltef\u00e4hr \u00e8 suddivisa in 10 quartieri (Ortsteile):\nStoria.\nLa citt\u00e0 \u00e8 menzionata gi\u00e0 nel 1249 come \"Oldevehr\".\nDa vedere.\nTra le attrattive di Altef\u00e4hr figurano il lungomare e la chiesa di San Nicola del XV secolo."}
{"id": "2252118", "revid": "1718925", "url": "https://it.wikipedia.org/wiki?curid=2252118", "title": "Julie Gregg", "text": "Ha lavorato anche in diversi musical a Broadway, per uno dei quali ha ricevuto una nomination al Tony Award nel 1965."}
{"id": "2252121", "revid": "33921", "url": "https://it.wikipedia.org/wiki?curid=2252121", "title": "WISC", "text": ""}
{"id": "2252129", "revid": "287204", "url": "https://it.wikipedia.org/wiki?curid=2252129", "title": "Danioninae", "text": "La sottofamiglia Danioninae comprende 314 specie di pesci d'acqua dolce appartenenti alla famiglia Cyprinidae."}
{"id": "2252131", "revid": "1005847", "url": "https://it.wikipedia.org/wiki?curid=2252131", "title": "Elezioni parlamentari in Islanda del 1983", "text": "Le elezioni parlamentari in Islanda del 1983 si tennero il 23 aprile per il rinnovo di entrambe le camere dell'Althing. In seguito all'esito elettorale, Steingr\u00edmur Hermannsson, espressione del Partito Progressista, divenne Primo ministro."}
{"id": "2252136", "revid": "767487", "url": "https://it.wikipedia.org/wiki?curid=2252136", "title": "Tulunan", "text": "Tulunan \u00e8 una municipalit\u00e0 di Terza classe delle Filippine, situata nella Provincia di Cotabato, nella Regione del SOCCSKSARGEN.\nTulunan \u00e8 formata da 29 baranggay:"}
{"id": "2252147", "revid": "793215", "url": "https://it.wikipedia.org/wiki?curid=2252147", "title": "Vittorio Culpo", "text": "Biografia.\nNacque in provincia di Vicenza, nel 1904, da una povera famiglia di contadini. Nel 1923, in seguito ad un violento scontro con una squadra di camicie nere, scapp\u00f2 sulle montagne. Perseguitato dalla polizia politica di Mussolini, fuoriusc\u00ec in Francia stabilendosi prima nella Mosella, poi insieme ad alcuni compagni italiani nell'Auvergne, dove visse pacificamente fino allo scoppio della seconda guerra mondiale.\nDurante il primo anno di guerra (1939-1940), combatt\u00e9 nell'esercito francese ed ottenne la nazionalit\u00e0. Dopo la smilitarizzazione (1940), si un\u00ec alla Resistenza Francese della Val d'Allier. Organizz\u00f2 un attacco alla linea ferroviaria Clermont-Ferrand, quando fu gravemente ferito.\nMor\u00ec nel 1955 a Mirefleurs. Suo nipote S\u00e9bastien gli dedic\u00f2 un cortometraggio."}
{"id": "2252150", "revid": "15756", "url": "https://it.wikipedia.org/wiki?curid=2252150", "title": "Lauren Hutton", "text": "Carriera.\nNata a Charleston, Carolina del Sud, consegue il diploma presso la Chamberlain High School di Tampa, Florida, nel 1961, il suo vero nome all'anagrafe \u00e8 Mary Laurence Hutton e in seguito frequenta la University of South Florida. Da giovanissima si trasferisce a New York, dove lavora come cameriera per un club di Playboy. In seguito si sposta a New Orleans, dove si laurea in lettere nel 1962, per poi tornare a New York ed iniziare la sua carriera nella moda con una collaborazione per Christian Dior. Dopo aver calcato a lungo le passerelle ed essere comparsa sulle copertine delle riviste pi\u00f9 importanti del settore (\"Vogue\", \"Elle\", \"Cosmopolitan\", \"Harper's Bazaar\" e altre), nonostante l'altezza non svettante e un sorriso difettato a causa dello spazio tra gli incisivi, diventa l'icona di una bellezza acqua e sapone e familiare, al punto di essere considerata una supermodella. La Hutton detiene il record di comparire sulla copertina di Vogue, celebre rivista di moda, per ben 25 volte, e ottiene innumerevoli contratti come testimonial. \u00c8 la prima modella a firmare un contratto a sei cifre, quello con Revlon, brand di cosmetici, nel 1973, guadagnando 400.000 dollari a poco meno di 30 anni. Da qui passa al grande schermo: Lauren Hutton debutta al cinema nel 1968 con il film \"Paper Lion\" a cui segue \"The Gambler\" del 1974, in cui recita al fianco di James Caan. Tre anni prima aveva recitato con Marcello Mastroianni nel film \"Permette? Rocco Papaleo\" di Ettore Scola. Nel 1975 posa per la copertina della rivista People con il titolo \"she's got it all\", riaffermandosi per le sue scelte personali come un'attualissima icona della moda, anche ai giorni nostri, casual ma con stile.\nIn diverse interviste ha affermato di aver intrapreso la strada della modella solo per motivi economici.\nPur avendo collezionato relativamente poche partecipazioni a film importanti, Lauren Hutton \u00e8 principalmente ricordata per le sue partecipazioni ai film \"American Gigol\u00f2\" nel 1980, che la vede nel ruolo dell'adultera, al fianco di Richard Gere, e in \"Se ti mordo... sei mio\" del 1985. Negli anni duemila ha lavorato principalmente in serie televisive come \"Nip/Tuck\", avviando al contempo la produzione di una propria linea di cosmetici, venduti prevalentemente attraverso internet. Nel film American Gigol\u00f2, in una scena cult, la Hutton sfoggia una pochette Bottega Veneta intrecciato, diventandone inconsapevolmente testimonial. In occasione del cinquantesimo anniversario della maison sfila come testimonial ufficiale rendendo il modello creato in suo onore un cult della moda.\nDoppiatrici italiane.\nNelle versioni in italiano dei suoi film, Lauren Hutton \u00e8 stata doppiata da:"}
{"id": "2252154", "revid": "108907264", "url": "https://it.wikipedia.org/wiki?curid=2252154", "title": "Lawton (Oklahoma)", "text": "Lawton \u00e8 una citt\u00e0 degli Stati Uniti d'America, situato nella Contea di Comanche, nello Stato dell'Oklahoma.\nCostruita sulle terre di una riserva di nativi Kiowa, Comanche e Apache, Lawton fu fondata il 6 agosto 1901 e cos\u00ec chiamata in onore del maggior generale Henry Ware Lawton (17 marzo 1843 \u2013 19 dicembre 1899), che si distinse nella guerra di secessione, nelle guerre apache e in quella ispano-americana; ucciso in combattimento durante la guerra d'indipendenza filippina, venne insignito della Medal of Honor. Il paesaggio di Lawton \u00e8 quello caratteristico delle Grandi Pianure, con una orografia piatta e dolci rilievi collinari, mentre la parte a nord della citt\u00e0 e segnata dalle montagne Wichita."}
{"id": "2252156", "revid": "287204", "url": "https://it.wikipedia.org/wiki?curid=2252156", "title": "Mouha ou Hammou Zayani", "text": "Il suo nome significa Moha figlio di Hammu (sia Mo\u1e25a sia \u1e24ammu sono ipocoristici di Mohammed); il termine berbero \"Azayyi\" reso in arabo con \"Zayani\" significa \"appartenente alla confederazione degli zayani\". Le denominazioni pi\u00f9 complete, che includono altre generazioni, proseguono con il nome del nonno e del bisnonno: ben Akka ben Ahmed. Moha apparteneva ad una delle famiglie pi\u00f9 potenti degli zayani, gli Imahzan, discendenti da Amahzun u Musa.\nPer molto tempo la trib\u00f9 degli zayani era rimasta nella \"siba\" (\"dissidenza\"), vale a dire la condizione di quanti non erano sottomessi al sultano del Marocco, ma nella seconda met\u00e0 dell'Ottocento i sultani si diedero da fare per attirarli dalla loro parte (\"makhzen\"), stringendo legami particolarmente stretti con la famiglia degli Imahzan. Nel 1877 Hassan I (Marocco) nomin\u00f2 Mouha ou Hammou caid degli Zaian, e l'alleanza fu rafforzata dal matrimonio della figlia di quest'ultimo con l'erede al trono, Abd al-Aziz. L'appoggio degli Zaian era indispensabile per la sicurezza dei collegamenti tra Fez e Marrakech.\nAgli inizi del Novecento, la Francia, forte della posizione vantaggiosa acquisita nella Conferenza di Algeciras, che aveva ridimensionato le pretese della Germania e delle altre potenze europee sul Marocco, diede avvio ad una campagna tesa ad assicurarsi il controllo del territorio anche con operazioni militari (la cosiddetta \"pacificazione\" del Marocco). Nonostante la sproporzione degli armamenti, alcune trib\u00f9 furono particolarmente restie a sottomettersi, e tra queste la resistenza pi\u00f9 accanita fu quella degli Zaian. "}
{"id": "2252162", "revid": "287204", "url": "https://it.wikipedia.org/wiki?curid=2252162", "title": "Asunci\u00f3n (disambigua)", "text": ""}
{"id": "2252168", "revid": "121836", "url": "https://it.wikipedia.org/wiki?curid=2252168", "title": "George Monck, I duca di Albermale", "text": ""}
{"id": "2252169", "revid": "121836", "url": "https://it.wikipedia.org/wiki?curid=2252169", "title": "Christopher Monck, II duca di Albermale", "text": ""}
{"id": "2252171", "revid": "767487", "url": "https://it.wikipedia.org/wiki?curid=2252171", "title": "L'ultimo crodino", "text": "L'ultimo crodino \u00e8 un film del 2009 diretto da Umberto Spinazzola e interpretato da Enzo Iacchetti e Ricky Tognazzi. La pellicola \u00e8 basata su un fatto di cronaca realmente accaduto: il trafugamento della salma del banchiere Enrico Cuccia.\nTrama.\nIl film narra le vicende di Giampaolo Pesce detto \"Pes\" (operaio oppresso dai debiti coi colleghi dell'acciaieria in cui lavora), ed Ernesto Rapelli detto \"Crodino\" o anche \"Crodo\" (piccolo imprenditore fallito che coinvolge l'amico Pes nella creazione di un\"'impresa agricola biologica\" destinata al disastro) i quali, assillati dai debiti e dai disagi familiari (Pes incapace di pagare gli alimenti per la figlia Giulia che riesce a vedere pochissimo e che vive con la ex-moglie mentre \"Crodino\" cerca di recuperare la stima della propria moglie), decidono di provare il colpo della vita, organizzando un rapimento a fini di estorsione.\nNon avendo per\u00f2 il coraggio di rapire una persona viva, decidono di trafugare la salma di una persona illustre, per poi chiedere un riscatto ai familiari. La scelta ricade sul feretro di Enrico Cuccia, noto finanziere appena deceduto, salvo, fra le altre cose, andare a chiedere il riscatto alla famiglia Cuccia sbagliata avendo cercato l'indirizzo sull'elenco telefonico. Pur nella loro ingenuit\u00e0 e totale inesperienza, i due riescono, senza neanche rendersene conto, a tenere in scacco per giorni le forze dell'ordine e a scomodare perfino i servizi segreti.\nRiprese.\nIl film \u00e8 ambientato in Piemonte, segnatamente a Meina (luogo di sepoltura del Cuccia) e a Condove in Val di Susa, sede del nascondiglio dei due rapitori\nMolte riprese sono state eseguite nei comuni valsusini di San Giorio di Susa, Bussoleno e Susa.\nDistribuzione.\nIl film, prodotto da Luna Rossa Cinematografica/On My Own e distribuito da Mikado Film, \u00e8 uscito nelle sale italiane il 20 marzo del 2009."}
{"id": "2252174", "revid": "1793900", "url": "https://it.wikipedia.org/wiki?curid=2252174", "title": "Heavenly Valley", "text": "Heavenly Valley, o Heavenly Mountain Resort, \u00e8 un comprensorio sciistico statunitense che si estende nella Sierra Nevada tra la California e il Nevada, costeggiando a sud il Lago Tahoe. Attrezzato con 97 piste e 30 impianti di risalita, si estende per 19\u00a0km\u00b2. Centro amministrativo del comprensorio \u00e8 la citt\u00e0 di South Lake Tahoe, in California. Ha uno sviluppo verticale di 1.162\u00a0m, fino a toccare i 3.068\u00a0m; mediamente, a Heavenly Valley cadono in media 9,14 metri di neve all'anno. In passato la stazione sciistica ha ospitato anche gare della coppa del mondo di sci alpino."}
{"id": "2252175", "revid": "86343", "url": "https://it.wikipedia.org/wiki?curid=2252175", "title": "Davao del Norte", "text": ""}
{"id": "2252176", "revid": "104458", "url": "https://it.wikipedia.org/wiki?curid=2252176", "title": "Heavenly Mountain Resort", "text": ""}
{"id": "2252178", "revid": "277947", "url": "https://it.wikipedia.org/wiki?curid=2252178", "title": "Storia del pensiero economico moderno", "text": "'Storia del pensiero economico moderno \u00e8 un libro scritto dall'economista statunitense Daniel R. Fusfeld, che ha insegnato presso l'Universit\u00e0 del Michigan.\nL'autore esegue un \"excursus\" del pensiero economico nel mondo occidentale dai primordi della emancipazione della disciplina avvenuto nel Cinquecento e nel Seicento fino al periodo post-keynesiano. \nUna delle tesi pi\u00f9 interessanti proposte dall'autore \u00e8 che le figure fondamentali di Karl Marx, Adam Smith e John Maynard Keynes emergano per il modello filosofico-sociale proposto dagli economisti e che era alla base delle loro teorie. \nIl lavoro di Fusfeld consiste nel legare, trovare le connessioni tra le teorie economiche ed il contesto sociale, politico e culturale. Il libro \u00e8 ancora attuale oggi, visto che affronta tematiche come quelle dello sviluppo nei paesi poveri e dell'automazione crescente."}
{"id": "2252182", "revid": "2161507", "url": "https://it.wikipedia.org/wiki?curid=2252182", "title": "Michael Coppola", "text": "Fedelissimo e amico di Lucky Luciano, viene promosso a capodecina subito dopo la fine della guerra castellammarese, curando gli affari della famiglia ad East Harlem.\nBiografia.\nMichele Coppola nasce nel 1900 a New York. Entra a far parte della famiglia Masseria all'inizio degli anni venti, in pieno proibizionismo, come soldato, facendosi la reputazione di killer sadico e violento.\nAlla fine della guerra Castellammarese, Coppola diventa uno dei pezzi grossi della cosca, e il suo amico e nuovo boss della famiglia Lucky Luciano, ristruttura la cosca e lo promuove capodecina affidandogli il territorio di East Harlem, dove si occupa del lucroso racket della lotteria del valore di circa 1.000.000 di dollari l'anno, monopolizza il mercato ortofrutticolo dei carciofi e di altre verdure in societ\u00e0 con Ciro Terranova. Inoltre prende il controllo del \"Mason tenders local 47\", e del \"Laborers union local 13\", due importanti sindacati degli operai edili. I soldati pi\u00f9 importanti della sua decina sono: il suo braccio destro Philip Lombardo, Anthony Salerno con i fratelli Angelo e Ferdinando, ed il cugino Tony, Joe Stracci, Joseph Rao, Joseph Gagliano, Frank Livolsi, Anthony Ferro, Al Rosato, Giovanni Schillaci, Joseph Tortorici, Alfred Cipolla, Felix Monaco, Pasquale Erra, ed i cugini Benjamin DiMartino, Anthony DiMartino, Theodore DiMartino, e Charles Albero. Nel 1937 il suo boss e amico Luciano viene condannato ad una lunga pena detentiva in carcere, cos\u00ec affida la reggenza a Frank Costello, con cui lo stesso Coppola \u00e8 grande amico.\nNel 1946 Coppola \u00e8 il mandante dell'omicidio di Joseph Scottoriggio, candidato del partito repubblicano, il quale si opponeva all'altro candidato sostenuto da Coppola e dalla mafia, Vito Marcantonio. Nel 1957 Frank Costello si ritira dagli affari, dopo aver subito un tentato omicidio ordinato dal suo rivale Vito Genovese, il quale diventa il nuovo boss della famiglia. Ma tra Genovese e Coppola non corre buon sangue a causa della fedelt\u00e0 e amicizia con il precedente boss Costello, e da quel momento in poi il potere di Coppola andr\u00e0 progressivamente diminuendo. Nel 1960 Coppola \u00e8 uno degli 11 uomini elencati ufficialmente nel libro nero dello stato del Nevada dalla commissione sul gioco d'azzardo di Las Vegas. Nel 1961 viene condannato per evasione fiscale a 4 anni di reclusione ed al pagamento di una multa di 40.000 dollari.\nDue anni dopo, nel 1963, viene scarcerato dal penitenziario federale di Atlanta, ma ormai il potere di Coppola \u00e8 completamente svanito. Tre anni dopo, il 1\u00ba ottobre 1966, Michele Coppola muore di cause naturali al \"Massachusetts General Hospital\" di Boston."}
{"id": "2252184", "revid": "118192188", "url": "https://it.wikipedia.org/wiki?curid=2252184", "title": "Paolo Consiglio", "text": "Biografia.\nPaolo Consiglio \u00e8 stato un alpinista di rilievo, accademico del Club Alpino Italiano, direttore e cofondatore della scuola di alpinismo della SUCAI di Roma. Si \u00e8 dedicato sia all'alpinismo estivo che a quello invernale. \u00c8 stato compagno di cordata di alpinisti del calibro di Riccardo Cassin.\n\u00c8 stato responsabile negli anni '60 del settore escursionismo-alpinismo del CTG (Centro Turistico Giovanile) organizzando e dirigendo scuole di alpinismo ed attivit\u00e0 varie, tra le quali le c.d \"ERTA\".\nCompie le prime imprese di rilievo gi\u00e0 molto giovane (apre la sua prima via nuova meno che ventenne) nel campo dell'arrampicata su roccia, sia sul Gran Sasso che sulle dolomiti. Opera anche in altre zone dell'Appennino centrale, prima di dedicarsi all'alpinismo extraeuropeo.\nL'apice della sua carriera alpinistica si ha con le prime due spedizioni Himalayane del CAI di Roma, entrambe guidate da lui, che hanno portato alla conquista del Saraghrar Peak (7349\u00a0m) nell'Hindu Kush e nel 1961 del Lal Qil\u00e0 (6349\u00a0m) nel Parbati (Himalaya). In entrambi i casi Consiglio fa parte della cordata che raggiunge la cima. Alla prima spedizione partecipa anche Fosco Maraini, che successivamente ci scriver\u00e0 un libro: Paropamiso\nMuore a causa di una crisi diabetica sulla via per il campo base dell'Everest. La sua tomba si trova l\u00ec, nei pressi del villaggio di Namche Bazar, accanto a quella del suo amico Dino de Riso, morto a soli due giorni di distanza. La tomba \u00e8 ancora oggi oggetto di visite e \"pellegrinaggi\" da parte di alpinisti ed escursionisti.\nOggi a Paolo Consiglio \u00e8 intitolata la scuola nazionale di alpinismo del CAI di Roma.\nIl Club Alpino Accademico Italiano ha istituito un premio che porta il suo nome, che viene assegnato ogni anno ad una spedizione extraeuropea che abbia svolto attivit\u00e0 di rilievo a carattere esplorativo, in stile alpino (spedizioni leggere), nel rispetto dell'ambiente e sotto il patrocinio del CAI\nUn Rifugio a lui intitolato \u00e8 stato realizzato dopo la sua morte dagli amici del CTG di Reggio Emilia ai piedi del Monte Casarola, al Rio Pascolo."}
{"id": "2252186", "revid": "110157", "url": "https://it.wikipedia.org/wiki?curid=2252186", "title": "Vysok\u00e9 Tatry", "text": "Vysok\u00e9 Tatry (letteralmente, \"Alti Tatra\" in slovacco), detta anche Mesto Vysok\u00e9 Tatry, ovvero \"Citt\u00e0 degli Alti Tatra\", in ungherese \"Magast\u00e1tra\") \u00e8 una citt\u00e0 della Slovacchia facente parte del distretto di Poprad, nella regione di Pre\u0161ov.\nLa citt\u00e0 sorge ai piedi del versante slovacco dei Monti Tatra e costituisce il maggiore comprensorio sciistico della regione, che ha anche ospitato gare della coppa del mondo di sci alpino.\nLa citt\u00e0 \u00e8 stata creata nel 1990 dall'unione dei tre comuni di \u0160trbsk\u00e9 Pleso, Star\u00fd Smokovec e Tatransk\u00e1 Lomnica; fino al 1999 il nome della citt\u00e0 era quello del maggiore di questi comuni, Star\u00fd Smokovec."}
{"id": "2252187", "revid": "104458", "url": "https://it.wikipedia.org/wiki?curid=2252187", "title": "Tatry Wysokie", "text": ""}
{"id": "2252191", "revid": "466539", "url": "https://it.wikipedia.org/wiki?curid=2252191", "title": "Richard Haydn", "text": "Biografia.\nNato a Londra, debutt\u00f2 sui palcoscenici del West End nel 1926, nel coro della rappresentazione di \"'Betty of Myfair\" e successivamente si specializz\u00f2 portando in diverse riviste il personaggio di Edwin Carp, un professore stralunato e distratto. Passato a Broadway vi interpret\u00f2, fra le altre, la pi\u00e8ce \"Set to the Music\" di No\u00ebl Coward, accanto a Beatrice Lillie, e debutt\u00f2 a Hollywood con la commedia \"La zia di Carlo\" (1941), cui segu\u00ec il ruolo di uno dei professori nella brillante commedia \"Colpo di fulmine\" (1941), nel quale il regista Howard Hawks seppe mettere in risalto le doti comiche di Haydn.\nTra le altre sue interpretazioni di rilievo, da ricordare quella del domestico Thomas Rogers in \"Dieci piccoli indiani\", versione diretta nel 1945 da Ren\u00e9 Clair del celebre romanzo di Agatha Christie, e quella del notaio Gerard Rosenthal (Herr Falkstein nella versione originale) in \"Frankenstein Junior\" (1974) di Mel Brooks. Interprete ideale nel genere commedia, per la sua caratteristica voce dai toni nasali, il talento per la mimica, la spontaneit\u00e0 e la capacit\u00e0 di calarsi in personaggi spassosi ed eccentrici, ebbe tra le migliori opportunit\u00e0 quella di prestare la voce al personaggio di Brucaliffo in \"Alice nel Paese delle Meraviglie\" (1951).\nScrisse anche alcuni libri riprendendo il personaggio di Edwin Carp e, verso la fine degli anni quaranta si ciment\u00f2 dietro la macchina da presa per dirigere alcune divertenti commedie, \"I cari parenti\" (1948), \"Abbasso mio marito\" (1949) e \"Assedio d'amore\" (1950). Mor\u00ec nel 1985, a 80 anni, per un infarto."}
{"id": "2252193", "revid": "767487", "url": "https://it.wikipedia.org/wiki?curid=2252193", "title": "Klebsiella", "text": "Klebsiella (Trevisan, 1885) \u00e8 un genere di batteri Gram negativi, della famiglia delle Enterobacteriaceae, normalmente presente nella mucosa respiratoria e nell'intestino dell'uomo, anche se sono praticamente ubiquitari in natura.\nSono provvisti di una capsula prominente a base polisaccaridica: mancano invece di flagello e pertanto non sono mobili. Presentano gli antigeni O e K\nLi si trova in genere singoli, a coppie o in piccole catene.\nSono molto simili agli Enterobacter, differiscono da questi ultimi per l'incapacit\u00e0 di muoversi e per l'incapacit\u00e0 di decarbossilare l'ornitina.\nSpesso gli appartenenti al genere si comportano da patogeni, provocando polmonite, setticemia e altre infezioni ai tessuti molli, tra cui l'apparato intestinale, provocando forti gastroenteriti. La specie Klebsiella pneumoniae sembrerebbe inoltre coinvolta nella genesi della spondilite anchilosante in soggetti geneticamente predisposti. Il germe della Klebsiella, comunque, \u00e8 facilmente individuabile attraverso una coprocoltura, e si sconfigge attraverso la somministrazione di antibiotici specifici, tra cui la ciprofloxacina. \u00c8 indicata altres\u00ec una dieta a basso residuo per 5 settimane dalla fine della somministrazione degli antibiotici, e la somministrazione di fermenti lattici. L'infezione da Klebsiella pu\u00f2 lasciare postumi (intestino irritabile, colite) per molte settimane dalla guarigione.\nLe specie ascritte al genere \"Klebsiella\" sono le seguenti:"}
{"id": "2252194", "revid": "27723", "url": "https://it.wikipedia.org/wiki?curid=2252194", "title": "Premio Nobel per l'Economia", "text": ""}
{"id": "2252196", "revid": "44627", "url": "https://it.wikipedia.org/wiki?curid=2252196", "title": "Figura solida", "text": ""}
{"id": "2252197", "revid": "44627", "url": "https://it.wikipedia.org/wiki?curid=2252197", "title": "Figura piana", "text": ""}
{"id": "2252209", "revid": "1428919", "url": "https://it.wikipedia.org/wiki?curid=2252209", "title": "Tarita Teriipia", "text": "Biografia.\nNata nella Polinesia Francese, Tarita \u00e8 nota per essere divenuta la terza moglie del celebre attore Marlon Brando, che la spos\u00f2 nel 1962, anno in cui si conobbero sul set de \"Gli ammutinati del Bounty\". L'interpretazione della polinesiana Maimiti valse a Tarita la candidatura al Golden Globe 1963 come miglior attrice non protagonista. \"Gli ammutinati del Bounty\" fu anche l'unico film a cui prese parte. \nDal matrimonio con Brando ebbe due figli: Simon Teihotu Brando (1963) e Tarita Cheyenne Brando (26 febbraio 1970-16 aprile 1995). La coppia visse sull'isola di Tetiaroa, propriet\u00e0 di Brando nella Polinesia Francese, fino al divorzio avvenuto nel 1972."}
{"id": "2252210", "revid": "767487", "url": "https://it.wikipedia.org/wiki?curid=2252210", "title": "Fritz Oswald Bilse", "text": "Biografia.\nNacque a Kirn (Renania-Palatinato), all'epoca facente parte della Provincia del Reno (Regno di Prussia), da padre insegnante. Trascorse la propria infanzia in questa cittadina, poi si trasfer\u00ec a Eisenach, nella Turingia. Qui, nel 1896, si arruol\u00f2 nell'esercito prussiano, nel quale fu solo sottufficiale sino al 1900. In quegli anni acquis\u00ec le conoscenze e l'esperienza necessaria, nonch\u00e9 diversi spunti, per i romanzi che lo resero famoso.\nNel 1903 scrisse e pubblic\u00f2 \"Aus einer kleinen Garnison. Ein milit\u00e4risches Zeitbild\" (\"Vita in una citt\u00e0-guarnigione\"), il suo primo romanzo, che portava il suo nome di battesimo - nelle successive edizioni, tuttavia, si firm\u00f2 sempre Fritz von der Kyrburg. A causa del carattere esageratamente satirico nei confronti dell'esercito imperiale e delle usanze della citt\u00e0 di Forbach (Lorena), citt\u00e0 dove era stato stanziato alla fine del secolo, quest'opera fu duramente criticata; tuttavia, ottenne un vero e proprio \"succ\u00e8s de scandale\" e proprio per questo fu presto ristampata. Fu anche processato dalla Corte marziale, dati gli oltraggi all'armata del Reich, dal 9 al 13 novembre 1903 a Metz; nel periodo del processo l'opera fu temporaneamente bandita.\nDopo il processo, decise di lasciare la patria per trasferirsi a Parigi e poi a Londra, ritornandovi solo in estate - per la precisione aveva casa nella cittadina di Obing, in Baviera. Visse poi a Gro\u00df-Ziethen, nel Brandeburgo. Negli anni delle Guerre Mondiali e del Nazismo nessuno sent\u00ec pi\u00f9 parlare di lui; fu la sua fortuna: il Terzo Reich non lo consider\u00f2 mai un nemico da deportare - in proposito, bisogna dire che, oltre a non essere un personaggio politicamente scomodo, Bilse si era sempre detto contro i socialisti e i comunisti, che aveva definito \"seguaci dell'utopia di Marx\". Trascorse, dunque, tranquillamente questi anni.\nCaduto Hitler, nel 1946 fu eletto membro dell'assemblea di Stato; tuttavia, non ci sono informazioni riguardo al suo operato. La Storia e la Letteratura sembravano averlo dimenticato e, di fatto, nonostante fosse citato ne \"I Buddenbrook\" di Thomas Mann, solo nel 2003 \u00e8 tornato alla ribalta grazie al romanzo \"Esra\" di Maxim Biller.\nOpera.\nReso celebre dalla portata dello scandalo, \"Vita in una citt\u00e0-guarnigione\" spopol\u00f2 letteralmente in Francia, nazione che all'epoca era dichiaratamente ostile alla Germania; nel 1904 fu tradotto, quindi, anche in lingua francese. Quanto alla diffusione planetaria, il noto scrittore e poeta statunitense Theodore Dreiser fu tra i suoi pi\u00f9 noti sostenitori. L'opera fu accolta con favore, per\u00f2, soprattutto dagli intellettuali connazionali: il grande Thomas Mann, Nobel nel 1929, lo cita nella sua opera pi\u00f9 celebre, \"\". L'opera fu tradotta anche in Inglese nel 1904 con il titolo \"Life In A Garrison Town\".\nLa carriera di Bilse raggiunse l'apice nei primi anni del Novecento, tuttavia l'autore non seppe pi\u00f9 scrivere un altro romanzo come \"Vita in una citt\u00e0-guarnigione\", cos\u00ec presto cadde nel dimenticatoio. Nel 1924 scrisse \"Gottes M\u00fchlen. Roman aus einer gro\u00dfen Nation\" (\"Dei Mulini. Romanzi su una gloriosa Nazione\"), nel quale prendeva nuovamente di mira la societ\u00e0 e la cultura francese, all'epoca entrambe imbevute di Decadentismo. Nel 1925 fu la volta del \"Die schwarze Welle\" (\"L'onda nera\"), nel quale narrava la Guerra franco-prussiana vista da un contingente arruolato nelle colonie in Africa."}
{"id": "2252211", "revid": "767487", "url": "https://it.wikipedia.org/wiki?curid=2252211", "title": "It's Not Me, It's You", "text": "It's Not Me, It's You \u00e8 il secondo album della cantante pop britannica Lily Allen, pubblicato il 6 febbraio 2009 in Italia e il 9 febbraio nel Regno Unito.\nL'album \u00e8 stato registrato nel 2008 e rappresenta per Lily Allen un cambio di stile musicale che la vede spostarsi dallo ska/reggae dell'album di debutto, \"Alright, Still\" del 2006 verso l'elettropop con elementi di jazz e country. L'album \u00e8 stato scritto e prodotto assieme a Greg Kurstin, gi\u00e0 al fianco della Allen per \"Alright, Still\".\n\"It's Not Me, It's You\" fu lodato dai critici musicali, che notarono la Allen per la sua \"lingua avvelenata\". Il disco fu un successo commerciale, tanto che debutt\u00f2 alla posizione numero 1 nel Regno Unito, in Australia e in Canada. Nel Regno Unito ha venduto oltre 900.000 copie. Alla fine del decennio, l'album ha venduto 2 milioni di copie nel mondo.\nIl singolo di lancio dell'album, \"The Fear\", debutt\u00f2 in vetta alla Official Singles Chart, dove rimase per quattro settimane di fila. Altre hit di grande successo internazionale furono \"Not Fair\", \"Fuck You\", e in misura minore \"22\" e \"Who'd Have Known\", hit da top 5 nella classifica britannica. La canzone \"Back to the Start\" fu rilasciata esclusivamente in vinile in occasione del Record Store Day. Lily Allen si esib\u00ec in numerosi show televisivi per promuovere il disco, tra cui The Ellen DeGeneres Show. Lily Allen intraprese inoltre il tour mondiale \"It's Not Me, It's You World Tour\", che il 28 ottobre 2009 l'ha portata anche in Italia all'Alcatraz di Milano.\nTracce.\nTesti e musiche di Lily Allen e Greg Kurstin, eccetto dove indicato."}
{"id": "2252214", "revid": "599013", "url": "https://it.wikipedia.org/wiki?curid=2252214", "title": "Alessandro Ypsil\u00e1nti", "text": ""}
{"id": "2252218", "revid": "76963", "url": "https://it.wikipedia.org/wiki?curid=2252218", "title": "Brook Sykes", "text": "\u00c8 conosciuto anche come Brook Rowan ed ha interpretato Garth King nella serie televisiva per ragazzi \"Geni per caso\".\nBiografia.\nIl suo primo ruolo nel mondo dello spettacolo fu quello del bullo Gribbs nella terza e quarta stagione della serie televisiva \"Il faro incantato\". Il suo lavoro in televisione include anche \"Geni per caso\" ed alcune apparizioni in \"Stingers\", \"Blue Heelers - Poliziotti con il cuore\" e \"Dirt Game\".\nSul grande schermo ha impersonato Sparks in \"You and Your Stupid Mate\".\nBrook Sykes si \u00e8 esibito anche in alcune produzioni teatrali, tra cui \"Oliver\" nel ruolo di Noah, \"Guys and Dolls\" interpretando Big Julie e \"Better Than This\" dove impersona Cliff.\nDoppiatori italiani.\nNelle versioni italiane dei suoi film, Brook Sykes \u00e8 stato doppiato da:"}
{"id": "2252234", "revid": "729019", "url": "https://it.wikipedia.org/wiki?curid=2252234", "title": "Pallavolo femminile ai XV Giochi asiatici", "text": "Il XII campionato di pallavolo femminile ai Giochi asiatici si \u00e8 svolto dal 30 novembre all'11 dicembre 2006 a Doha, in Qatar, durante i XV Giochi asiatici. Al torneo hanno partecipato 9 squadre nazionali asiatiche e la vittoria finale \u00e8 andata par la sesta volta, la terza consecutiva, alla Cina.\nPodio.\nCampione.\nCina(Sesto titolo)\nSecondo posto.\nGiappone\nTerzo posto.\nTaipei Cinese"}
{"id": "2252235", "revid": "268447", "url": "https://it.wikipedia.org/wiki?curid=2252235", "title": "Volo Turkish Airlines 151", "text": ""}
{"id": "2252240", "revid": "1776051", "url": "https://it.wikipedia.org/wiki?curid=2252240", "title": "Romantic Tragedy's Crescendo", "text": "Romantic Tragedy's Crescendo \u00e8 il primo album dei Macbeth, uscito nell'ottobre 1998."}
{"id": "2252246", "revid": "363629", "url": "https://it.wikipedia.org/wiki?curid=2252246", "title": "AERO (album)", "text": "AERO (\"Anthology of Electronic Revisited Originals\") \u00e8 una raccolta di Jean-Michel Jarre, pubblicata nel 2004 dalla Warner Music. Si tratta di un album contenente rivisitazioni dei brani pi\u00f9 noti di Jarre, ri-registrati in Surround 5.1.\nIl disco.\nL'album include un CD e un DVD: il DVD contiene audio in Dolby Digital e DTS, mentre il CD \u00e8 registrato in stereo e mixato per rendere un'atmosfera pi\u00f9 \"spaziosa\" del normale.\nAl rilascio di \"AERO\", Jarre ha commentato di aver sempre immaginato cosa poteva essere la sua musica registrata in surround; con l'avvento del supporto DVD, ha potuto finalmente pubblicare la sua musica nel modo in cui ha sempre desiderato. Ha inoltre affermato che questa \u00e8 la prima registrazione progettata specificatamente per l'ascolto in 5.1 (questa affermazione \u00e8 stata poi smentita da artisti minori che per\u00f2 avevano pubblicato precedentemente materiale con queste caratteristiche).\nLe note del disco contengono un messaggio d'introduzione di Jarre che spiega che le foto incluse nel booklet, inviategli da molti fan di tutto il mondo, hanno fortemente ispirato la realizzazione del disco. Una versione estesa del booklet (di 48 pagine) \u00e8 stata venduta esclusivamente nei negozi della catena Carrefour in Francia.\nLe immagini che accompagnano la musica nel DVD mostrano gli occhi della moglie di Jarre, Anne Parillaud, mentre lei ascolta la musica per l'intera durata del disco. Gli occhi sulla copertina del disco sono invece dello stesso Jarre."}
{"id": "2252251", "revid": "44627", "url": "https://it.wikipedia.org/wiki?curid=2252251", "title": "Disequazione di secondo grado", "text": ""}
{"id": "2252254", "revid": "229244", "url": "https://it.wikipedia.org/wiki?curid=2252254", "title": "Operations Support System", "text": ""}
{"id": "2252255", "revid": "1632387", "url": "https://it.wikipedia.org/wiki?curid=2252255", "title": "Ecomafia", "text": "Il termine ecomafia, nella lingua italiana, \u00e8 un neologismo coniato dall'associazione ambientalista Legambiente per indicare le attivit\u00e0 illegali delle organizzazioni criminali, di tipo mafioso, che arrecano danni all'ambiente.\nIn particolare sono generalmente definite \"ecomafie\" le associazioni criminali dedite al traffico e allo smaltimento illegale dei rifiuti.\nStoria.\nNotizie relative all'attivit\u00e0 di tali organizzazioni hanno cominciato ad avere un certo risalto a partire dal 1982, quando \u00e8 entrata in vigore la normativa sul trattamento dei rifiuti speciali con l'emanazione del D.P.R. (DECRETO DEL PRESIDENTE) 10 settembre 1982, n. 915 (\"Attuazione delle direttive (CEE) n. 75/442 relativa ai rifiuti, n. 76/403 relativa allo smaltimento dei policlorodifenili e dei policlorotrifenili e n. 78/319 relativa ai rifiuti tossici e nocivi\").\nPer la prima volta nel 1991 vennero accertati reati di questo tipo, commessi su larga scala. Sei imprenditori ed amministratori vennero condannati dalla Settima Sezione del Tribunale di Napoli per abuso di ufficio e corruzione; vennero assolti, invece, dal reato di associazione mafiosa.\nIl termine ecomafia appare tuttavia, per la prima volta, nel 1994 in un documento pubblicato dall'associazione italiana Legambiente, intitolato \"Le ecomafie - il ruolo della criminalit\u00e0 organizzata nell'illegalit\u00e0 ambientale\", in collaborazione con Eurispes e con l'Arma dei Carabinieri.Grazie alla collaborazione di quest'ultima con l'associazione Legambiente, nel 1997 venne pubblicato il primo \"Rapporto Ecomafia\" dell'associazione ambientalista, che da allora ogni anno fa il punto sull'argomento.\nNel 1995 \u00e8 stata istituita la \"Commissione parlamentare d'inchiesta sul ciclo dei rifiuti\".\nLa Commissione d'inchiesta \u00e8 stata rinnovata in tutte le legislature successive, fino all'attuale (XVII Legislatura) in cui \u00e8 stata istituita con la legge n. 1 del 2014, ed \u00e8 stata presieduta prima dal deputato Alessandro Bratti, poi dalla deputata Chiara Braga.\nSecondo il rapporto \"Ecomafia 2015\" di Legambiente, nel 2014 sono stati 29.293 i reati accertati, per un giro d'affari pari a 22 miliardi di euro. Le regioni dove si registra il maggior numero di reati ambientali sono, nell'ordine, Campania, Sicilia, Calabria e Puglia, le stesse in cui sono presenti le principali organizzazioni mafiose italiane.\nAttivit\u00e0.\nAttivit\u00e0 spesso attribuite a tali organizzazioni, oltre quelle riguardanti lo smaltimento dei rifiuti, sono anche l'escavazione abusiva, il traffico di rifiuti, il traffico di animali esotici, il saccheggio di beni archeologici, l'abusivismo edilizio su larga scala e l'allevamento di animali da combattimento.\nIl traffico di rifiuti.\nAree di smaltimento abusivo.\nIl Sud d'Italia \u00e8 l'area dove la maggior parte di questi rifiuti va a finire, in particolare lungo le cosiddette \"rotta adriatica\" e \"rotta tirrenica\", dal nord verso la Puglia e verso la Campania-Calabria. Parte dei rifiuti viene sotterrata in cave abusive, gi\u00e0 oggetto di reati ambientali di escavazione. Nel Nord Italia in pi\u00f9 casi \u00e8 stato accertato lo smaltimento di fanghi tossici, come fertilizzanti in campi coltivati. Ma l'Italia \u00e8 anche crocevia di traffici internazionali di rifiuti, provenienti dai paesi europei e destinati a Nigeria, Mozambico, Somalia, Romania. Si ipotizza che l'omicidio di Ilaria Alpi sia riconducibile a inchieste che la giornalista stava conducendo.\nTipi di reati.\nI reati possono avvenire ad ogni livello del ciclo dei rifiuti: produzione, trasporto e smaltimento. Il produttore pu\u00f2 dichiarare il falso sulla quantit\u00e0 o sulla tipologia di rifiuti da smaltire, oppure incaricare dell'operazione imprese che lavorano sottocosto, essendo a conoscenza del fatto che utilizzeranno metodi illegali. A livello di trasporto, possono venire manomessi i documenti di classificazione della merce, in modo da dirottare il carico o farlo scomparire. Nelle operazioni di smaltimento, infine, si verifica la maggior possibilit\u00e0 che avvengano truffe: finte trasformazioni, bancarotte fraudolente degli impianti di trasformazione con il risultato di abbandonare sul posto i materiali, trattamenti inadeguati, abbandono di rifiuti in discariche abusive.\nTraffico di rifiuti.\nIl ruolo giocato dalle mafie \"tradizionali\" \u00e8 generalmente molto importante nelle attivit\u00e0 ecomafiose, ma spesso sono imprese private, amministratori locali e organi di controllo corrotti a costituire reti che compiono reati ambientali. Lo smaltimento illegale di rifiuti tossici o di scorie nucleari, da parte di aziende che hanno ricevuto l'appalto per la loro depurazione, gestione e messa in sicurezza, \u00e8 considerato da Legambiente il pi\u00f9 lucroso e pericoloso campo di attivit\u00e0 delle ecomafie.\nIn Italia lo smaltimento illegale di rifiuti tossici ha riguardato in particolar modo la Campania; alcune zone geografiche della regione sono state denominate con appellativi specifici, ad indicare la gravit\u00e0 delle conseguenze dello sversamento illegale (Triangolo della morte Acerra-Nola-Marigliano, Terra dei fuochi). \nTuttavia, una nuova Terra dei Fuochi \u00e8 stata individuata anche nella Pianura Padana e in particolare nel Bresciano, dove \u00e8 presente la pi\u00f9 grande discarica radioattiva d\u2019Italia. I veleni hanno raggiunto la falda acquifera e oltre 86.000 tonnellate di rifiuti radioattivi si trovano in aziende e discariche. Caso emblematico \u00e8 quello della discarica Metalli Capra di Capriano del Colle, la pi\u00f9 grande discarica radioattiva d\u2019Italia, con ben 82500 tonnellate di scorie al Cesio 137 che si trovano in un parco agricolo. In un parco urbano \u00e8 presente l\u2018ex Cagimetal, con 1800 tonnellate di scorie sempre contenenti Cesio. In Lombardia, e in misura minore in Veneto, inoltre, sono state fuse in fonderie e acciaierie fonti di Cesio 137, di Radio 226 e di Cobalto 60, arrivate quasi sempre dall\u2019Europa dell'Est e dall'Australia. \nNel maggio 2021, l'operazione dei Carabinieri Forestali di Brescia, coordinati dal sostituto procuratore Mauro Leo Tenaglia, ha fatto luce su un business legato allo smaltimento di oltre 150.000 tonnellate di fanghi tossici, spacciati per fertilizzanti, su circa 3.000 ettari di terreni agricoli tra Lombardia, Veneto, Emilia-Romagna e Piemonte. Il fulcro delle attivit\u00e0 illecite era una societ\u00e0 bresciana operante nel settore del recupero di rifiuti, la WTE, con tre stabilimenti a Calcinato, Calvisano e Quinzano d'Oglio, interessati dal provvedimento emesso dal gip Elena Stefana.\nNonostante l'attenzione e la repressione, secondo l'agenzia governativa \"Apat\" in Italia nel 1999 sono stati prodotti 72.5 milioni di tonnellate di rifiuti speciali, di cui 23 milioni da industrie di costruzione e 4 milioni considerati rifiuti pericolosi. Legambiente ha stimato che nello stesso anno siano stati smaltiti illegalmente 11.2 milioni di tonnellate di questi rifiuti.\nReati.\nLa prima proposta legislativa per l'inserimento nel codice penale dei delitti contro l'ambiente recante la definizione giuridica di ecomafia risale al 1998 e si deve al senatore, Giovanni Lubrano di Ricco.\nIl 19 maggio 2015 viene approvato, con i soli voti contrari di Forza Italia e l'astensione della Lega Nord, il disegno di legge Ddl 1345 B promosso da Ermete Realacci (Pd), Salvatore Micillo (M5S) e Serena Pellegrino (Sel) che introduce nel codice penale cinque nuovi delitti contro l'ambiente. La Legge n.68/2015 viene pubblicata sulla Gazzetta Ufficiale del 28 maggio ed entra in vigore dal 13 giugno 2015. In questo modo la Magistratura si dota di strumenti di indagine pi\u00f9 ampi e adeguati ad arginare il fenomeno delle ecomafie, a cominciare dall'introduzione nel codice penale dei delitti contro l'ambiente, detti \"ecoreati\", fino a quel momento di natura contravvenzionale.\nI reati introdotti sono:\nInoltre vengono introdotti una serie di altri provvedimenti che riguardano la prescrizione, l'obbligo di ripristino dei luoghi contaminati, la confisca dei beni, la diminuzione di pena per ravvedimento operoso.\nOperazioni di polizia.\nDecine di azioni di polizia sono state condotte contro traffici di rifiuti:"}
{"id": "2252258", "revid": "889336", "url": "https://it.wikipedia.org/wiki?curid=2252258", "title": "Kota Kinabalu", "text": "Kota Kinabalu (pronuncia: , precedentemente nota come Jesselton) \u00e8 la capitale dello stato di Sabah in Malaysia. La citt\u00e0 \u00e8 anche la capitale della divisione West Coast, una delle cinque suddivisioni amministrative di primo livello (\"divisioni\") dello stato di Sabah.\nKota Kinabalu \u00e8 situata sulla costa nord-occidentale dell'isola del Borneo e si affaccia, tramite la baia di Gaya, sul Mar Cinese Meridionale. A 3 chilometri al largo della costa cittadina, si trova il secondo parco nazionale dello stato malese, il parco nazionale Tunku Abdul Rahman, che occupa un'area totale di 50\u00a0km2, comprende cinque isole, le rispettive barriere coralline e il tratto di mare circostante. A est-nord-est, il panorama \u00e8 dominato dal monte Kinabalu (4.095 metri) che d\u00e0 il nome alla citt\u00e0 ed \u00e8 la vetta pi\u00f9 alta della catena montuosa del Crocker, la quale separa la costa nord-occidentale del Borneo da quella orientale.\nKota Kinabalu - con una popolazione stimata, al 2009, di 579.304 abitanti - \u00e8 la sesta citt\u00e0 della Malesia per numero di abitanti e il pi\u00f9 grande centro urbano dello stato di Sabah; la sua area metropolitana, che comprende il sobborgo di Putatan e l'intero distretto di Penampang, supera i 700.000 abitanti. Conosciuta in patria e all'estero con l'abbreviazione K.K., Kota Kinabalu rappresenta per la Malesia un'importante meta turistica (una delle principali attrazioni \u00e8 il parco nazionale di Kinabalu, 88\u00a0km ad est della citt\u00e0) e un popolare luogo di passaggio per i viaggiatori che visitano il Sabah e il Borneo.. La cittadina \u00e8 anche uno dei maggiori centri industriali e commerciali della Malaysia Orientale. Questi due fattori economici hanno contribuito al rapido sviluppo demografico della citt\u00e0 a cavallo del XXI secolo (da 160.122 abitanti nel 1991 e 305.382 nel 2000, fino a quasi 600.000 abitanti nel 2009).\nStoria.\nNegli ultimi decenni del XIX secolo, la Compagnia Britannica del Borneo del Nord (\"British North Borneo Company\") ottenne l'amministrazione del protettorato britannico del Borneo del Nord (istituito formalmente nel 1888 e corrispondente all'attuale stato del Sabah) e la mantenne fino al 1946. Nel 1882, la Compagnia aveva fondato un avamposto commerciale sull'isola di Pulau Gaya, gi\u00e0 abitata da popolazioni di etnia Bajau. Nel 1897, l'insediamento inglese fu distrutto dai ribelli Bajau e Taus\u016bg capeggiati da Mat Salleh che tra il 1894 e il 1900 guid\u00f2 un movimento di ribellione anticoloniale nel Borneo settentrionale.\nAl termine della rivolta, nel 1899, la Compagnia decise di trasferire la stazione commerciale sul tratto di costa antistante presso un villaggio di pescatori che da quel momento prese il nome informale di Api-Api. Il nuovo insediamento (la futura Kota Kinabalu) fu destinato a diventare il terminal portuale e la stazione di testa della rete ferroviaria del Borneo del Nord (\"North Borneo Railway\"). Il villaggio si espanse e prese il nome di \"Jesselton\", in onore di Sir Charles Jessel, l'allora vicepresidente della Compagnia. Col tempo e grazie all'apporto della nuova linea ferroviaria, Jesselton divenne il pi\u00f9 grande centro commerciale del Borneo settentrionale, in modo particolare per il commercio della gomma, ma anche di cera, tabacco (la cui coltivazione fu importata dagli inglesi), malacca, petrolio e svariate altre risorse minerali e naturali.\nDurante la seconda guerra mondiale, Jesselton fu gravemente danneggiata dagli inglesi in ritirata per impedire che i giapponesi ne potessero sfruttare l'apparato industriale e logistico. Dopo la conquista giapponese, il 9 gennaio 1942, l'insediamento riottenne il nome originario di Api-Api. Nel 1943, in risposta alla brutale occupazione, il mercante cinese Albert Kwok organizz\u00f2 alcuni abitanti del luogo in un movimento di guerriglia noto come \"Kinabalu Guerrillas\" che poteva contare anche sull'appoggio delle trib\u00f9 delle isole al largo della costa. Il 10 ottobre dello stesso anno, circa 300 insorti occuparono le citt\u00e0 di Tuaran e Menggatal, ma fallirono successivamente la presa di Jesselton e, nel gennaio del 1944, vennero tutti uccisi o fatti prigionieri segnando la fine della ribellione. La parte ancora intatta della citt\u00e0 fu distrutta dai bombardamenti degli Alleati nell'estate del 1945, nell'ambito della campagna del Borneo, una serie di assalti con mezzi anfibi condotti dagli australiani, col supporto navale e aereo degli Stati Uniti, finalizzato alla conquista di tutte le posizioni costiere giapponesi nel Borneo settentrionale e orientale. Al termine della guerra, dopo la resa giapponese a Labuan il 10 settembre del 1945, erano rimasti in piedi solo tre edifici della citt\u00e0.\nIl 15 luglio 1946, l'intera regione ritorn\u00f2 formalmente sotto l'amministrazione della Compagnia Britannica del Borneo del Nord, che, tuttavia, non aveva i mezzi economici per fare fronte alle imponenti spese necessarie alla ricostruzione e si vide costretta, nello stesso anno, a cederne il controllo alla corona inglese. Il nuovo governo coloniale scelse di ricostruire Jesselton come capitale del Borneo del Nord al posto di Sandakan, anch'essa distrutta nel corso della guerra.\nJesselton rimase capitale della colonia fino a quando lo stato, col nome di Sabah, entr\u00f2 a far parte della federazione malese nel 1963. Il 30 settembre 1968, la citt\u00e0 assunse il nome attuale e, il 2 febbraio 2000, ottenne lo status ufficiale di \"citt\u00e0\".\nEtimologia.\nKota Kinabalu.\nKota Kinabalu prende il nome dal monte Kinabalu, situato a circa 90\u00a0km a est-nord-est della citt\u00e0. Il significato e l'origine della parola \"kinabalu\" sono incerti. Secondo il folklore degli abitanti di etnia Kadazandusun, \"kinabalu\" \u00e8 una parola composita col significato di \"\u00abvedova\u00bb\" (\"balu\" in malese) [di un] \"\u00abuomo cinese\u00bb\" (\"kina\" in lingua dusun) che fa riferimento ad un racconto popolare in cui un avventuriero cinese raggiunge le falde della montagna convinto che sulla sua vetta si trovi una pietra preziosa guardata da un drago. Mentre attende il momento propizio per effettuare la pericolosa scalata, l'uomo prende residenza in un villaggio circostante e sposa una donna del luogo. Una volta recuperata la pietra, l'avventuriero torna in Cina, ma promette alla moglie che sarebbe tornato a prenderla. L'uomo non si fa pi\u00f9 vedere, e la donna, convinta che il marito sia perito in mare, decide di scalare la montagna per congiungersi, nella morte, col suo amato.\nUna tradizione locale Kadazandusun anche pi\u00f9 diffusa riconduce la parola al termine \"Aki Nabalu\" che significa \"\u00abnonno Nabalu\u00bb\". \"Nabalu\" \u00e8 un'altra parola di etimologia incerta, ma con un significato abbastanza definito (\"\u00abluogo della morte\u00bb, \u00abspirito della morte\u00bb\"). Il nome \"Kinabalu\" combinerebbe, quindi, il senso di rispetto per gli anziani tipico di queste culture (qualunque persona molto anziana \u00e8 chiamata \"\u00abnonno\u00bb\" (\"aki\") o \"\u00abnonna\u00bb\" (\"odu\") indipendentemente dalle relazioni di parentela), il culto degli antenati dei Dusun e la loro paura superstiziosa verso il soprannaturale (gli stessi termini \"aki\" e \"odu\" possono indicare anche, rispettivamente, uno spirito spaventoso e la sua incarnazione) con la maestosit\u00e0 e le insidie ambientali di questa grande montagna.\nIl significato di \"Kota\" \u00e8, al contrario, piuttosto chiaro. Si tratta di una parola malese che indica una \"\u00abfortezza\u00bb\", un \"\u00abpaese\u00bb\", una \"\u00abcitt\u00e0\u00bb\", e ricorre nel nome di altre citt\u00e0 e villaggi della Malesia quali Kota Bahru, Kota Tinggi e Kota Kemuning.\nAltri nomi.\n\"Api-Api\" (\"\u00abfuoco-fuoco\u00bb\" in malese) \u00e8 il nome colloquiale che gli abitanti del luogo di etnia Bajau diedero alla stazione commerciale di Jesselton a partire dal 1899. L'origine del nome viene riferita, comunemente, alle grida allarmate (\"fuoco! fuoco!\"), da parte della gente sulla costa, alla vista delle fiamme che si levarono dall'isola di Pulau Gaya quando la precedente stazione commerciale fu incendiata, durante la rivolta del 1897. Altre ipotesi attribuiscono il toponimo ad un fiume della zona (il \"Sungai Api-Api\") o, in alternativa, al nome locale (\"api-api\") dell'\"avicennia germinans\", un albero comune nelle foreste a mangrovie della zona. Questo nome rimase a lungo popolare, anche a causa della difficolt\u00e0 di pronuncia del nome inglese da parte dei locali, e traslitterato come \u4e9a\u5e87 (pronunciato \"ah-bi\" in lingua hakka) fu adottato dai residenti cinesi di etnia Hakka che, in parte, lo usano ancor oggi.\nUn altro nome storico \u00e8 \"Deasoka\", che significa pressappoco \"\u00absotto l'albero del cocco\u00bb\" in lingua Bajau. I Bajau usavano questo nome per indicare un villaggio situato nella parte meridionale della citt\u00e0 che abbondava di palme da cocco. Un altro nome era \"Singgah Mata\" (letteralmente \"\u00abocchio di passaggio\u00bb\") traducibile indicativamente come \"\u00abpiacevole alla vista\u00bb\". Era questo il nome dato dai pescatori di Pulau Gaya alla striscia di terra dove oggi sorge il centro cittadino di Kota Kinabalu.\nAttualmente tutti questi nomi vengono ripresi da strade o edifici cittadini (e.s.: \"Lintasan Deasoka, Api-Api Centre, Jalan Singgah Mata, Jesselton Point\").\nCapitale.\nCome capitale, Kota Kinabalu riveste un ruolo significativo per le condizioni politiche ed economiche della popolazione nell'intero stato. La citt\u00e0 \u00e8 la sede del governo del Sabah e ne ospita quasi tutti i dicasteri e le agenzie governative, oltre alla maggior parte delle agenzie e dei dipartimenti del governo federale malese. L'assemblea legislativa dello stato del Sabah si trova nelle vicinanze della baia di Likas. Quattro deputati rappresentano i rispettivi distretti elettorali della citt\u00e0 al governo federale: \"Sepanggar (P.171), Kota Kinabalu (P.172), Putatan (P.173)\" e \"Penampang (P.174)\". La popolazione elegge anche 9 rappresentanti all'assemblea legislativa del Sabah dalle assemblee distrettuali di: Karambunai, Inanam, Likas, Api-Api, Luyang, Tanjung Aru, Petagas, Kepayan, e Moyog."}
{"id": "2252259", "revid": "27723", "url": "https://it.wikipedia.org/wiki?curid=2252259", "title": "Presidenza della Repubblica Italiana", "text": ""}
{"id": "2252265", "revid": "2121638", "url": "https://it.wikipedia.org/wiki?curid=2252265", "title": "Corvo (personaggio)", "text": "Il Corvo, il cui vero nome \u00e8 Eric Draven, \u00e8 un personaggio immaginario e protagonista del fumetto \"Il Corvo\" scritto e disegnato tra il 1988 e il 1989 da James O' Barr e pubblicato dalla \"Caliber Comics\" con la collaborazione di \"Kitchen Sink Press\". O' Barr inizi\u00f2 a pensare al personaggio dopo aver perso sua moglie in un incidente. Inizi\u00f2 quindi a lavorare alla figura del personaggio di Eric traendo la prima ispirazione dalla sua stessa tragedia personale e la seconda dalla storia di due fidanzati uccisi per un anello da 20$ nella citt\u00e0 di Detroit, notizia che O'Barr aveva letto su un giornale in quel periodo.\nL'aspetto del personaggio \u00e8 molto oscuro, la sua dialettica e il modo di relazionarsi con gli altri \u00e8 ispirata palesemente alle poesie di William Blake e di Charles Baudelaire; ovviamente O'Barr si rif\u00e0 alla cultura underground degli anni 80, influenzato dalla musica e dai gruppi rock dell'epoca (ad esempio The Cure, Joy Division). Il volto truccato del personaggio (chiaro riferimento a Pierrot) si ispira alla maschera del teatro inglese drammatico la quale rappresenta l'Ironia; a detta dell'autore questa maschera \u00e8 perfetta, poich\u00e9 incarna i due lati della personalit\u00e0 del personaggio, ovvero il dolore e la disperazione.\nEric \u00e8 un ragazzo dal fisico asciutto, ma muscoloso, dalla carnagione chiara e dai capelli neri e lunghi. Amante della musica, specialmente il rock, il ragazzo ci viene presentato anche con una forte passione per la poesia e la letteratura. Sebbene nei primi volumi non venga detto in modo esplicito, nel susseguirsi della storia diventa chiaro che Eric sia ritornato dalla morte grazie ad un corvo, il quale lo ha reso praticamente immortale: egli non \u00e8 in grado di provare dolore e non pu\u00f2 essere ucciso. Eric vive di sofferenza, guidato da una cieca follia che lo spinge ad una spietata vendetta. Dopo essere risorto, privo di freni inibitori, da ragazzo tranquillo si trasforma completamente e diventa una specie di angelo della morte che non ha nessuna forma di piet\u00e0; egli uccide in modo brutale e spesso anche persone non coinvolte con l'omicidio della sua fidanzata. \u00c8 un essere vendicativo che uccide pure chi cerca di fermarlo (criminali della cerchia degli assassini suoi e della sua ragazza, comunque), inoltre manifesta forti disturbi e squilibri mentali (si taglia, ride da solo ed \u00e8 fortemente masochista).\nIn un certo senso ha caratteristiche tipiche sia dell'anti-eroe, sia dell'eroe, poich\u00e9 viene rappresentato come un folle disposto a tutto pur di vendicare la sua morte e quella della sua fidanzata.\nIl sito web IGN ha inserito Eric Draven alla 37\u00aa posizione nella classifica dei cento maggiori eroi della storia dei fumetti, dopo Spawn e prima del Dottor Strange.\nBiografia del personaggio.\nEric Draven \u00e8 un giovane ragazzo e promesso sposo di Shelly Webster. Entrambi vivono a Detroit, una citt\u00e0 infestata da crimini e violenza al di sopra dei quali si regge il boss Top Dollar e il criminale T-Bird. Una notte Eric e Shelly si trovano in macchina, ma durante il viaggio la macchina si rompe e i due sono costretti a fermarsi in una zona isolata di Detroit. Qui, i due fidanzati vengono aggrediti da alcuni malviventi (Tom Tom, Top Dollar, T-Bird, Tin Tin e Funboy), i quali prima feriscono mortalmente Eric a colpi di pistola e poi uccidono Shelly, dopo averla brutalmente violentata. Ritrovato dalla polizia ancora vivo ma in fin di vita, Eric viene trasferito immediatamente in ospedale dove per\u00f2 muore poco dopo. Prima di spirare, Eric continua a dire una sola ed unica frase: \u00ab Il corvo ha detto di non guardare.\u00bb\nDopo un anno dall'aggressione, Eric ritorna in vita grazie ad un corvo, che nelle antiche credenze faceva resuscitare l'anima di una persona per poter regolare i conti contro i suoi carnefici. Truccatosi come Pierrot, Eric inizia ad uccidere i suoi carnefici: uccide prima Tin Tin e Top Dollar a colpi di pistola, dopodich\u00e9 raggiunge Tom Tom e gli taglia le gambe. Prima che il criminale possa morire per la ferita, Eric scopre da quest'ultimo che l'anello di fidanzamento di Shelly \u00e8 stato venduto a Gideon, un titolare di un banco dei pegni. Recuperato l'anello e ucciso Gideon (al quale distrugge persino il negozio), Eric conclude la sua vendetta uccidendo Funboy e T-Bird; il primo viene costretto da Eric a suicidarsi con un'iniezione letale, mentre il secondo viene ucciso dopo un lungo scontro tra Eric e altri criminali proprio nel posto in cui Shelly e il protagonista erano stati uccisi un anno prima. Compiuta la vendetta, Eric ritorna finalmente dalla sua amata, stavolta per sempre.\nPoteri e abilit\u00e0.\nMentre \u00e8 in possesso dei poteri del corvo, Eric possiede delle capacit\u00e0 uniche. In quanto gi\u00e0 morto, il rinato non sente alcun tipo di dolore fisico, ma tuttavia mantiene intatti i ricordi che pi\u00f9 lo hanno fatto soffrire, ovvero quelli della sua morte. Possiede anche un fattore di guarigione (che gli permette di guarire qualsiasi ferita), sensi e istinti paragonabili a quelli degli animali, forza sovrumana, agilit\u00e0 felina e una mira unica. Inoltre, Eric \u00e8 anche in grado di vedere attraverso gli occhi del Corvo. Sempre nel fumetto si scopre che le ferite inflitte da Eric stesso non sono soggette a guarigione. Eric pu\u00f2 inoltre sparire e ricomparire in ogni momento. Grazie alla sua agilit\u00e0 \u00e8 in grado di compiere acrobazie impossibili per qualunque atleta umano e pu\u00f2 volare per lunghi tratti e conosce una variet\u00e0 di arti marziali. Eric pu\u00f2 inoltre trasformarsi nel corvo che lo ha fatto tornare in vita acquisendo quindi la capacit\u00e0 di volare e possiede la visione notturna. Con la sua forza \u00e8 in grado di far volare un uomo per notevole distanza senza sforzo. Possiede inoltre riflessi sovrumani con cui pu\u00f2 afferrare una pistola o un coltello lanciato verso di lui senza difficolt\u00e0 (come dimostrato nel combattimento con Tin Tin).\nNel film, Eric possiede altre capacit\u00e0; ad esempio possiede il potere di ricordarsi di alcuni fatti (anche perduti nella sua memoria) semplicemente toccando alcuni suoi oggetti. Eric pu\u00f2 anche appropriarsi dei ricordi di altre persone (come succede con Albrecht) per poi trasferirli in altre persone (ad esempio uccide Top Dollar facendogli sentire le trenta ore di dolore di Shelly in un istante). Anche se la persona riportata in vita dal Corvo \u00e8 fisicamente invulnerabile a qualsiasi tipo di offesa fisica, nel film viene spiegato che se si colpisce il corvo, il rinato (in questo caso Eric) sar\u00e0 automaticamente vulnerabile agli attacchi. L'invulnerabilit\u00e0 di Eric pu\u00f2 anche scomparire quando il protagonista compie la sua missione. Questo viene rivelato ad Eric da uno spirito guida, chiamato Skull Cowboy, apparso per\u00f2 solo in scene che saranno poi scartate in fase di montaggio.\nAltre apparizioni.\nOltre che nel fumetto originale di O'Barr, Eric fa altre apparizioni in altri prodotti cartacei legati al franchise: tra gli altri, appare come protagonista nel romanzo ufficiale del film (scritto da Kenneth Roycroft), \u00e8 visto brevemente in quello del secondo film (di Chet Williamson, dove appare in sogno a Sarah insieme a Shelly per presagirle l'arrivo di Ashe Corven ed \u00e8 da lei citato pi\u00f9 volte) ed \u00e8 inoltre protagonista del reboot in dieci numeri pubblicato nel 1999 dalla Image Comics: in questa versione, oltre che occuparsi di vendicare la sua morte e quella di Shelly sterminando la gang di Top Dollar, affronta altri criminali e indaga su alcuni casi di omicidio, scontrandosi con un vigilante nativo americano di nome Walker ben pi\u00f9 spietato di lui e capace di comunicare con i lupi, e scoprendo che la tomba di Shelly \u00e8 stata profanata e il suo corpo rimosso.\nAltri media.\nCinema.\nNe \"Il corvo - The Crow\", il personaggio \u00e8 impersonato da Brandon Lee, morto accidentalmente a causa di un colpo di pistola, mentre stava effettuando le riprese del film. Nel film, Eric viene ucciso insieme a Shelly nel suo appartamento e scaraventato da una finestra (contrariamente al fumetto in cui vengono uccisi in strada).\nIl personaggio \u00e8 citato brevemente da Sarah in una scena del film \"Il corvo 2 - La citt\u00e0 degli angeli\", unico dei sequel a collegarsi alla trasposizione del primo film.\nTelevisione.\nEric \u00e8 interpretato da Mark Dacascos nella serie televisiva \"The Crow: Stairway to Heaven\" del 1998. In questa serie il personaggio \u00e8 molto diverso, poich\u00e9 la sua unica ragione di vita \u00e8 la redenzione, invece della vendetta."}
{"id": "2252267", "revid": "287204", "url": "https://it.wikipedia.org/wiki?curid=2252267", "title": "Antonio Leon Ortega", "text": ""}
{"id": "2252275", "revid": "1833487", "url": "https://it.wikipedia.org/wiki?curid=2252275", "title": "Clan dei Casalesi", "text": "Il clan dei Casalesi \u00e8 uno dei pi\u00f9 potenti clan camorristici e una delle pi\u00f9 potenti organizzazioni criminali di sempre. Originario di San Cipriano d\u2019Aversa, fu formato nella seconda met\u00e0 del XX secolo.\nSi connota come un cartello criminale avente i tratti tipici \"paragonabili\" a Cosa nostra siciliana. Oltre che nella provincia di Caserta, il clan risulta attivo anche in altre regioni del paese come Veneto ed Emilia-Romagna, in particolare nelle province di Modena e Reggio Emilia.\nAll'estero, il clan \u00e8 attivo in altri paesi europei, come in Spagna, dove gestisce un canale di distribuzione della cocaina proveniente dal Sud America. E in Svizzera e Romania dove gestiscono la prostituzione, il traffico di droga, l'edilizia, centri benessere e il riciclaggio di denaro, investendolo in attivit\u00e0 legali.\nStoria.\nLa camorra agraria nei Mazzoni.\nNell'agro aversano era storicamente presente la camorra legata al controllo del mondo agricolo, in particolare nella zona dei Mazzoni, ossia una zona della provincia di Caserta situata tra i bacini del Volturno e dei Regi Lagni. La camorra agraria nasce per imporre la sorveglianza alle aziende agricole, con la cosiddetta, \"guardian\u00eca\", con le mediazioni nelle transazioni agricole e con le estorsioni sui mercati agricoli. L'organizzazione, con il tempo, si era poi gradualmente interessata all'attivit\u00e0 edilizia.\nI suoi storici esponenti erano:\nQuesti clan familiari negli anni '70 si erano legati alla Nuova Camorra Organizzata fondata nel 1970 da Raffaele Cutolo, che era riuscito a federare anche altri clan minori dell'Agro aversano.\nLa lotta tra i vecchi clan e il ruolo di Bardellino.\nVerso la met\u00e0 degli anni settanta del XX secolo, l'attivit\u00e0 dei vecchi clan entr\u00f2 in contrasto col gruppo emergente capeggiato da Antonio Bardellino e Mario Iovine. Antonio Bardellino, di San Cipriano d'Aversa, nel 1974 faceva ancora il carrozziere, per poi dedicarsi alle rapine, in particolare a quelle dei TIR e ai furti sui treni merci. Entrato in contatto con il clan Nuvoletta di Marano di Napoli, di cui costitu\u00ec nel 1977 il braccio armato, venne affiliato a Cosa Nostra dal mafioso siciliano Rosario Riccobono presso la masseria dei fratelli Lorenzo e Ciro Nuvoletta a Marano di Napoli. Carmine Schiavone dichiar\u00f2:\nGi\u00e0 a partire dalla fine degli anni settanta, Bardellino intu\u00ec che il futuro dei traffici illegali sarebbe stato rappresentato dalla cocaina, capace di alimentare a lungo termine un affare molto pi\u00f9 redditizio rispetto a quello dell'eroina. Per questo motivo, il capo-clan organizz\u00f2 un'imponente attivit\u00e0 d'import-export di farina di pesce a copertura del traffico di cocaina, che partendo dall'America Latina giungeva nell'agro aversano passando attraverso Alberto Beneduce, uno dei vertici indiscussi del clan e fraterno amico di Michele Zagaria. Cionondimeno, il clan Bardellino contrabband\u00f2 anche l'eroina, le cui spedizioni dirette alla Famiglia Gambino e Famiglia Genovese, erano nascoste all'interno dei filtri di caff\u00e8 espresso. I collaboratori di giustizia riferirono che, quando una di queste spedizioni venne intercettata dalle autorit\u00e0 antidroga, Bardellino telefon\u00f2 a John Gotti e successivamente ai Genovese, affermando che il business non si sarebbe di certo fermato e che avrebbe mandato una quantit\u00e0 di stupefacente pari al doppio di quella sequestrata.\nBardellino ottenne un potere enorme, dal casertano fino al basso Lazio, che molto frequentemente era gestito da suo nipote, il giovane Paride Salzillo. Bardellino spesso si recava in Brasile e a Santo Domingo. Lo strapotere del boss infastidiva gli altri capi-clan che decisero di eliminarlo utilizzando un subdolo stratagemma: spinsero Bardellino a ordinare l'uccisione di Domenico Iovine, dopodich\u00e9 indussero il fratello di Domenico, Mario, ad uccidere per vendetta Bardellino stesso.\nL'espansione di Bardellino nel basso Lazio.\nLa zona sud della provincia di Latina anticamente era parte integrante della \"Terra di Lavoro\": quindi per le comuni origini e affinit\u00e0 culturali citt\u00e0 come Fondi, Formia, Gaeta, Minturno, Castelforte e Santi Cosma e Damiano sono stati luoghi di insediamento camorristico di diverse organizzazioni criminali provenienti dalla provincia di Caserta. Ci\u00f2 \u00e8 in particolar modo avvenuto tra la fine degli anni '70 e l'inizio degli anni '80 per svariati motivi, tra i quali la bellezza delle localit\u00e0 turistiche, che suggeriva ai boss il luogo dove trascorrere le vacanze e dove trasferire i propri familiari lontano dai paesi d'origine, soprattutto nei periodi \"caldi\". Le misure restrittive, come il soggiorno obbligato, applicate nei confronti di affiliati ai clan, non solo campani hanno agevolato l'infiltrazione.\nL'integrazione di questi diversi fattori ha condotto a constatare che nel territorio a sud dell'Agro Pontino in quel periodo erano presenti ed operavano le figure criminali di:\nTanta rappresentanza mafiosa era favorita dalla compiacenza della politica sulla quale ancora grava pi\u00f9 di un sospetto in considerazione dei lavori della Commissione d'Accesso a Fondi e sulla richiesta di scioglimento del suo consiglio comunale avanzata dal Prefetto di Latina. Antonio Bardellino limit\u00f2 la sua attivit\u00e0 a sporadiche apparizioni in quanto era gi\u00e0 all'epoca latitante, inseguito da diversi ordini di cattura per estorsione, omicidio e strage. In un \"summit\" a Formia Bardellino, alla presenza di Pasquale Galasso, Giacomo Cavalcanti ed Enzo Moccia, stabil\u00ec l'attacco alla masseria dei Nuvoletta a Poggio Vallesana. Il fratello Ernesto rappresentava il braccio operativo che sul territorio concretizzava il reinvestimento dei capitali di provenienza illecita. Infatti, nel 1979 a Formia veniva registrata la Immobiliare Tirreno Sud, di cui erano soci lo stesso Ernesto Bardellino, i fratelli Alberto e Benito Beneduce e Giuseppe Natale. Questa azienda realizz\u00f2 nella zona di Vindicio, in Via Unit\u00e0 d'Italia, una maxi lottizzazione, come ad esempio nel caso della costruzione dell'albergo Solemar. Altro settore per favorire il riciclaggio di denaro di provenienza illecita, era quello dei locali notturni, accertato gi\u00e0 nel 1982 nell'ambito del procedimento penale riguardante il fallimento della societ\u00e0 Maurice, proprietaria della discoteca \"Seven Up\", titolare della quale risultava Aldo Ferrucci.\nQuest'ultimo aveva ottenuto dalla Banca Popolare del Golfo prestiti consistenti, senza per\u00f2 fornire alcuna garanzia: la facilit\u00e0 con cui Ferrucci ottenne liquidit\u00e0 spost\u00f2 l'attenzione degli inquirenti sui massimi vertici dell'istituto di credito locale che, al termine degli accertamenti investigativi giudiziari, risult\u00f2 pesantemente infiltrato dalla criminalit\u00e0 organizzata. In sostanza, la banca and\u00f2 in rovina in quanto aveva \"prestato\", tra il 1980 e il 1981, 5 miliardi di lire alla Maurice che, essendo una societ\u00e0 espressione dell'economia camorrista, fall\u00ec. Lo stabile della discoteca, tra le pi\u00f9 famose all'epoca in Italia, fin\u00ec sotto sequestro nel 1985 nell'ambito dell'inchiesta della Magistratura napoletana sui beni riconducibili ad Antonio Bardellino.\nUn anno prima il suo direttore, sempre Aldo Ferrucci, venne arrestato dalla criminalpol di Napoli con l'accusa di far parte del clan Bardellino. Prima dell'altro arresto scaturito da un'inchiesta sul clan Moccia, al quale Ferrucci era anche legato, il locale nel 1986 rimase semidistrutto da un'esplosione (provocata dalla combustione di fuochi artificiali) seguita da un incendio che ne compromise seriamente la struttura; due ragazzi morirono carbonizzati, oltre quaranta i feriti sui cento ragazzi presenti quella sera. L'incidente comport\u00f2 la fine della discoteca \"Seven Up\", che non riapr\u00ec mai pi\u00f9. Le indagini, i sequestri e gli arresti susseguitisi negli anni dimostrarono il legame tra la discoteca e la malavita.\nL'omicidio Bardellino e l'ascesa degli Schiavone.\nTra la fine degli anni ottanta e l'inizio degli anni novanta, il clan vive una grave crisi, scaturita dall'omicidio di Alberto Beneduce, operato dai clan satellite La Torre ed Esposito, a cui seguono gli omicidi di Vincenzo De Falco e di Mario Iovine, elementi di spicco del gruppo. Secondo i collaboratori di giustizia, Mario Iovine si rec\u00f2 a casa di Bardellino in Brasile e qui lo uccise con un martello. La circostanza, tuttavia, non \u00e8 mai stata acclarata, poich\u00e9 il corpo di Bardellino non venne mai ritrovato. Il Tribunale di Napoli Nord ne ha dichiarato la morte presunta il 14 giugno 1988. Non vi \u00e8 stato alcun processo sulla sua morte.\nCon l'omicidio di Antonio Bardellino nel 1988 si determina un vortice di vendette con numerosi omicidi tra San Cipriano d'Aversa e Casal di Principe, tanto che questi comuni ottennero, in quegli anni, il primato di area urbana col pi\u00f9 alto tasso di omicidi d'Europa.\nNon scamp\u00f2 alla morte neanche il nipote di Bardellino, Paride Salzillo, colui che gestiva sul territorio gli affari malavitosi per conto dello zio. Ricevuta la telefonata dal Brasile dell'avvenuta morte del capo, Francesco Schiavone invit\u00f2 Salzillo ad un incontro con tutti i maggiorentidell'organizzazione. Questi ultimi, non appena il giovane si present\u00f2, disarmarono il ragazzo, lo informarono della morte dello zio e gli preannunciarono la morte; Salzillo, pietrificato, venne fatto sedere e fu strangolato con una corda di plastica. Anche il suo cadavere non venne mai ritrovato, probabilmente fu gettato in un canale poi cementificato.\nL'omicidio di Giuseppe Diana e il processo \"Spartacus\".\nAll'inizio degli anni '90, l'omicidio di Alberto Beneduce d\u00e0 inizio ad una sanguinosa lotta interna, proprio tra De Falco e le fazione degli Schiavone e Bidognetti, faida che si protrasse sino alla met\u00e0 degli anni novanta. La guerra intestina assegner\u00e0 definitivamente il comando del clan a Schiavone e Bidognetti. Il potere e il comando del clan fu assunto da Francesco Schiavone e da Francesco Bidognetti; anche se era il primo il boss principale. Subito dopo spiccavano le figure di Michele Zagaria e Antonio Iovine, entrambi di San Cipriano d\u2019Aversa. In questi anni, precisamente nel 1994, i casalesi uccisero il sacerdote Giuseppe Diana, parroco di Casal di Principe, colpevole secondo l'organizzazione di aver criticato la camorra.\nIl dominio di Schiavone e Bidognetti venne interrotto con una maxi-operazione denominata \"Spartacus\" nata dalla collaborazione di alcuni pentiti. L'operazione condusse nel 1993 all'arresto di Bidognetti, e nel 1998 di Schiavone. Tali azioni permisero di intentare un processo, il processo Spartacus, di cui invero la stampa non si occup\u00f2 molto. Iniziato nel 1998, le sentenze di primo grado giunsero nel 2005, mentre quelle di appello nel 2008 e il terzo ed ultimo grado, la Cassazione, il 15 gennaio 2010. Il colpo per il clan fu molto duro, vennero condannati all'ergastolo Schiavone, Bidognetti e molti altri importanti esponenti latitanti come Zagaria e Iovine.\nDurante gli anni del processo il pentito Carmine Schiavone sembr\u00f2 rivelare che ci sarebbe stato un piano del clan per uccidere lo scrittore Roberto Saviano entro il 25 dicembre del 2008. L'affermazione venne poi smentita dallo stesso Schiavone, che incontr\u00f2 Saviano nella sede della Mondadori in via Sicilia a Roma. Secondo Schiavone quella informazione venne messa in giro dai Servizi Segreti con l'obiettivo di screditare il suo ruolo di collaboratore, visto che una volta scontata definitivamente la pena, avrebbe cominciato a rivelare le informazioni sulle coperture istituzionali dell'organizzazione, da lui verbalizzate ma coperte con degli omissis, che di fatto segretarono la confessione, da parte dell'allora Ministro degli interni Onorevole Giorgio Napolitano, cos\u00ec come riportato dal giornale \"Il Mattino\".\nGli anni 2000 e gli arresti dei boss.\nA partire dagli anni 2000 gli arresti, le condanne e il regime penitenziario del 41 bis indebolirono molto le figure di Schiavone e Bidognetti consentendo l'ascesa di due boss gi\u00e0 condannati all'ergastolo ma latitanti: Michele Zagaria e Antonio Iovine. Il primo controllava gli affari dei casalesi nel nord Italia e nell'Europa dell'est, il secondo si occupava delle coperture politiche a Roma. Il gruppo di Bidognetti venne quasi distrutto, soprattutto dopo l'arresto di Giuseppe Setola, allora reggente del gruppo e colpevole della strage di Castel Volturno, dove vennero uccise sette persone a colpi di AK-47.\nIl clan Schiavone fu poi indebolito dall'ascesa di Giuseppe Costa al potere, ma risult\u00f2 essere ancora attivo. Lo dimostrano l'arresto di Nicola Schiavone, figlio maggiore di Francesco, avvenuto il 15 giugno 2010, visto come reggente del gruppo e mandante del triplice omicidio di Francesco Buonanno, Giovanni Battista Papa e Modestino Minutolo, seguito dall'arresto di Francesco Barbato \"o' sbirro,\" considerato a sua volta reggente del clan dopo l'arresto di Nicola.\nL'arresto di Antonio Iovine avvenuto il 17 novembre 2010, fino ad allora uno dei pi\u00f9 importanti boss del clan, rese Michele Zagaria l'unica figura di spicco del clan. Dal 2011 la reggenza del Clan viene affidata alla famiglia Iavarazzo di Villa Literno, gi\u00e0 imparentati con gli Schiavone. Il 7 dicembre dello stesso anno, durante una massiccia operazione della Polizia di Stato, scattata all'alba, venne catturato Michele Zagaria: il boss, latitante da ben 16 anni, si nascondeva in un bunker sotterraneo di un appartamento di Casapesenna, in via Mascagni. Il 10 marzo 2015 nel corso dell\"'\"Operazione Spartacus Reset\",\" vengono arrestati 40 appartenenti al clan Schiavone, tra cui anche i figli di \"Sandokan,\" Nicola e Carmine Schiavone.\nAttivit\u00e0 e diffusione.\nLe attivit\u00e0 dell'organizzazione camorristica sono molto diversificate, nelle quali il racket delle estorsioni \u00e8 tuttavia molto rilevante per l'economia del clan, soprattutto nell'agro aversano. Secondo una stima della Direzione nazionale antimafia il fatturato risultante delle aziende controllate dal clan e dei traffici illeciti si aggirerebbe attorno ai 30 miliardi di euro. Inoltre dal 1985 al 2004 sarebbero stati compiuti dal clan 646 omicidi. Secondo lo scrittore Roberto Saviano, minacciato di morte dalla stessa organizzazione, i casalesi condussero all'estero attivit\u00e0 illecite, gi\u00e0 dagli anni '90. In Spagna sono molto impegnati ad investire in immobili, aziende agricole, alberghi, ville, negozi di lusso e traffico di droga. Sono inoltre da anni presenti nel traffico e nello smaltimento internazionale dei rifiuti tossici e nocivi delle industrie italiane e straniere. In Svizzera riciclano capitale e nell'acquisto di banche.\nL'organizzazione risulta molto attiva anche sotto l'aspetto imprenditoriale, tanto che nel 2008 tent\u00f2 addirittura di acquisire quote societarie della \"Societ\u00e0 Sportiva Lazio\", tramite l'ex calciatore Giorgio Chinaglia. Durante la crisi dei rifiuti in Campania nel 2008 venne scoperto un grande traffico e smaltimento illegale di rifiuti da parte del clan. Il clan \u00e8 inoltre attivo anche nel traffico di eroina e cocaina, con diversi boss di cosa nostra statunitense della famiglia Gambino di New York, John Gotti e con la famiglia Genovese soprattutto nell'ambito della fornitura di stupefacenti. A Febbraio 2019, un'inchiesta della DIA di Venezia ha evidenziato i sodalizi mafiosi del \"clan\", allargatisi negli anni '90 da Eraclea a tutto il Veneto orientale. Le attivit\u00e0 riguardano in modo particolare il controllo locale della prostituzione, del traffico di droga e dell'immigrazione clandestina.\nL'azione di contrasto.\nL'attivit\u00e0 di contrasto al clan dei casalesi da parte delle polizia italiana e della magistratura italiana ha acquisito progressivamente maggiore intensit\u00e0: un primo riconoscimento dell'esistenza dell'organizzazione si ebbe nel 1986 con la sentenza del Tribunale di Santa Maria Capua Vetere nei confronti di Alessandri Aldo + 210 (conosciuto anche come \"processo Bardellino\") che si concluse con diverse condanne e decret\u00f2 l'appartenenza del clan alla Nuova Famiglia; ma una reale azione di contrasto si ebbe soprattutto dopo la collaborazione di alcuni pentiti che condusse al processo Spartacus nel 1998. Da allora sono stati effettuati sia molti sequestri di beni, che arresti importanti, ma la potenza del clan rimase ancora enorme, a causa dei fortissimi legami con la politica, sia locale che nazionale, con l'imprenditoria, con l'industria e infine a causa della mancata collaborazione della popolazione.\nCollaboratori di giustizia.\nIl clan dei casalesi conta tra boss e minori circa cinquanta collaboratori di giustizia. Ne segue un elenco parziale:\nVittime famose.\nNel corso della sua storia, il clan dei casalesi ha ucciso diverse persone, alcune delle quali molto note, talvolta con modalit\u00e0 estremamente violente. \nTra le vittime pi\u00f9 note:"}
{"id": "2252288", "revid": "22372122", "url": "https://it.wikipedia.org/wiki?curid=2252288", "title": "Cane selvatico colorato", "text": ""}
{"id": "2252294", "revid": "2144833", "url": "https://it.wikipedia.org/wiki?curid=2252294", "title": "Ludwig Ganghofer", "text": "Biografia.\nNacque a Kaufbeuren, in Svevia, il 7 giugno 1855. Diplomatosi al Liceo nel 1873, si trasfer\u00ec ad Augusta, in Baviera, e poi a Monaco; nel 1875 entr\u00f2 come studente d'Ingegneria meccanica nel Politecnico cittadino. In questi anni comprese che la sua vera vocazione era verso la Letteratura e la Filosofia, cos\u00ec si rec\u00f2 a Berlino e a Lipsia, dopo aver frequentato per un breve periodo l'Universit\u00e0 di Monaco, per approfondire le proprie conoscenze. A Lipsia ottenne nel 1879 diversi riconoscimenti per i suoi brillanti studi filosofici e letterari.\nL'anno dopo inizi\u00f2 ad interessarsi anche di Teatro: quindi, scrisse \"Der Herrgottschnitzer von Ammergau\" (\"Lo scultore di Crocifissi di Ammergau\") per il Staatstheater am G\u00e4rtnerplatz di Monaco, dove era tornato dopo due anni a Lipsia. L'opera ebbe un inaspettato successo per diversi mesi, poi fu duramente criticata una volta rappresentata a Berlino; tuttavia, Ganghofer aveva accresciuto notevolmente la propria fama, tanto da essere assoldato nel 1881 da un importante teatro di Vienna. Allo stesso tempo collaborava anche con il giornale \"Die Gartenlaube\". Nel 1886 divenne editore del \"Wiener Tagblatt\", un'importante rivista viennese, incarico che ricopr\u00ec con successo sino al 1891.\nDa quell'anno si dedic\u00f2 interamente alla stesura di romanzi di successo, collaborando spesso con il grande Hugo von Hofmannsthal, esponente di spicco della Rivoluzione conservatrice. Il suo periodo d'oro va dal 1915 al 1917 - anni, per\u00f2, non certo felici per Germania e Austria, protagoniste della Prima guerra mondiale. Tuttavia, la fortuna di Ganghofer fu proprio la Guerra: scrisse un gran numero di racconti, romanzi e poesie per attivit\u00e0 propagandistica a favore della Guerra totale; in particolare si ricorda un romanzo-rapporto intitolato \"Reise zur deutschen Front\" (\"Viaggio per le frontiere tedesche\").\nLa sua fama crebbe talmente tanto che ebbe la possibilit\u00e0 di conoscere e diventare amico dell'imperatore del Reich Guglielmo II, ultimo re di Prussia; tuttavia, cos\u00ec leg\u00f2 troppo la propria figura alla Guerra che, com'\u00e8 noto, sconvolse completamente la Germania: nel 1918 il re fu detronizzato, Nazionalismo e Comunismo si diffusero a braccetto con la gravissima crisi economica, i Tedeschi furono feriti nell'orgoglio a causa del Patto di Versailles e, a coronare questo periodo di caos, ci fu l'avvento del Nazismo, cui, per\u00f2, Ganghofer non assistette mai.\nFinita la Grande Guerra, si dedic\u00f2 soprattutto alla sua attivit\u00e0 di scrittore; il suo ultimo lavoro fu \"Das Land der Bayern in Farbenphotographie\" (\"La Baviera in colorate fotografie\"), dedicato a Ludovico III di Baviera, nel 1920 si spense a Tegernsee, in Baviera.\nMolti dei lavori di Ganghofer, sin dagli anni dieci, vennero adattati per il cinema."}
{"id": "2252298", "revid": "287204", "url": "https://it.wikipedia.org/wiki?curid=2252298", "title": "Gli orfani del male", "text": "Gli orfani del male \u00e8 un romanzo scritto dal francese Nicolas d'Estienne d'Orves nel 2007. Edito in Italia da Sperling and Kupfer, il romanzo si sviluppa partendo dalla storia in epoca contemporanea di alcuni personaggi legati agli esperimenti genetici in Germania in epoca nazista, alcuni realmente esistiti come il celebre Otto Rahn.\nTradotto in 11 lingue, ha avuto un grande successo di pubblico in Francia."}
{"id": "2252299", "revid": "3831", "url": "https://it.wikipedia.org/wiki?curid=2252299", "title": "Fagutal", "text": ""}
{"id": "2252302", "revid": "86343", "url": "https://it.wikipedia.org/wiki?curid=2252302", "title": "Island Garden City of Samal", "text": ""}
{"id": "2252304", "revid": "86343", "url": "https://it.wikipedia.org/wiki?curid=2252304", "title": "IGaCoS", "text": ""}
{"id": "2252308", "revid": "104458", "url": "https://it.wikipedia.org/wiki?curid=2252308", "title": "Jean-Daniel Daetwyler", "text": ""}
{"id": "2252309", "revid": "287204", "url": "https://it.wikipedia.org/wiki?curid=2252309", "title": "Jean-Daniel Datwyler", "text": ""}
{"id": "2252314", "revid": "1305772", "url": "https://it.wikipedia.org/wiki?curid=2252314", "title": "Oppio (disambigua)", "text": "Oppio si pu\u00f2 riferire a:"}
{"id": "2252316", "revid": "19580", "url": "https://it.wikipedia.org/wiki?curid=2252316", "title": "Societ\u00e0 Europea", "text": ""}
{"id": "2252318", "revid": "741067", "url": "https://it.wikipedia.org/wiki?curid=2252318", "title": "Percy Herbert", "text": "Biografia.\nHerbert serv\u00ec nella Royal Army Ordnance Corps durante la seconda guerra mondiale e, catturato dai giapponesi quando questi presero Singapore, trascorse quattro anni di internamento nel famigerato campo di prigionia di Changi. Al termine del conflitto, grazie all'interessamento dell'attrice Sybil Thorndike, entr\u00f2 alla Royal Academy of Dramatic Art, dove vinse una borsa di studio che gli consent\u00ec di intraprendere la carriera di attore teatrale, lavorando sui palcoscenici dell'Old Vic con grandi interpreti come John Gielgud.\nDebutt\u00f2 nel cinema nei primi anni cinquanta e interpret\u00f2 svariati ruoli di militare, in particolare nei film \"\" (1955), \"Il ponte sul fiume Kwai\" (1957), per il quale lavor\u00f2 anche come consulente, \"Mare di sabbia\" (1958), \"Whisky e gloria\" (1960), \"I cannoni di Navarone\" (1961), \"Cannoni a Batasi\" (1964), \"Tobruk\" (1967) e \"I 4 dell'Oca selvaggia\" (1978). \nRecit\u00f2 a suo agio anche in altri generi cinematografici, come nelle commedie \"Il capitano soffre il mare\" (1958), \"Carry On Cowboy\" (1965), \"James Bond 007 - Casino Royale\" (1967), nel fantasy come \"L'isola misteriosa\" (1961) e \"Un milione di anni fa\" (1966), e nel dramma come \"Becket e il suo re\" (1964) e \"Bunny Lake \u00e8 scomparsa\" (1965).\nAttivo anche sul piccolo schermo, durante un soggiorno a Hollywood Herbert partecip\u00f2 a diversi episodi della serie \"Cimarron Strip\" (1967-1968). Tra le altre sue partecipazioni televisive, da ricordare le serie \"Gioco pericoloso\" (1961), \"Il Santo\" (1962-1965), \"Z Cars\" (1965), e \"Dixon of Dock Green\" (1965-1974)."}
{"id": "2252322", "revid": "712828", "url": "https://it.wikipedia.org/wiki?curid=2252322", "title": "Killer (personaggio)", "text": ""}
{"id": "2252325", "revid": "287204", "url": "https://it.wikipedia.org/wiki?curid=2252325", "title": "Football Club Merano Calcio", "text": "Il Football Club Merano Calcio \u00e8 una societ\u00e0 calcistica di Merano fondata nel 2002, che milita nel campionato provinciale dilettanti di Prima Categoria della Provincia di Bolzano nel girone A. Nella stagione sportiva 2016/17 si \u00e8 classificata al 2\u00ba posto ed ha ottenuto, dopo uno spareggio a tre con Terlano e Campo Tures, il titolo sportivo per accedere al campionato provinciale di Promozione.\nStoria.\nCome tutto lo sport meranese ha le sue origini nell'ambito della pratica dell'esercizio ginnico.\nLa societ\u00e0, denominata \"Turnverein Meran\" o anche \"Meraner Turnverein\" (Soc. Ginnastica Merano oppure Ginnastica Meranese), si costitu\u00ec nel 1886 e fu la prima societ\u00e0 cittadina a giocare al calcio.\nNel dopo-guerra lo Sportklub Meran (che i giornali bolzanini \"Der Landesman\" e \"Der Tiroler\" citano anche come Sportclub e Sport Club Meran) partecip\u00f2 col Meraner Turnverein alle prime sfide con le squadre bolzanine e ad un Campionato Altoatesino (Hochetscher Fussballverband) organizzato nell'inverno 1923 che non fu portato a termine.\nPartecip\u00f2 anche al primo campionato di Terza Divisione 1926-1927 del neo-costituito Direttorio Trentino classificandosi 3\u00ba su 8 squadre, campionato culminato nello spareggio tra U.S. Rovereto e U.G. Trento che vide vittoriose le zebrette a Verona per 3-1.\nNel 1927 accetta la fusione con le altre compagini cittadine \"Hansa\" e \"Roma\" ponendo quale condizione essenziale il poter conservare la propria denominazione. Lo S.C. Merano ebbe vita breve e fu sciolto prima del 1933.\nRinata nel 1936 alla fine della Guerra d'Etiopia con la nuova denominazione di \"Merano Sportiva\", partecip\u00f2 ad alcuni campionati tridentini di Prima Divisione fino alla radiazione per inattivit\u00e0 prima dell'inizio del campionato 1940-41.\nRicostituita nel 1945, ripart\u00ec dalla Prima Divisione venendo subito promossa in Serie C dove rest\u00f2 fino al declassamento in Promozione. Dopo varie retrocessioni e repentine promozioni in IV Serie la Merano Sportiva si fonde con il F.C. Passirio nato nel 1956.\nIl Passirio rimane unica compagine cittadina solo per 2 stagioni perch\u00e9 nel 1968 nasce l'A.C. Merano. Dopo 14 anni le due compagini arrivano ad un'altra fusione e successivo ritorno nell'ex Serie D ormai diventato campionato Interregionale.\nEsaurite le finanze la societ\u00e0 viene chiusa nel 1993. Il Merano Calcio \u00e8 poi rinato nel 2002 dall'unione tra U.S. Merano Sinigo e F.C. Fortuna Merania (quest'ultima era nata nel 1977 col nome di F.C Fortuna Merano).\nIl 10 gennaio 2016 l'U.S. Sinigo \u00e8 stata rifondata mantenendo gli storici colori sociali bianco-verdi e nella stagione sportiva 2016/17 ha partecipato al campionato provinciale di III categoria, girone A, classificandosi 9 su 11 partecipanti con 19 punti complessivi, frutto di 6 vittorie ed 1 pareggio."}
{"id": "2252327", "revid": "33689", "url": "https://it.wikipedia.org/wiki?curid=2252327", "title": "Grado sessagesimale", "text": ""}
{"id": "2252329", "revid": "26415", "url": "https://it.wikipedia.org/wiki?curid=2252329", "title": "Canale Cillarese", "text": ""}
{"id": "2252331", "revid": "110157", "url": "https://it.wikipedia.org/wiki?curid=2252331", "title": "Vicariato apostolico di Donkorkrom", "text": "Il vicariato apostolico di Donkorkrom (in latino: \"Vicariatus Apostolicus Donkorkromensis\") \u00e8 una sede della Chiesa cattolica in Ghana immediatamente soggetta alla Santa Sede. Nel 2017 contava 24.342 battezzati su 226.343 abitanti. \u00c8 retto dal vescovo John Alphonse Asiedu, S.V.D.\nTerritorio.\nIl vicariato apostolico comprende il distretto di Afram Plains nella Regione Orientale del Ghana.\nSede del vicariato \u00e8 la citt\u00e0 di Donkorkrom, dove si trova la cattedrale di san Francesco Saverio.\nIl territorio \u00e8 suddiviso in 9 parrocchie.\nStoria.\nLa prefettura apostolica di Donkorkrom fu eretta il 12 giugno 2007 con la bolla \"Ad expeditius\" di papa Benedetto XVI, ricavandone il territorio dalla diocesi di Koforidua.\nIl 19 gennaio 2010 la prefettura apostolica \u00e8 stata elevata a vicariato apostolico con la bolla \"Domini verbum\" dello stesso papa Benedetto XVI.\nCronotassi dei vicari apostolici.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 226.343 persone contava 24.342 battezzati, corrispondenti al 10,8% del totale."}
{"id": "2252333", "revid": "113553533", "url": "https://it.wikipedia.org/wiki?curid=2252333", "title": "Medaglia per le scienze e per le arti (Austria)", "text": "La medaglia per le scienze e per le arti fu una medaglia di benemerenza dell'Impero austriaco, rifondata nel 1955.\nStoria.\nLa decorazione, detta anche \"medaglia pro literis et artibus\", venne fondata il 28 agosto 1887 dall'Imperatore Francesco Giuseppe d'Austria ed andava a sostituire un precedente premio di riconoscimento istituito dall'Imperatore Ferdinando I nel 1835 per ricompensare quanti si fossero distinti in maniera particolare nei campi delle arti e delle scienze in Austria e nei paesi componenti l'Impero. La decorazione \u00e8 stata rifondata il 25 maggio 1955.\nClassi.\nLa decorazione dispone delle seguenti classi di benemerenza:\nInsegna.\nLa decorazione non era trasmissibile e come tale, alla morte dell'insignito, la medaglia doveva fare ritorno al governo.\nLa medaglia poteva essere concesso anche a personalit\u00e0 straniere, come ad esempio la Regina Elisabetta di Romania che ricevette questa decorazione il 28 settembre 1896, col particolare merito di godere di una decorazione in brillanti dato il suo rango."}
{"id": "2252337", "revid": "712828", "url": "https://it.wikipedia.org/wiki?curid=2252337", "title": "Bepo", "text": ""}
{"id": "2252339", "revid": "984922", "url": "https://it.wikipedia.org/wiki?curid=2252339", "title": "Peter Frei", "text": "Biografia.\nSlalomista puro e attivo tra la fine degli anni sessanta e i primi anni settanta, Frei ottenne il suo primo piazzamento in carriera arrivando 5\u00ba in Coppa del Mondo a Wengen il 14 gennaio 1968. Poco pi\u00f9 tardi prese parte ai X Giochi olimpici invernali di , sua unica presenza olimpica, classificandosi 10\u00ba.\nAncora sulla M\u00e4nnlichen/Jungfrau di Wengen ottenne, il 12 gennaio 1969, il suo unico podio in Coppa del Mondo: 3\u00ba dietro a Reinhard Tritscher e a Spider Sabich. L'anno dopo partecip\u00f2 ai Mondiali della Val Gardena 1970 (7\u00b0); il suo ultimo piazzamento in carriera fu il 5\u00ba posto ottenuto in Coppa del Mondo a Mont-Sainte-Anne il 14 febbraio 1971."}
{"id": "2252340", "revid": "712828", "url": "https://it.wikipedia.org/wiki?curid=2252340", "title": "Jean Bart (personaggio)", "text": ""}
{"id": "2252341", "revid": "307923", "url": "https://it.wikipedia.org/wiki?curid=2252341", "title": "Capitano John", "text": ""}
{"id": "2252342", "revid": "1543377", "url": "https://it.wikipedia.org/wiki?curid=2252342", "title": "The Beatmaker EP", "text": "The Beatmaker EP \u00e8 un EP di hip hop italiano del produttore torinese Dj Fede, pubblicato dall'etichetta indipendente Original Flavour Production nel 2001. Il lato B contiene tre brani del lato A in versione strumentale e un brano a cappella realizzato con le voci usate per lo scratch realizzato dai dj Vigor (ex Otierre) e Double S."}
{"id": "2252344", "revid": "307923", "url": "https://it.wikipedia.org/wiki?curid=2252344", "title": "Devil Dias", "text": ""}
{"id": "2252346", "revid": "307923", "url": "https://it.wikipedia.org/wiki?curid=2252346", "title": "Macro (personaggio)", "text": ""}
{"id": "2252348", "revid": "74205030", "url": "https://it.wikipedia.org/wiki?curid=2252348", "title": "Her Majesty Hospital Ship", "text": "HMHS \u00e8 l'acronimo che identifica la frase inglese Her/His Majesty Hospital Ship, prefisso usato dalle imbarcazioni adibite per il trasporto ospedaliero, o comunque con funzioni ospedaliere.\nLa pi\u00f9 celebre nave che abbia mai avuto tale prefisso nel nome \u00e8 il HMHS \"Britannic\", sorella del RMS \"Titanic\", naufragata a seguito di una mina tedesca.\nUna nave dovrebbe usare il prefisso solamente nell'esercizio delle sue funzioni ospedaliere, per cambiarlo nuovamente quando fosse \"fuori servizio\" al nome standard con il prefisso SS."}
{"id": "2252351", "revid": "3623", "url": "https://it.wikipedia.org/wiki?curid=2252351", "title": "HMHS", "text": ""}
{"id": "2252352", "revid": "287204", "url": "https://it.wikipedia.org/wiki?curid=2252352", "title": "Asuncion (Davao del Norte)", "text": "Asuncion \u00e8 una municipalit\u00e0 di Seconda classe delle Filippine, situata nella Provincia di Davao del Norte, nella Regione del Davao.\nAsuncion \u00e8 formata da 20 baranggay:"}
{"id": "2252354", "revid": "767487", "url": "https://it.wikipedia.org/wiki?curid=2252354", "title": "Breaking Point (film 2009)", "text": "Breaking Point \u00e8 un film statunitense del 2009 diretto da Jeff Celentano. Il film \u00e8 stato presentato a Cannes, ed \u00e8 uscito nelle sale il 4 dicembre 2009.\nTrama.\nL'avvocato Steven Luisi torna ad occuparsi di un caso d'omicidio dopo aver vissuto una tragedia familiare e un periodo di dipendenza da droghe; per risolvere il caso si avvale dell'aiuto di un ex-atleta e ora leader di una gang, Richard Allen. La ricerca della verit\u00e0 porter\u00e0 Steven a scontrarsi con il suo ex-fornitore di droga Al Bowen e allo scoprire che qualcuno del dipartimento di polizia \u00e8 corrotto e sta cercando di insabbiare il caso. Steven \u00e8 determinato a scoprire la verit\u00e0 ed a raggiungere la sua redenzione."}
{"id": "2252355", "revid": "1100311", "url": "https://it.wikipedia.org/wiki?curid=2252355", "title": "Nick Colgan", "text": ""}
{"id": "2252356", "revid": "92723", "url": "https://it.wikipedia.org/wiki?curid=2252356", "title": "Medaglia al merito militare (Austria)", "text": "La medaglia al merito militare (detta anche Signum Laudis) fu una medaglia di benemerenza dell'Impero austriaco.\nStoria.\nLa medaglia venne fondata il 12 marzo 1890 dall'imperatore Francesco Giuseppe d'Austria per ricompensare con lode quanti si fossero distinti particolarmente nel corso degli scontri armati sostenuti dall'Impero austriaco. Essa poteva essere conferita anche in tempo di pace a quanti si fossero distinti per benemerenze nell'esercito. La medaglia venne coniata anche dall'Imperatore Carlo I dal 1916 al 1918.\nClassi.\nIn entrambe le versioni, sia per quella di Francesco Giuseppe che per quella di Carlo I, la medaglia era suddivisa in tre classi di benemerenza:\nLa medaglia in argento venne istituita il 26 marzo 1911 come ricompensa per coloro che avessero ottenuto un secondo conferimento della medaglia di bronzo: sebbene originariamente dovesse sostituire la medaglia di bronzo per conferimenti multipli, il 7 aprile 1914 fu decretato che le due classi potessero essere indossate contemporaneamente.\nLa grande medaglia di bronzo dorato venne introdotta con decreto del 1\u00ba aprile 1916 da Francesco Giuseppe come ulteriore distinzione dalle precedenti due classi, ma solo pochi esemplari vennero coniati col volto del vecchio imperatore in quanto egli mor\u00ec quello stesso anno e i nuovi esemplari che vennero coniati riportarono il volto di Carlo I suo successore. Il medesimo decreto prescriveva le barrette per il secondo (1 barretta) e terzo (2 barrette) conferimento della medaglia in argento.\nIl 31 dicembre del medesimo anno vennero introdotte le spade incrociate, da portare sul nastro della medaglia o sulla prima barretta\nInsegna.\nLa medaglia consisteva in un disco di bronzo dorato che, sul diritto, riportava il profilo dell'Imperatore Francesco Giuseppe o di Carlo I rivolto verso destra e laureato, accompagnato dalla legenda dei suoi titoli, posta circolarmente. Sul retro una corona d'alloro, all'interno della quale si trova l'iscrizione latina \"SIGNUM LAUDIS\" (Segno di lode). La medaglia era agganciata al nastro tramite una corona imperiale, anch'essa di bronzo dorato. Nel caso di Carlo I la medaglia era agganciata al nastro tramite due corone imperiali, a simboleggiare il regno austro-ungarico. La medaglia poteva essere concessa senza distinzioni di grado da quelli pi\u00f9 alti sino al soldato.\nIl nastro era in tutti i casi a strisce orizzontali bianche e rosse con, per ciascun lato, una striscia bianca ed una rossa."}
{"id": "2252361", "revid": "1155", "url": "https://it.wikipedia.org/wiki?curid=2252361", "title": "Celestichthys margaritatus", "text": ""}
{"id": "2252364", "revid": "287204", "url": "https://it.wikipedia.org/wiki?curid=2252364", "title": "Plano (Texas)", "text": "Plano \u00e8 una citt\u00e0 situata tra le contee di Collin e Denton nel Texas, negli Stati Uniti. Aveva una popolazione di abitanti al censimento del 2010. Fa parte della Dallas-Fort Worth Metroplex.\nGeografia fisica.\nSecondo lo United States Census Bureau, la citt\u00e0 ha una superficie totale di 186,33 km\u00b2, dei quali 185,39\u00a0km\u00b2 di territorio e 0,94\u00a0km\u00b2 di acque interne (0,5% del totale).\nStoria.\nI coloni europei si stabilirono nelle vicinanze dell'odierna Plano nei primi anni del 1840. Grazie alla presenza di una segheria, un mulino per la macinazione dei cereali e un negozio, il numero dei coloni nell'area aument\u00f2. Fu istituito un servizio postale, e dopo aver rifiutato diversi nomi per la citt\u00e0 nascente (incluso il nome in onore dell'allora presidente Millard Fillmore), gli abitanti suggerirono il nome \"Plano\" (che significa \"piatto\" in spagnolo) in riferimento al terreno locale, lineare e privo di alberi. L'ufficio postale approv\u00f2 il nome.\nNel 1872, il completamento della Houston and Texas Central Railway aiut\u00f2 Plano a crescere, e fu incorporata nel 1873. Nel 1874, la popolazione era aumentata fino a superare i 500 abitanti. Nel 1881, un incendio nel quartiere degli affari distrusse la maggior parte degli edifici. Alla fine Plano fu ricostruita e gli affari ripresero negli anni 1880. Sempre nel 1881, la citt\u00e0 assunse la responsabilit\u00e0 di quello che sarebbe poi diventato il \"Plano Independent School District\" (PISD), portando cos\u00ec alla chiusura delle scuole private.\nAll'inizio, la popolazione di Plano aument\u00f2 lentamente, raggiungendo nel 1900 e nel 1960. Nel 1970, Plano inizi\u00f2 a sperimentare il boom come le vicine localit\u00e0 durante la seconda guerra mondiale. Una serie di opere pubbliche e una modifica delle tasse che hanno allontanato la comunit\u00e0 agricola dal paese hanno contribuito ad aumentare la popolazione. Nel 1970, la popolazione raggiunse i abitanti, e nel 1980 era esplosa a . Il miglioramento delle fognature, scuole e della lavorazione del pavimento stradale furono necessarie con l'aumento degli abitanti, in gran parte a causa della topografia piatta, della disposizione della griglia e delle iniziative di pianificazione di Plano.\nDurante gli anni 1980, molte grandi aziende trasferirono la loro sede a Plano, tra queste J. C. Penney e Frito-Lay, stimolando un'ulteriore crescita. Nel 1990, la popolazione era di abitanti, superando anche il capoluogo della contea, McKinney. Nel 1994, Plano \u00e8 stata premiata come All-America City. Nel 2000, la popolazione era aumentata fino a abitanti, rendendolo uno dei pi\u00f9 grandi sobborghi di Dallas. Plano \u00e8 circondata da altri comuni e quindi non pu\u00f2 espandersi nell'area, e c'\u00e8 poco terreno non edificato che rimane entro i confini della citt\u00e0. Ma a partire da luglio 2012, un ampio tratto di terra era in fase di sviluppo: Turnpike Commons all'incrocio tra Renner Road e la George Bush Turnpike (anch'essa delimitata da Shiloh Road a est). Lo sviluppo dovrebbe includere appartamenti, strutture mediche, ristoranti, una stazione di servizio Race Trac e un hotel.\nNel 2013, Plano ha ricevuto un punteggio massimo in un indice di vivibilit\u00e0 nazionale secondo un algoritmo creato da AreaVibes.com, una societ\u00e0 con sede a Toronto specializzata in tali dati. AreaVibes ha classificato Plano in cima alla lista delle citt\u00e0 statunitensi con una popolazione compresa tra e 10 milioni di abitanti. Un altro grafico, \"Best Places to Live in 2013\", ha anche classificato Plano al primo posto.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 66,91% di bianchi, il 7,58% di afroamericani, lo 0,44% di nativi americani, il 16,86% di asiatici, lo 0,06% di oceaniani, il 5,11% di altre etnie, e il 3,04% di due o pi\u00f9 etnie. Ispanici o latinos di qualunque etnia erano il 14,69% della popolazione."}
{"id": "2252366", "revid": "1043175", "url": "https://it.wikipedia.org/wiki?curid=2252366", "title": "Miguel \u00c1ngel Lotina", "text": "Carriera.\nInizi\u00f2 a giocare nel Guernica, in Tercera Divisi\u00f3n, per poi trasferirsi al Logro\u00f1\u00e9s con il quale sal\u00ec dalla Segunda B alla Primera Divisi\u00f3n.\nPer oltre un quindicennio ha allenato squadre di calcio di tutte le categorie. Ascese alla ribalta nazionale sulla panchina del Numancia, all'epoca in Segunda B, dopo aver inanellato una serie di successi in Coppa del Re (stagione 1995-1996) eliminando tre squadre di Primera Divisi\u00f3n (Real Sociedad, Racing Santander e Sporting Gij\u00f3n) e arrivando a un passo dalla qualificazione anche contro il Barcellona.\nLotina accrebbe cos\u00ec il prestigio della propria carriera di allenatore inaugurata tre stagioni prima nel Logro\u00f1\u00e9s B. Fu proprio questa societ\u00e0 che lo reingaggi\u00f2, dandogli l'opportunit\u00e0 di allenare in Primera Divisi\u00f3n, nella stagione 1996-1997. In seguito si trasfer\u00ec al Badajoz (1997-1998), e quindi di nuovo al Numancia (1998-1999), con cui ottenne la promozione. Fu poi la volta dell'Osasuna (1999-2002), anch'esso promosso, del Celta Vigo (2002-2004), che condusse in Champions League, e dell'Espanyol (2004-2006), che guid\u00f2 alla conquista della Coppa del Re.\nCon la Real Sociedad (2006-2007) arriv\u00f2 a stagione avviata sostituendo Jos\u00e9 Mari Bakero e ottenendo la prima retrocessione in quarant'anni a fine stagione.\nLasciata la Real Sociedad pass\u00f2 al Deportivo La Coru\u00f1a, dove chiuse la stagione 2007-2008 con la qualificazione alla Coppa Intertoto. Nella stagione 2010-2011 la squadra retrocede in Segunda Divisi\u00f3n dopo vent'anni. Il 22 maggio 2011 Lotina lascia la squadra galiziana a Jos\u00e9 Luis Oltra.\nNel 2012 arriva al Villareal dopo l'esonero di Molina. Il 13 maggio porta il Villarreal alla retrocessione, dopo la sconfitta casalinga contro l'Atletico Madrid per 0-1."}
{"id": "2252368", "revid": "54193", "url": "https://it.wikipedia.org/wiki?curid=2252368", "title": "Acidi transsaturi", "text": ""}
{"id": "2252372", "revid": "54193", "url": "https://it.wikipedia.org/wiki?curid=2252372", "title": "Metabolismo degli acidi grassi", "text": ""}
{"id": "2252379", "revid": "889336", "url": "https://it.wikipedia.org/wiki?curid=2252379", "title": "Rudi Sailer", "text": "\u00c8 fratello di Rosi e Toni, a loro volta sciatori alpino di alto livello.\nBiografia.\nIn Coppa del Mondo ottenne il suo primo piazzamento di rilievo il 19 marzo 1967 a Vail in slalom gigante (7\u00ba) e l'unico podio nella discesa libera della Val Gardena del 14 febbraio 1969, quando fu 3\u00ba dietro a Jean-Daniel D\u00e4twyler e a Henri Duvillard.\nIl suo ultimo piazzamento in Coppa del Mondo fu l'8\u00ba posto ottenuto nella discesa libera di Wengen del 10 gennaio 1970, mentre l'ultimo piazzamento in carriera fu il 7\u00ba posto colto, nella medesima specialit\u00e0, il 15 febbraio successivo ai Mondiali della Val Gardena."}
{"id": "2252380", "revid": "287204", "url": "https://it.wikipedia.org/wiki?curid=2252380", "title": "Pierpaolo De Giorgi", "text": "Biografia.\nSi laurea a Perugia in Filosofia Estetica con Sergio Givone, studia con l'etnologo Tullio Seppilli e con l'etnomusicologo Piero Arcangeli, dapprima cantautore solista, suona negli anni Settanta con il Gruppo popolare salentino e con i Tarantula, del quale \u00e8 fondatore.\nLavora presso la RAI di Perugia e studia a lungo in senso specialistico il tarantismo e la pizzica.Gi\u00e0 negli anni Ottanta \u00e8 il a intuire le possibilit\u00e0 della pizzica ed a cantarla anche come solista. Dal 1984 in poi insegna canti e musiche tradizionali del Salento in varie scuole statali. Tiene concerti ovunque, anche assieme a gruppi come la Nuova Compagnia di Canto Popolare.\nNel 1990 assieme al maestro depositario Amedeo de Rosa d\u00e0 vita al gruppo Pierpaolo De Giorgi e i Tamburellisti di Torrepaduli, provocando in pochi anni una vera e propria rinascita della pizzica. Nel 1991 rivaluta la pizzica come vero e proprio genere musicale, utilizzando i materiali tradizionali e scrivendo assieme al cantautore Gino Ingrosso l'album \"Fantastica pizzica\".\nStudia etnomusicologia della \u201cGrec\u00eca salentina\u201d, rivalutando i brani in \"grico\". Nel 1992 riceve la cittadinanza onoraria di Nemea in Grecia per meriti poetici e musicali. Assieme ai Tamburellisti di Torrepaduli e come solista tiene concerti in tutto il mondo e suona in teatri famosissimi come quello di Erode Attico ad Atene presso il Partenone.\nMolti dei numerosi artisti e gruppi che si formano successivamente seguono la strada di De Giorgi. Nel 2000 scrive l'album Pizzica e rinascita, il pi\u00f9 venduto dei Tamburellisti, che esce con \u201cLa Gazzetta del Mezzogiorno\u201d. \u00c8 curatore e traduttore del noto volume \"La danza delle spade\" e la tarantella di M. Schneider.\n\u00c8 direttore del Centro Regionale Servizi Educativi e Culturali LE/38. Collabora con la Cattedra di Estetica di Paolo Pellegrino dell'Universit\u00e0 degli Studi di Lecce. Tiene ovunque conferenze e lezioni di etnomusicologia e di estetica."}
{"id": "2252384", "revid": "287204", "url": "https://it.wikipedia.org/wiki?curid=2252384", "title": "Braulio E. Dujali", "text": "Braulio E. Dujali \u00e8 una municipalit\u00e0 di Quinta classe delle Filippine, situata nella Provincia di Davao del Norte, nella Regione del Davao.\nBraulio E. Dujali \u00e8 formata da 5 baranggay:"}
{"id": "2252389", "revid": "122980715", "url": "https://it.wikipedia.org/wiki?curid=2252389", "title": "Appercezione", "text": "Il termine appercezione sta a indicare una forma particolare di percezione mentale, che si distingue per chiarezza e consapevolezza di s\u00e9. Fu introdotto dal filosofo Leibniz per definire la \"percezione della percezione\", ossia la percezione \"massima\" perch\u00e9 situata al pi\u00f9 alto livello di autocoscienza. In Kant \u00e8 nota altrimenti come \"io penso\".\nLeibniz.\nSecondo Leibniz, la capacit\u00e0 di pensare e di rappresentarsi il mondo non appartiene esclusivamente alla vita cosciente, ad esempio agli uomini o agli animali superiori. Anche la realt\u00e0 apparentemente inanimata, come la materia, ha una sua vita nascosta, fatta di piccole percezioni, che rimangono avvolte nell'oscurit\u00e0 e nell'incoscienza. Persino al pi\u00f9 infimo livello dell'essere non c'\u00e8 mai assenza totale di una qualche attivit\u00e0 pensante. Non esiste una realt\u00e0 che sia priva di pensiero; esistono semmai infinite gradazioni di pensiero, da quello pi\u00f9 confuso a quello pi\u00f9 chiaro e distinto, nel quale si ha appunto l\"'appercezione\". L'essere risulta cos\u00ec strutturato in un'infinit\u00e0 di sostanze o monadi, ognuna delle quali \u00e8 un \"centro di rappresentazione\", vale a dire un centro di forza, dotato di un'energia spirituale che consiste in una particolarissima e individualissima prospettiva sul mondo.\nLa vitalit\u00e0 della materia, con cui Leibniz si riappropria della metafisica neoplatonica abbinandola in un certo senso all\"'entelechia\" aristotelica, gli consente di confutare la filosofia di Cartesio: questi aveva assimilato tutta la conoscenza alla \"res cogitans\", contrapponendola alla \"res extensa\" cio\u00e8 alla realt\u00e0 materiale fuori di noi, concepita in forma meccanica e inanimata, che diventava cos\u00ec un qualcosa di inerte e privo di importanza. Cartesio non negava l'esistenza della materia, ma la considerava vera solo nella misura in cui riusciva ad averne una coscienza chiara ed evidente, per cui se non ne ho coscienza non esiste. Tale impostazione \u00e8 per Leibniz gravemente sbagliata: in realt\u00e0 esistono anche pensieri di cui non si ha consapevolezza, perch\u00e9 non c'\u00e8 nessun dualismo insanabile tra spirito e materia, tra coscienza e incoscienza, ma solo infiniti passaggi dall'uno all'altro.\n\u00c8 soltanto negli organismi superiori, per\u00f2, e in particolare nell'uomo, che le percezioni giungono a diventare coscienti, cio\u00e8 ad essere \"appercepite\": l'uomo infatti riesce a coglierle unitariamente nella loro molteplicit\u00e0, sommandole e componendole in una visione sintetica, come fossero tessere di un mosaico. In ci\u00f2 consiste propriamente l'appercezione, che significa in definitiva \"accorgersi\"; ad esempio il rumore del mare \u00e8 in fondo il risultato del rumore delle piccole onde che essendo piccole percezioni noi assimiliamo inconsciamente fino a sviluppare la \"percezione della percezione\".\nCi\u00f2 significa che anche nell'uomo possono darsi percezioni inconsce, a cui non prestiamo cio\u00e8 sufficiente attenzione o che releghiamo nei meandri oscuri della mente. Soltanto in Dio esiste il pi\u00f9 alto grado di rappresentazione del mondo, ossia l'appercezione pi\u00f9 chiara e distinta che \u00e8 l'autocoscienza: questa riassume in s\u00e9 le percezioni di tutte le altre monadi.\nLeibniz si pone cos\u00ec agli antipodi anche rispetto all'empirismo di Locke, che concepiva la realt\u00e0 in termini meccanici di causa-effetto, e secondo il quale le idee della mente erano come oggetti plasmati dall'esperienza, per cui (in maniera simile a quanto affermava Cartesio) esisterebbe solo ci\u00f2 di cui ho un'idea sufficientemente chiara e oggettiva, essendo questa un'\"impronta\" del mondo sensibile. Leibniz fu invece un sostenitore dell'innatismo platonico della conoscenza: il conoscere non \u00e8 un automatismo meccanico, ma atto di appercezione che coinvolge in qualche modo la libert\u00e0 e l'autocoscienza del soggetto. La conoscenza \u00e8 quindi un atto fuori dal tempo, e non la ricezione passiva di un fatto o una semplice nozione.\nL'\"io penso\" kantiano o appercezione trascendentale.\nKant utilizza l'espressione \"io penso\" per indicare l'appercezione, da lui intesa come appercezione \"trascendentale\", cio\u00e8 funzionale al molteplice, nel senso che si attiva solo quando riceve dati da elaborare. Essa si trova al vertice della conoscenza critica, perch\u00e9 unifica e d\u00e0 un senso alle nostre rappresentazioni del mondo. La conoscenza non deriva solo dalle percezioni sensibili: in virt\u00f9 di queste un oggetto ci \u00e8 \"dato\", ma con l'appercezione esso viene \"pensato\", tramite l'utilizzo di dodici categorie mentali, senza le quali il soggetto sarebbe come cieco.\nIl problema che Kant cercava in particolare di risolvere, da lui affrontato nella \"Deduzione trascendentale\" della \"Critica della ragion pura\", era il seguente: perch\u00e9 la natura sembra seguire leggi necessarie conformandosi a quelle del nostro intelletto? Con quale diritto quest'ultimo pu\u00f2 dire di conoscere scientificamente la natura, \"stabilendone\" le leggi in un modo piuttosto che in un altro?Secondo Kant un tale diritto \u00e8 giustificato perch\u00e9 il fondamento delle nostre conoscenze non si trova nella natura ma nell'attivit\u00e0 stessa del soggetto. In proposito anche David Hume, prima di Kant, aveva fatto notare che le caratteristiche di necessit\u00e0 e universalit\u00e0 che noi attribuiamo alle leggi naturali sono in realt\u00e0 un prodotto del soggetto, ma in tal modo egli aveva distrutto la loro pretesa di oggettivit\u00e0, finendo per giudicarle arbitrarie e del tutto soggettive.\nIl passo decisivo della riflessione di Kant, a cui egli arduamente approd\u00f2 per sua ammissione, consiste allora nel riconoscere l'oggettivit\u00e0 nel cuore stesso della soggettivit\u00e0. Un oggetto infatti \u00e8 tale solo in rapporto a un soggetto, cio\u00e8 solo se esso viene pensato \"da me\". \u00c8 la coscienza che io ho di me come soggetto pensante che mi consente di avere delle rappresentazioni del mondo, poich\u00e9 la semplice coscienza del dato esteriore (\u00abio penso\u00bb) non pu\u00f2 prescindere dalla coscienza critica, attiva, della propria interiorit\u00e0 (\u00abio penso che penso\u00bb). Se non ci fosse questa appercezione di me, cio\u00e8 che io resto sempre identico a me stesso nel rappresentarmi la mutevolezza e la molteplicit\u00e0 dei fenomeni, dentro di me non ci sarebbe pensiero di nulla, perch\u00e9 non sarebbero una \"mia\" rappresentazione, e quindi non potrei averne coscienza.\nPrendere consapevolezza che un dato oggetto \u00e8 un prodotto del mio pensiero significa collocarlo entro il quadro unitario di tutte le mie rappresentazioni: conoscere vuol dire infatti collegare, unificare, fare una sintesi.\nL'\"io penso\", o \"unit\u00e0 sintetica originaria\", \u00e8 propriamente l'attivit\u00e0 che svolge questa funzione, la quale si esplica quando il legame che l'io pone tra due fenomeni, espresso dalla copula \"\u00e8\", assume un valore necessario e oggettivo, diverso dal caso in cui due percezioni, che per esempio siano date successivamente nel tempo, risultino legate da un nesso puramente arbitrario e variabile. Nel primo caso, infatti, a differenza del secondo, interviene l\"'io penso\" a dare fondamento oggettivo a quella connessione.\nIl modo in cui la natura si presenta ai nostri occhi \u00e8 dunque il risultato di una nostra funzionalit\u00e0 suprema. Questo per\u00f2 non significa che l\"'io penso\" arrivi a modellare l'oggetto fino a crearlo materialmente da solo; la sua non \u00e8 un'attivit\u00e0 creatrice ma soltanto ordinatrice, \u00e8 un \"legislatore della natura\" che unifica o \"sintetizza\" il materiale amorfo proveniente dall'esterno consentendo di dargli una \"forma\", secondo il criterio della reciproca corrispondenza di soggetto e oggetto. Una tale corrispondenza vale pertanto su un piano puramente conoscitivo o formale, dovuto al fatto che noi non conosciamo la realt\u00e0 per come \u00e8 in s\u00e9 (noumeno), ma appunto per come noi la recepiamo (fenomeno).\nEssendo formale, l'appercezione non pu\u00f2 essere ridotta ad un semplice \"dato\" oggettivo, perch\u00e9 essa si attiva solo in rapporto a un oggetto: non la possiamo conoscere in se stessa ma solo quando si accompagna alle nostre rappresentazioni. In altre parole, essa non \u00e8 una semplice conoscenza empirico-fattuale della realt\u00e0 interiore dell'individuo, ma \u00e8 la condizione formale di ogni conoscenza, il contenitore della coscienza, non un contenuto. Si tratta di un'attivit\u00e0 di pensiero che appartiene a tutti gli uomini ma a nessuno di essi in particolare, strutturalmente identica in tutti. Essa si distingue perci\u00f2 dall\"'io empirico\" o \"appercezione empirica\", che \u00e8 invece la coscienza di ognuno basata sulla singola sensibilit\u00e0 individuale e tale da appartenere solo a noi stessi singolarmente.\nL'eredit\u00e0 di Kant.\nDopo Kant l'appercezione pura o \"io penso\" diventer\u00e0 il fondamento dell'idealismo di Fichte e di Schelling, che lo trasformano nell'Io assoluto. Fichte riconosce a Kant il merito di aver dato grande valore all'attivit\u00e0 del soggetto, ma gli contesta di avere slegato la conoscenza umana dalla cosa in s\u00e9, facendo dell'unit\u00e0 soggetto/oggetto un'entit\u00e0 puramente formale. Ad una forma deve corrispondere una sostanza, un contenuto, che Kant aveva bens\u00ec riconosciuto ma soltanto su un piano concettuale relegato all'ambito del fenomeno; egli svuotava cos\u00ec l'oggettivit\u00e0 della sua stessa valenza oggettiva. Per Fichte, invece, il soggetto \u00e8 \"forma trascendentale\" proprio in quanto crea da s\u00e9 il suo contenuto, non potendo esserci soggetto senza un oggetto. L'appercezione viene pertanto da lui identificata con l'intuizione intellettuale, ossia con la capacit\u00e0 che ha l'intelletto di accedere alla cosa in s\u00e9, essendo quest'ultima diventata una parte dell'io, un momento della sua attivit\u00e0 di autocostruzione. Perch\u00e9 si sviluppi l'autocoscienza rimane tuttavia essenziale che l'oggetto non venga per ci\u00f2 stesso dissolto nel soggetto, pertanto Fichte ricorre alla kantiana \"immaginazione produttiva\" per spiegare come la creazione dell'oggetto operi pur sempre inconsciamente, e vi si debba accedere per una via diversa da quella teoretica.\nL'aspetto essenzialmente pratico, concreto, dell'appercezione, con cui l'Io non solo conosce ma agisce, sar\u00e0 anche il nucleo dell'idealismo attuale di Giovanni Gentile, il quale sottolinea che la natura \"trascendentale\" dell'\u00abIo penso\u00bb non pu\u00f2 essere compresa come una realt\u00e0 compiuta, bens\u00ec unicamente quale \u00abatto \"in atto\"\u00bb, ossia un atto mai definitivamente concluso, costantemente in attivit\u00e0 e in continuo divenire: per questo non lo si pu\u00f2 mai trascendere n\u00e9 oggettivare, essendo la nostra stessa soggettivit\u00e0.\nL'appercezione psicologica.\nIn psicologia l'appercezione \u00e8 definita come il processo attraverso il quale una nuova esperienza viene assimilata e trasformata entro i residui del vissuto precedente di una persona, combinandosi con questi e formando cos\u00ec un nuovo insieme. In sintesi, consiste nel vedere una nuova situazione nell'ottica di quelle passate. Questo concetto \u00e8 utilizzato nei test di appercezione tematica (TAT), che studiano le proiezioni e i costrutti mentali che i nostri apparati conoscitivi mettono in atto nel rapportarsi al mondo circostante."}
{"id": "2252401", "revid": "510242", "url": "https://it.wikipedia.org/wiki?curid=2252401", "title": "Io penso", "text": ""}
{"id": "2252402", "revid": "287204", "url": "https://it.wikipedia.org/wiki?curid=2252402", "title": "Carmen (Davao del Norte)", "text": "Carmen \u00e8 una municipalit\u00e0 di Seconda classe delle Filippine, situata nella Provincia di Davao del Norte, nella Regione del Davao.\nCarmen \u00e8 formata da 20 baranggay:"}
{"id": "2252404", "revid": "92723", "url": "https://it.wikipedia.org/wiki?curid=2252404", "title": "Prefettura apostolica delle Isole Falkland o Malvine", "text": "La prefettura apostolica delle Isole Falkland o Malvine (in latino: \"Praefectura Apostolica de Insulis Falkland seu Malvinis\") \u00e8 una sede della Chiesa cattolica nel Regno Unito. Nel 2020 contava 400 battezzati su 2.921 abitanti. La sede \u00e8 vacante.\nTerritorio.\nLa prefettura apostolica comprende le isole Falkland.\nSede prefettizia \u00e8 la citt\u00e0 di Stanley, dove si trova la chiesa parrocchiale di Santa Maria, che \u00e8 l'unica parrocchia della prefettura apostolica.\nStoria.\nLa prefettura apostolica \u00e8 stata eretta il 10 gennaio 1952 con la bolla \"In Nostris\" di papa Pio XII. Le isole erano appartenute al vicariato apostolico delle Magellane-Isole Malvine. Il 27 gennaio 1947 il vicariato apostolico era stato elevato a diocesi di Punta Arenas con la bolla \"Ut in amplissimo\" dello stesso papa Pio XII, che escludeva le isole Falkland o Malvine dal territorio della nuova diocesi, in vista dell'erezione di una circoscrizione ecclesiastica propria.\nDal 1\u00ba ottobre 1986 il prefetto apostolico \u00e8 anche superiore della missione sui iuris di Sant'Elena, Ascensione e Tristan da Cunha.\nCronotassi dei prefetti.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 2020 su una popolazione di 2.921 persone contava 400 battezzati, corrispondenti al 10,0% del totale."}
{"id": "2252408", "revid": "287204", "url": "https://it.wikipedia.org/wiki?curid=2252408", "title": "Appercezione trascendentale", "text": ""}
{"id": "2252412", "revid": "1305772", "url": "https://it.wikipedia.org/wiki?curid=2252412", "title": "Peace and Love (The Pogues)", "text": "Peace and Love \u00e8 il quarto album in studio del gruppo celtic rock irlandese The Pogues, pubblicato nel 1989 da Island Records, in Europa dalla WEA, n.cat. 24 6086-1. Sebbene condizionato dalla forte dipendenza da alcool e droga del frontman Shane MacGowan, il disco \u00e8 generalmente considerato di buon livello, anche se non pari ai suoi predecessori."}
{"id": "2252414", "revid": "287204", "url": "https://it.wikipedia.org/wiki?curid=2252414", "title": "Kapalong", "text": "Kapalong \u00e8 una municipalit\u00e0 di prima classe delle Filippine, situata nella Provincia di Davao del Norte, nella regione del Davao.\nGeografia antropica.\nSuddivisioni amministrative.\nKapalong \u00e8 formata da 14 baranggay:"}
{"id": "2252424", "revid": "767487", "url": "https://it.wikipedia.org/wiki?curid=2252424", "title": "Planet 51", "text": "Planet 51 \u00e8 un film d'animazione in 3D del 2009 diretto da Jorge Blanco.\nIl film, prodotto dagli Ilion Animation Studios, rilegge con ironia il filone fantascientifico delle invasioni aliene della Terra, capovolgendo la storia dal punto di vista degli alieni che vengono invasi da un essere umano.\nIl film \u00e8 stato distribuito in Italia dalla Moviemax il 20 novembre 2009.\nTrama.\nUn esercito di omini verdi sta combattendo degli alieni travestiti da astronauti umani: non \u00e8 altro che il film fantascientifico \" Humaniacks II\", del quale sta per uscire un sequel. A guardarlo \u00e8 Eckle, un bambino alieno che abita sul Pianeta 51, un mondo pacifico con vaghe reminiscenze dell'America degli anni cinquanta, con tanto di Cadillac, Ford e Mercury a forma di disco volante fluttuanti, palazzi-cupola e giornali e cartelli con forma tondeggiante.\nNella cittadina di Glipforg, Heckle va a vedere una presentazione al planetario insieme all'adulto Skiff.\nCon la presentazione il loro amico Lem si guadagna il grado di vice-custode dell'edificio solo per aver detto che l'universo si estende per 500 miglia.\nA casa di Lem nel frattempo atterra un misterioso modulo lunare lanciato da una stazione spaziale NASA detta \"Odissey\", da cui scende un astronauta che si mette a canticchiare il motivo \"Cos\u00ec parl\u00f2 Zarathustra\" come in \"\" e, quando si accorge degli abitanti, scappa via.\nIntanto, nella Base 9, una specie di Area 51 dove vengono conservati i vecchi satelliti terrestri, il rover-cane Rover, della NASA, fugge alla ricerca dell'astronauta.\nLem si rifugia al planetario, ma anche l'astronauta ha avuto la stessa idea e decide di togliersi il casco e di presentarsi: \u00e8 il capitano Charles T. \"Chuck\" Baker e dice di avere la \"stoffa\" ed essere famoso sul suo pianeta.\nChuck viene aiutato da Lem, che lo ospita nella sua casa dove conosce Skiff e Heckle; giunge l\u00ec anche Rover e Chuck lo riconosce: la sera prima Rover aveva fatto amicizia anche con Skiff.\nIntanto la nave spaziale \u00e8 stata recintata e le autorit\u00e0 militari vi hanno rinvenuto un lettore MP3, che ritengono altamente pericoloso.\nLem \u00e8 depresso per aver perso la sua ragazza, Neera, cos\u00ec Chuck gli fornisce qualche consiglio, che per\u00f2 peggiora solo le cose, allora Chuck gli confessa di non avere in realt\u00e0 la \"stoffa\" del famoso.\nAlla festa in maschera di una sera, per la presentazione del film \"Humaniacks III\", Chuck e Rover vengono catturati dal generale Grawl e condotti alla Base 9, dove il folle medico militare professor Kipple intende asportare il cervello al terrestre, che tuttavia viene salvato dal neocustode Lem con Skiff, Eckle e Neera.\nAlla fine il generale, dopo un viaggio in compagnia di Chuck, giura alleanza con gli astronauti.\nProduzione.\nIl film \u00e8 una produzione anglo-spagnola prodotta dagli Ilion Animation Studios di Madrid. La produzione ha avuto un costo totale di 70 milioni di dollari. Il titolo \u00e8 un chiaro riferimento all'Area 51.\nNel doppiaggio sono stati coinvolti personaggi noti come Dwayne \"The Rock\" Johnson, Jessica Biel, Gary Oldman e Justin Long. Il film contiene numerose citazioni a celebri pellicole di fantascienza, come \"Alien\", \"Plan 9 from Outer Space\", \"Independence Day\", \"Guerre stellari\" ed \"E.T. l'extra-terrestre\".\nDistribuzione.\nEdizione italiana.\nDoppiaggio.\nIl doppiaggio italiano del film \u00e8 cura dello Studio Asci sotto la direzione di Marco Mete, curatore anche dei dialoghi italiani.\nOltre ai principali doppiatori, tra cui Luca Ward, Alessandro Tiberi e Rodolfo Bianchi, nel film sono presenti le voci di cinque disc jockey di Radio Deejay, ovvero Linus, Albertino, Nicola Savino, La Pina e Platinette. Non \u00e8 stato divulgato quali personaggi i cinque dj abbiano doppiato e il tutto era legato a un concorso tra l'emittente radiofonica e la Warner Bros. per la promozione del film."}
{"id": "2252425", "revid": "287204", "url": "https://it.wikipedia.org/wiki?curid=2252425", "title": "New Corella", "text": "New Corella \u00e8 una municipalit\u00e0 di Terza classe delle Filippine, situata nella Provincia di Davao del Norte, nella Regione del Davao.\nNew Corella \u00e8 formata da 20 baranggay:"}
{"id": "2252430", "revid": "830939", "url": "https://it.wikipedia.org/wiki?curid=2252430", "title": "Pieter Cornelis Boutens", "text": "Biografia.\nBoutens nacque in Zelanda, in una famiglia di austeri commercianti protestanti. Frequent\u00f2 il ginnasio, dove mostr\u00f2 il suo talento per il latino e il greco e tradusse il \"Simposio\" di Platone. Nel 1890 cominci\u00f2 a studiare lingue classiche all'Universit\u00e0 di Utrecht. Nel 1899 si laure\u00f2 con una tesi sul commediografo greco Aristofane.\nCome poeta debutt\u00f2 nel 1891 sulla rivista studentesca \"Utrechtse Studenten Almanak\". La sua prima opera era ispirata ai \"Verzen\" di Herman Gorter. Oltre ai Tachtigers, le fonti di ispirazione di Boutens furono anche Platone, Saffo e la Bibbia. Il suo stile \u00e8 basato sull'idea di raggiungere una \"realt\u00e0 pi\u00f9 alta\" che si avvicini al \"segreto di Dio\". Inoltre, nella poesia di Boutens si riflette l'interesse per Platone ed Eros. Il tema dell'omoerotismo \u00e8 presente chiaramente nelle \"Strophen van Andries de Hoghe\" (1919), che furono presentate come scritte da un poeta morto giovane e semplicemente pubblicate da Boutens. Solo nel 1983 W. Blok dimostr\u00f2 che in realt\u00e0 l'autore era Boutens stesso.\nNel 1984 Boudens accett\u00f2 l'incarico di insegnante di lingue classiche all'Istituut Noorthey di Voorschoten, a quel tempo un collegio famoso frequentato dai rampolli di famiglie aristocratiche. Nel 1904 per motivi di salute trascorse un periodo di riposo in Tirolo e poi si stabil\u00ec all'Aia, dove visse impartendo lezioni private e con il sostegno finanziario di amici aristocratici conosciuti a Noorthey. Tra questi amici ci fu in seguito anche l'industriale e scrittore Arij Prins. Boudens si fece notare nel mondo letterario attraverso la \"Vereeniging van Letterkundigen\" (associazione di letterati) fondata nel 1905. Nel 1918 divent\u00f2 il presidente dell'associazione. Grazie al suo spirito imprenditoriale, il fondo per il sostegno dei letterati indigenti (\"Ondersteuningsfonds voor behoeftige letterkundigen\") ebbe molto successo. Ebbe successo anche la sua attivit\u00e0 per il \"Willem Kloosfonds\" creato nel 1919 per il sostegno finanziario dei letterati. \nBoudens fu molto criticato perch\u00e9 negli ultimi anni della sua vita divent\u00f2 membro della \"Kultuurkamer\" (Camera della Cultura), fondata durante l'occupazione tedesca. Boudens a quell'epoca voleva rimanere apolitico e si associ\u00f2 solo per salvare i soldi del Willem Kloosfond. Ciononostante, per molti questa sua partecipazione rimane come una macchia indelebile.\nCome nei Tachtigers, l'arte della parola e l'amore per i neologismi caratterizzano l'opera di Boudens. Le descrizioni impressionistiche di quella generazione non facevano per lui. Gradualmente l'evoluzione di Boudens acquist\u00f2 un carattere personale, determinato dalle sue convinzioni filosofiche: gli insegnamenti di Platone diedero senso e contenuto alla sua arte poetica."}
{"id": "2252437", "revid": "104458", "url": "https://it.wikipedia.org/wiki?curid=2252437", "title": "Gallia transpadana", "text": ""}
{"id": "2252438", "revid": "287204", "url": "https://it.wikipedia.org/wiki?curid=2252438", "title": "San Isidro (Davao del Norte)", "text": "San Isidro \u00e8 una municipalit\u00e0 di Quinta classe delle Filippine, situata nella Provincia di Davao del Norte, nella Regione del Davao.\nLa municipalit\u00e0 \u00e8 stata creata con il \"Republic Act N. 9265\", ratificato il 26 giugno 2004, staccando 6 baranggay da Asuncion e 7 da Kapalong.\nSan Isidro \u00e8 formata da 13 baranggay:"}
{"id": "2252449", "revid": "1005847", "url": "https://it.wikipedia.org/wiki?curid=2252449", "title": "Elezioni parlamentari in Argentina del 2009", "text": "Le elezioni parlamentari in Argentina del 2009 si sono tenute 28 giugno per il rinnovo della met\u00e0 dei seggi della Camera e di un terzo dei seggi del Senato federale, oltre che per diverse giunte municipali, tra cui quella di Buenos Aires.\nContesto delle elezioni.\nDopo la schiacciante vittoria nel 2007, il governo aveva registrato un forte calo di consensi causato dal conflitto con le lobby agricole argentine sostenute dall'opposizione. Nel corso del 2008 si erano costituite diverse alleanze nell'ambito opposizione che avevano portato alla formazione di tre poli:\nIl principale avversario per la coalizione di governo era rappresentata dalla Coalici\u00f3n C\u00edvica e dai suoi alleati come l'Unione Civica Radicale ed i Socialisti, collocati in un'area generalmente di centrosinistra quindi vicina ideologicamente al governo. \nIn realt\u00e0 queste forze politiche, che inizialmente nel 2003 avevano appoggiato l'azione politica di N\u00e9stor Kirchner, si sono progressivamente allontanate dal Fronte per la Vittoria accusando i Kirchner di corruzione e poca trasparenza nella gestione del governo. L'Alleanza Oppositrice ha insistito molto su questi temi in campagna elettorale, oltre che sul conflitto con il settore agroalimentare che provoc\u00f2 una forte crisi di consensi per Kirchner. Il centrodestra invece criticava il governo per le sue politiche considerate eccessivamente di sinistra e antiliberali mirate a rendere l'economia statalista. \nLa data delle elezioni, inizialmente fissata per il 25 ottobre, fu anticipata a giugno dal governo per accorparla alle elezioni amministrative. Questa decisione ha provocato una forte opposizione della Coalizione Civica e dei Radicali che hanno accusato i Kirchner di anticipare le elezioni per favorire il proprio schieramento. Altre forze politiche hanno espresso il loro timore di possibili frodi elettorali. \nL'ex presidente N\u00e9stor Kirchner si \u00e8 candidato alla Camera dei Deputati per la Provincia di Buenos Aires. In un comizio tenutosi il 28 aprile 2009, sostenne che se il suo partito non avesse ottenuto la maggioranza l'Argentina correva il rischio di ritornare alla situazione della crisi di dicembre 2001 scatenando le proteste dell'opposizione.\nIl 30 aprile la Coalici\u00f3n C\u00edvica, l'Unione Civica Radicale e il Partito Socialista hanno costituito l'Accordo Civico e Sociale ufficializzando la gi\u00e0 costituita coalizione di centrosinistra alternativo a quello dei Kirchner.\nSondaggi di opinione.\nI sondaggi pubblicati prima delle elezioni erano relativi quasi esclusivamente alla Capitale Federale e alla Provincia di Buenos Aires.\nI sondaggi svolti da Babel Consultores Asociados nella capitale durante il mese di dicembre del 2008 indicavano il vantaggio della coalizione di centrodestra Uni\u00f3n-PRO con la candidata Gabriela Michetti con il 23% delle preferenze, seguita dal candidato dell'Unione Civica Radicale An\u00edbal Ibarra con il 17% , Jorge Telerman del Fronte Per la Vittoria con il 9% ed infine il responsabile per l'economia della Coalici\u00f3n C\u00edvica Alfonso Prat-Gay con il 7%.\nTuttavia in seguito An\u00edbal Ibarra fu indagato e destituito per lo scandalo della distruzione del locale Rep\u00fablica Croma\u00f1\u00f3n mentre Jorge Telerman si ritir\u00f2 per scarso riscontro nei sondaggi e per questo motivo Fernando Solanas decise di presentarsi per l'alleanza Movimiento Proyecto Sur, che risultava terza nei sondaggi.\nNella Provincia di Buenos Aires, secondo un sondaggio pubblicato a marzo 2009, l'ex Presidente Kirchner del FPV-PJ era in testa con il 42-43% dei voti delle intenzioni di voto, seguito da Francisco de Narv\u00e1ez dell'Uni\u00f3n-PRO con il 20%, Margarita Stolbizer della CC con il 15-18%, Felipe Sol\u00e1 del Peronismo dissidente con il 16% e Martin Sabbatella con il 5%.\nRisultati e conseguenze del voto.\nI risultati hanno segnato una sconfitta per la coalizione di governo di centro-sinistra, Fronte per la Vittoria-Partito Giustizialista che ha perso la maggioranza assoluta alla Camera e al Senato. N\u00e9stor Kirchner ha vinto il seggio di deputato ma la sua coalizione \u00e8 stata superata nella Provincia di Buenos Aires, il suo collegio, dal centrodestra di Francisco De Narva\u00e9z ex peronista che aveva appoggiato la causa liberale e liberista del movimento del sindaco di Buenos Aires, Mauricio Macri, \"Proposta Repubblicana\".\nAnche il governatore della Provincia, Daniel Scioli, \u00e8 stato eletto deputato federale. Nella Capitale il PRO ha vinto le elezioni con la sua candidata Gabriela Michetti, ed \u00e8 arrivato a sorpresa il risultato del movimento \"Projecto Sur\" di Fernando Ezequiel Solanas che incarna il socialismo democratico e l'antiglobalizzazione ha ottenuto il secondo posto con il 24% sotto di soli 7 punti percentuali dalla coalizione guidata dalla Michetti.\nLa principale forza di opposizione, l'Accordo Civico e Sociale ha ottenuto pi\u00f9 di cinque milioni e mezzo di voti su scala nazionale distanziando di poco la coalizione dei Kirchner con 5,9 milioni di voti. Per il centrodestra \u00e8 stato un ottimo risultato, avendo ottenuto 3,5 milioni di voti pari al 18% dei voti e rilanciando la candidatura di Mauricio Macri per le elezioni presidenziali del 2011.\nCarlos Reutemann candidato dissidente del peronismo si \u00e8 posto alla guida di una coalizione di centrosinistra diversa da quella kirchnerista e radicale.\nCristina Kirchner prendendo atto che la sua coalizione era maggioranza relativa ma comunque minoritaria nel Paese ha deciso di instaurare un dialogo con le forze di opposizione rivolgendosi soprattutto al Projecto Sur per affinit\u00e0 ideologica e con il Proposta Repubblicana per la sua disponibilit\u00e0."}
{"id": "2252452", "revid": "486946", "url": "https://it.wikipedia.org/wiki?curid=2252452", "title": "Heru'ur", "text": ""}
{"id": "2252453", "revid": "287204", "url": "https://it.wikipedia.org/wiki?curid=2252453", "title": "Santo Tomas (Davao del Norte)", "text": "Santo Tomas \u00e8 una municipalit\u00e0 di Prima classe delle Filippine, situata nella Provincia di Davao del Norte, nella Regione del Davao.\nSanto Tomas \u00e8 formata da 19 baranggay:"}
{"id": "2252457", "revid": "22475", "url": "https://it.wikipedia.org/wiki?curid=2252457", "title": "Est\u00e1dio do Restelo", "text": "L'Est\u00e1dio do Restelo \u00e8 uno stadio polivalente situato a Bel\u00e9m, quartiere di Lisbona.\nAperto nel 1956, ha una capienza di circa posti ed ospita le partite interne del Belenenses, societ\u00e0 che milita nella Primeira Liga.\nLo stadio ha ospitato anche numerosi concerti, fra cui l'apertura del tour estivo dei Queen (\"Queen + Paul Rodgers On Tour Summer\") il 2 luglio 2005."}
{"id": "2252458", "revid": "287204", "url": "https://it.wikipedia.org/wiki?curid=2252458", "title": "Talaingod", "text": "Talaingod \u00e8 una municipalit\u00e0 di Quarta classe delle Filippine, situata nella Provincia di Davao del Norte, nella Regione del Davao.\nTalaingod \u00e8 formata da 3 baranggay:"}
{"id": "2252463", "revid": "76963", "url": "https://it.wikipedia.org/wiki?curid=2252463", "title": "Greta Larkins", "text": "In Italia \u00e8 conosciuta soprattutto per aver interpretato il ruolo di Sacha Johnson in \"Geni per caso\" e Tasha Meyers in \"Ginevra Jones\".\nBiografia.\nEssendosi cimentata nello studio della recitazione per circa sette anni, Greta Larkins \u00e8 un'attrice di esperienza e tra i suoi ruoli pi\u00f9 importanti troviamo Sacha Johnson in \"Geni per caso\", Tasha Meyer in \"Ginevra Jones\" e Jacinta in \"Holly's Heroes\".\nIl suo lavoro in televisione include anche delle apparizioni in \"Short Cuts\", \"Fergus McPhail\" e \"Scooter - Agente segreto\".\nDoppiatrici italiane.\nNelle versioni italiane dei suoi film, Greta Larkins \u00e8 stata doppiata da:"}
{"id": "2252464", "revid": "486946", "url": "https://it.wikipedia.org/wiki?curid=2252464", "title": "Amici di sera", "text": ""}
{"id": "2252470", "revid": "547034", "url": "https://it.wikipedia.org/wiki?curid=2252470", "title": "Tito Quinzio Capitolino Barbato", "text": "Biografia.\nFu il primo dei Quintii a raggiungere la carica di console, che ricopr\u00ec per sei volte.\nPrimo consolato (471 a.C.).\nFu eletto console nel 471 a.C. con il collega Appio Claudio Sabino Inregillense, quest'ultimo eletto grazie all'appoggio dei patrizi, che si opponevano alla Lex Publilia Voleronis.\nDurante il conflitto tra Patrizi e Plebei per l'approvazione della legge, Tito Quinzio assunse una posizione meno intransigente di quella del collega, risultando poi determinante nello stemperare le tensioni tra i due ordini, impedendo che si arrivasse a un conflitto aperto; il suo intervento risult\u00f2 altrettanto determinante a salvare il collega dalla folla inferocita, durante uno dei comizi in cui si discuteva della legge..\nApprovata la legge, ad Appio Claudio spett\u00f2 il comando della campagna contro i Volsci e a Quinzio quella contro gli Equi. Infatti queste due popolazioni, come accadeva ogni qualvolta Roma era percorsa da tensioni e disordini sociali, ne avevano approfittato per compiere razzie e ruberie nei territori romani.\nDiversamente dalla campagna contro i Volsci, una disfatta per i romani a causa delle tensioni esistenti tra Plebei, che costituivano la fanteria, e i Patrizi, cui appartenevano il console e gli ufficiali, la campagna contro gli Equi, si risolse positivamente, anche grazie alle azioni conciliatorie poste in essere dal console.\nSecondo consolato (468 a.C.).\nNel 468 a.C. venne eletto console insieme a Quinto Servilio Prisco con i soli voti dei patrizi, perch\u00e9 i plebei si rifiutarono di partecipare allo scrutinio.\nA Quinto fu affidata la campagna contro i Sabini che avevano duramente saccheggiato i territori di Crustumerium, arrivando fin sotto porta Collina, mentre al collega fu affidata la campagna contro i Volsci ed Equi, alleatisi contro Roma.\nDurante la campagna contro i Volsci, seppur partendo da una posizione di inferiorit\u00e0 numerica e di posizione, il console e il suo esercito riuscirono ad avere la meglio sul campo dei Volsci, che batterono in ritirata verso Anzio. Qui i romani posero l'assedio, riuscendo dopo pochi giorni a far capitolare la citt\u00e0, pi\u00f9 che per l'azione militare, per la demoralizzazione che aveva colto i Volsci, dopo le sconfitte subite in campo aperto. Per questa impresa a Quinzio fu concesso il trionfo.\nTerzo consolato (465 a.C.).\nNel 465 a.C. venne eletto console per la terza volta, insieme a Quinto Fabio Vibulano, unico superstite della gens Fabia, al suo secondo consolato.\nInsieme al collega console port\u00f2 due eserciti romani nel territorio degli Equi, colpevoli di non aver mantenuto la pace con i romani, danneggiandoli con frequenti razzie. La battaglia che si svolse sul monte Algido fu favorevole ai romani, che posero l'assedio al campo nemico.\nIn quel frangente si registrarono ancora numerose razzie degli Equi nei territori romani, con grande paura tra i contadini. A questo stato di confusione pose rimedio Tito Quinzio, che messosi sulla tracce dei razziatori, li fece finire nella trappola predisposta da Quinto Fabio che li sconfisse definitivamente..\nDurante l'anno a Roma si tenne il censimento il cui esito finale fu celebrato da Tito Quinzio.\nGuerra contro gli Equi (464 a.C.).\nNel 464 a.C., consoli Spurio Furio Medullino Fuso e Aulo Postumio Albo Regillense, Roma entr\u00f2 in guerra contro gli Equi, che minacciavano i territori degli alleati Ernici.\nIl comando dell'esercito fu affidato a Furio Medullino, mentre Postumio rimaneva a Roma. Lo scontro avvenne nel territorio degli Ernici, e non fu favorevole ai romani, inferiori per numero, che per non soccombere, si ritirarono nel proprio accampamento, prontamente assediato dai nemici.A Roma si decise di affidare i soccorsi a Tito Quinzio, affidandogli poteri consolari, e si affid\u00f2 all'altro console, Postumio, il compito di difendere i confini della citt\u00e0.\nTito Quinzio, rinforzato il proprio contingente con elementi prestati dagli alleati Latini ed Ernici, riusc\u00ec a prestare soccorso al console assediato, sbaragliando il campo nemico. Non solo, con una manovra a tenaglia, coordinando le proprie forze (comprensive di quelle sotto il comando di Furio), con quelle di Postumio, lasciate ai confini del territorio romano, riusc\u00ec ad infliggere notevoli perdite agli Equi, che intanto si erano dati ai saccheggi in territorio romano.\nQuarto consolato (446 a.C.).\nNel 446 a.C. venne eletto console per la quarta volta, insieme a Agrippa Furio Medullino Fuso.\nApprofittando dei dissidi interni a Roma, tra Patrizi e Plebei, per l'ennesima volta Volsci ed Equi avevano razziato le campagne di Roma, arrivando impunemente fin sotto le mura della citt\u00e0. In quel frangente Tito Quinzio pronuncia un discorso al popolo romano riunito, riuscendo a far tornare la concordia tra le classi, che Tito Livio riporta per intero.\nApprontato in breve tempo l'esercito, Agrippa Furio cedette il comando delle proprie legioni a Tito Quinzio per affrontare pi\u00f9 efficacemente lo scontro, un atto non dovuto, che gli valse la stima e riconoscenza del collega. Lo scontro fu breve e cruento, e i romani vittoriosi, tornarono in citt\u00e0 con un grande bottino.\nL'anno consolare fu per\u00f2 macchiato dalla decisione del popolo romano riunito, sobillato Publio Scapzio, di avocare a Roma la propriet\u00e0 di territori contesi tra Ardea e Ariccia, per i quali le popolazioni delle due citt\u00e0 avevano chiesto il giudizio di Roma.\nInterrex (444 a.C.).\nNel 444 a.C., a seguito del decreto con cui gli auguri avevano dichiarato nulla l'elezione dei primi tre tribuni consolari eletti per quell'anno, Tito Quinzio fu nominato Interrex dai patrizi.\nAlla fine i patrizi ebbero le meglio sui plebei, e Tito nomin\u00f2 Lucio Sempronio Atratino e Lucio Papirio Mugillano consoli per il resto dell'anno.\nQuinto consolato (443 a.C.).\nFu eletto al quinto consolato nel 443 a.C., insieme a Marco Geganio Macerino, al suo secondo consolato. In quell'anno fu istituita la magistratura del censore, soprattutto per alleviare i consoli dai compiti del censimento.\nMentre a Marco Geganio fu affidato il compito di ristabilire l'ordine ad Ardea, alleata di Roma, dove i plebei ardeatini assediavano i patrizi, asserragliati sulla rocca cittadina, Tito rimase a Roma per amministrare la citt\u00e0, riuscendo a garantire i diritti dei patrizi e della plebe, senza che per quell'anno si registrassero scontri tra i due ordini.\nSesto consolato (439 a.C.).\nFu eletto al sesto consolato nel 439 a.C., insieme a Agrippa Menenio Lanato.\nLucio Minucio, eletto prefetto all'Annona anche per quell'anno, accus\u00f2 Spurio Melio di complottare per restaurare la monarchia. Tito Quinzio, accusato dal Senato di non essersi adoperato abbastanza per scongiurare il complotto, propone di conferire a Cincinnato la dittatura, in modo che potesse agire con i pieni poteri della carica.\nScongiurato il complotto con l'uccisione di Spurio Melio ad opera di Gaio Servilio Strutto Ahala, sostenuto nel suo operato dal dittatore, i senatori dovettero per\u00f2 cedere alle pressioni dei tribuni della plebe, che per l'anno successivo il governo di Roma fosse retto dai tribuni consolari.\nBattaglia di Fidene (437 a.C.).\nNel 437 a.C., nella campagna militare contro Fidene, passata dall'alleanza con Roma a quella con Veio, i veieinti e i Falisci fu nominato legato dal dittatore Mamerco Emilio Mamercino, cui era stata affidata la conduzione della campagna militare.\nNello scontro, che vide il successo dei romani, a Tito Quinzio fu affidata l'ala sinistra dello schieramento romano, che si opponeva ai soldati etruschi, comandati da Tolumnio."}
{"id": "2252478", "revid": "767487", "url": "https://it.wikipedia.org/wiki?curid=2252478", "title": "Bonded by Blood (gruppo musicale)", "text": "I Bonded by Blood sono una band thrash metal proveniente da Pomona (California), formatasi nel 2005. Il nome del gruppo \u00e8 ispirato all'omonimo disco degli Exodus, datato 1985.\nIl gruppo, i cui membri sono tutti di origine ispanica, ha pubblicato il suo disco d'esordio, intitolato \"Feed the Beast\", il 12 maggio 2008."}
{"id": "2252480", "revid": "2028514", "url": "https://it.wikipedia.org/wiki?curid=2252480", "title": "Geysir", "text": "Geysir (noto anche come il Grande Geysir) \u00e8 un geyser situato nella valle di Haukadalur, in Islanda.\nStoria.\nRitenuto il pi\u00f9 antico geyser conosciuto, la stessa parola \"geyser\" deriva da Geysir, a sua volta derivato dal verbo islandese \"gj\u00f3sa\" che significa \"eruttare\", \"emettere a fiotti\". Le sue eruzioni, talvolta irregolari, spingono fiotti di acqua bollente fino ad un'altezza di 60 metri. Nel 1845 raggiunse eccezionalmente un'altezza di 170 metri. Tra il 17 e il 20 giugno 2000, il Geysir raggiunse un'altezza di 122 metri; \u00e8 considerato come il pi\u00f9 alto fra i geyser in attivit\u00e0, anche fra quelli provvisori.\nAttraverso alcune ricerche di sinterizzazione, la zona del geyser sarebbe attiva da circa 10.000 anni. Geysir si \u00e8 formato nel 1294 a causa di un terremoto che ha creato una serie di sorgenti calde nella valle di Haukadalur. Nel 1630 ci sarebbe stata un'enorme esplosione che ha fatto risalire l'acqua dal suolo ed eruttare tutti i geyser della zona. L'attivit\u00e0 di Geysir varia a seconda della pi\u00f9 ampia attivit\u00e0 geologica della zona. A periodi di frequenti e forti getti d'acqua, possono seguire lunghi periodi di calma, durante i quali l'attivit\u00e0 \u00e8 totalmente ferma."}
{"id": "2252486", "revid": "15756", "url": "https://it.wikipedia.org/wiki?curid=2252486", "title": "Club Guaran\u00ed", "text": "Il Club Guaran\u00ed, semplicemente noto come Guaran\u00ed, \u00e8 una societ\u00e0 calcistica paraguaiana con sede nella citt\u00e0 di Asunci\u00f3n. Milita nella Divisi\u00f3n Profesional, la massima divisione del campionato paraguaiano di calcio.\n\u00c8 il secondo club pi\u00f9 antico del Paraguay dopo l'Olimpia. Pu\u00f2 vantare in bacheca 11 titoli nazionali, mentre \u00e8 arrivato secondo in campionato in 15 occasioni. Annovera, inoltre, quindici partecipazioni alla Coppa Libertadores, di cui l'ultima nel 2016.\nLa rivalit\u00e0 con l'Olimpia \u00e8 nota come \"cl\u00e1sico a\u00f1ejo\", poich\u00e9 essi sono i club pi\u00f9 antichi del paese e gli unici due ad aver sempre giocato in massima serie.\nStoria.\nIl Club Guaran\u00ed fu fondato ad Asunci\u00f3n il 12 ottobre 1903 e il suo nome \u00e8 un omaggio al popolo Guaran\u00ed, di grande importanza nella storia e nella cultura del paese paraguaiano."}
{"id": "2252489", "revid": "14641", "url": "https://it.wikipedia.org/wiki?curid=2252489", "title": "Nokia N95 8GB", "text": ""}
{"id": "2252492", "revid": "767487", "url": "https://it.wikipedia.org/wiki?curid=2252492", "title": "Cabin Fever 2 - Il contagio", "text": "Cabin Fever 2 - Il contagio (\"Cabin Fever 2: Spring Fever\") \u00e8 un film horror del 2009 diretto da Ti West, seguito del fortunato film a basso costo \"Cabin Fever\". Come il predecessore, anche questo film tratta ancora di esseri umani contagiati dal patogeno che provoca la fascite necrotizzante. Questo secondo capitolo \u00e8 stato seguito nel 2014 da un prequel, \"\".\nTrama.\nPaul, ormai completamente devastato dal batterio che ha decimato i suoi amici (i protagonisti del precedente film), vaga per i boschi dopo essere caduto in un lago, per poi morire investito da un autobus scolastico. L'agente Winston Olsen, che gli dava la caccia, rassicura lo sconvolto autista dicendogli che ha solo investito un alce.\nIl lago in cui Paul \u00e8 caduto \u00e8 utilizzato da un'industria di acqua in bottiglia, di conseguenza l'acqua infettata dal ragazzo malato viene distribuita agli studenti di un liceo locale.\nLa vicenda quindi si sposta su John, uno studente ormai in procinto di concludere la sua carriera scolastica. Il ragazzo \u00e8 innamorato da anni della dolce Cassie, e decide di invitarla al ballo scolastico di fine anno. La ragazza ha per\u00f2 concluso da poco una relazione con Marc, ragazzo ricco, popolare e bello, ma anche violento, sadico e prepotente, nonch\u00e9 cintura nera di karate che, deciso a riconquistarla, minaccia John, intimandogli di non avvicinarsi a lei. Questo litigio costa a John una ramanzina dal signor Sinclair, l'ottuso preside del liceo, che ignora le proteste del ragazzo e gli ordina di cambiare atteggiamento, pena l'espulsione dalla scuola. Il migliore amico di John, Alex, non avendo trovato nessuna \"damigella\" da invitare al ballo, cerca di convincerlo a cambiare idea, invitando lui e due loro amici a vedere un film quella stessa sera, ma cambia idea quando viene poco dopo sedotto da Liz che, per vendicarsi del suo ex, consuma un rapporto sessuale con Alex nei bagni della scuola, per poi liquidare il suo invito di andare al ballo con lui con una banale scusa. Nel frattempo John, dopo una chiacchierata con Cassie, si decide ad invitarla al ballo, ma anche lei rifiuta.\nIn una tavola calda, l'agente Olsen incontra un operaio infetto dell'industria di acqua in bottiglia, che muore davanti a tutti gli avventori del locale. Il poliziotto si rende quindi conto di quanto sia tragica la situazione, e si reca alla fabbrica per avvertire gli operai che l'acqua che hanno usato \u00e8 pesantemente infetta. L'operaio con cui l'agente parla viene assassinato da una pattuglia di agenti della CCD (Divisione Controllo Contaminazione). Olsen, temendo per la propria incolumit\u00e0, riesce a fuggire senza essere visto.\nNel frattempo, al liceo incomincia il ballo scolastico, e alcuni studenti cominciano ad essere infettati dal virus: Frederica, una ragazza sovrappeso e poco apprezzata dai ragazzi, muore mentre sta consumando un rapporto sessuale nella piscina della scuola con Rick, che l'ha sedotta per una scommessa con gli amici. Lo stesso Rick, tentando di aiutarla, muore annegato.\nJohn e Alex decidono di presentarsi al ballo, e qui John, dopo aver incontrato Cassie, viene nuovamente infastidito da Marc. Per aver reagito alle sue provocazioni, John viene buttato fuori dalla scuola dal preside Sinclair e, quando Cassie tenta di scusarsi con lui per il comportamento del suo ex John, arrabbiato e frustrato, le dichiara il suo amore, chiedendole come una ragazza dolce e gentile come lei possa stare con un ragazzo cos\u00ec odioso. Nel frattempo la pattuglia della CCD irrompe nella scuola, ordinando a John e Cassie di rientrare nell'edificio, all'interno del quale si comincia a scatenare l'inferno: i ragazzi cominciano ad ammalarsi e a morire uno ad uno, e gli agenti della CCD isolano l'edificio, uccidendo tutti gli infetti sopravvissuti o presunti tali. Muoiono, tra gli altri, anche Sandy, la ragazza pi\u00f9 popolare della scuola, il preside, l'arcigna professoressa Hawker e Alex, che per\u00f2, prima di morire, apprende dalla lettura di un libro di scienze, che la malattia \u00e8 del tutto incurabile e che, l'unico modo per sopravvivere una volta infettati, \u00e8 amputare la parte del corpo da cui \u00e8 partita l'infezione. Marc, dopo aver visto John e Cassie insieme e barricati in un'aula, in preda all'ira e al panico uccide brutalmente un infetto, fracassandogli la testa con un estintore. \nPoco dopo John stesso scopre di essere malato e di avere una piaga su una mano. Per evitare che il contagio si diffonda, con l'aiuto di Cassie si amputa la mano infetta e cauterizza il moncherino con il fuoco. Qui i due ragazzi, nonostante la paura e l'orrore, cedono al loro sentimento scambiandosi un bacio, ma Marc, infetto anche lui e ormai completamente impazzito per la paura e la gelosia, irrompe nella stanza colpendo Cassie alla testa con un martello e cercando di uccidere John, venendo per\u00f2 ucciso dalla stessa Cassie, che gli spara in testa con una pistola sparachiodi. I due ragazzi riescono quindi a fuggire dall'edificio scolastico, venendo per\u00f2 inseguiti dalla pattuglia della CCD. John si sacrifica arrendendosi agli agenti per dare la possibilit\u00e0 all'amata Cassie di fuggire e salvarsi la vita, e Cassie, giunta su una strada, incontra l'agente Olsen che, assieme a suo cugino Herman, cercano di lasciare il Paese a bordo di un pick-up. I due prendono Cassie con loro, senza accorgersi che la ragazza ha diverse piaghe dell'infezione sulla schiena.\nIl film termina con Liz che si reca al locale dove lavora come spogliarellista. Qui si scopre essere infetta, e contagia tutti gli avventori del locale, che a loro volta, estenderanno il contagio in tutto il resto del Paese, ed anche in Messico. Tornata a casa e messasi a letto, Liz si rammarica di non essere andata al ballo.\nIn una scena dopo i titoli di coda, vengono mostrati Dane e Darryl, gli amici di John e Alex, che guardano la televisione tranquilli, completamente ignari di quanto \u00e8 successo al liceo durante la loro assenza.\nProduzione.\nDopo il successo di critica e commercio ottenuto da \"Cabin Fever\" di Eli Roth, un seguito senza connessioni al primo \u00e8 stato annunciato con unici collegamenti gli attori Giuseppe Andrews un tutore delle forze dell'ordine e Rider Strong.\nIl film ha ottenuto con fatica semaforo verde soprattutto riguardo al reperimento dei finanziamenti necessari e per il vaglio di ipotesi che vedevano il prodotto come un flop anche per le recensioni negative date dai fan del primo film.\nI produttori hanno previsto inizialmente di girare l'intero film nella Carolina del Sud, ma dopo che la commissione cinematografica ha letto la sceneggiatura ha negato il permesso di soggiornare per la lavorazione.\nLa scelta delle riprese si \u00e8 quindi spostata nella Carolina del Nord, Stato medesimo che ospit\u00f2 la lavorazione del film originale, ove la Piedmont Triad Film Commission ha dato via libera alla troup.\nLa lavorazione \u00e8 iniziata dopo le varie difficolt\u00e0 in gennaio 2007 nella North Carolina. Il film \u00e8 stato rimontato dai produttori, e il regista Ti West ha ripudiato il risultato finale.\nRyan Shore ha composto l'intera colonna sonora del film.\nNel gennaio 2015 il film \u00e8 stato rilasciato anche in lingua italiana."}
{"id": "2252500", "revid": "110157", "url": "https://it.wikipedia.org/wiki?curid=2252500", "title": "Originals (Kurupt)", "text": "Originals \u00e8 il quarto album da solista del rapper Kurupt."}
{"id": "2252516", "revid": "287204", "url": "https://it.wikipedia.org/wiki?curid=2252516", "title": "Michael Johnson (calciatore 1988)", "text": "Caratteristiche tecniche.\nCentrocampista difensivo di ruolo, talvolta ha ricoperto anche la posizione di interno di centrocampo.\nCarriera.\nClub.\nCresciuto nelle giovanili di Feyenoord ed Everton, nel 2004 \u00e8 stato acquistato dal Manchester City, all'et\u00e0 di sedici anni. Dopo due stagioni nell\"'academy\" dei \"Citizens\", nel 2006 \u00e8 stato promosso in prima squadra; nell'agosto del 2007 ha rinnovato il suo contratto con il City fino al 2011.\nIl 21 ottobre 2006 ha fatto il suo esordio in Premier League, nella sconfitta del Manchester City per 0-4 contro il Wigan. Il 15 agosto 2007 ha segnato il suo primo gol in massima serie, risultando decisivo nella vittoria per 1-0 contro il Derby County al City of Manchester Stadium. Nella stagione 2008-2009 ha debuttato nelle competizioni europee: il 17 luglio 2008 ha infatti disputato la sua prima partita di Coppa UEFA, nella partita vinta per 2-0 sul campo dell'EB/Streymur. Il 24 settembre seguente, durante una partita di League Cup contro il Brighton (2-2), \u00e8 stato vittima di un grave infortunio all'inguine che lo ha tenuto lontano dai campi per quasi un anno. \u00c8 tornato a giocare il 28 settembre 2009, nella vittoria per 3-1 contro il West Ham, subentrando a Gareth Barry al 90\u00ba minuto. Il 28 ottobre ha segnato un gol nella partita di League Cup vinta per 5-1 contro lo Scunthorpe. Il 10 dicembre, durante un allenamento, ha sub\u00ecto un duro infortunio al ginocchio destro che lo ha costretto a saltare tutta la seconda parte della stagione 2009-2010. In questo periodo ha iniziato a soffrire di alcolismo e depressione. Nella stagione 2010-2011 non \u00e8 stato inserito nella lista della prima squadra.\nIl 28 luglio 2011 \u00e8 passato in prestito al Leicester City, squadra militante nel Championship (seconda divisione inglese); qui ha ritrovato Sven-G\u00f6ran Eriksson, suo allenatore al Manchester City nella stagione 2007-2008. Con la maglia dei \"Foxes\" ha per\u00f2 giocato solamente nove partite tra campionato e League Cup, senza mai andare a segno.\nTornato al Manchester City dopo il prestito al Leicester, non \u00e8 stato inserito nella lista della prima squadra valida per la Premier League. Il 25 dicembre 2012 \u00e8 stata formalizzata la rescissione del contratto che lo legava ai \"Citizens\" fino al 2014. Qualche giorno pi\u00f9 tardi il giocatore ha annunciato il suo ritiro dal calcio giocato, a causa dei continui problemi di alcolismo e depressione.\nNazionale.\nHa fatto parte della Nazionale inglese Under-19 e della Nazionale inglese Under-21."}
{"id": "2252519", "revid": "330270", "url": "https://it.wikipedia.org/wiki?curid=2252519", "title": "Marx Bros", "text": ""}
{"id": "2252520", "revid": "287204", "url": "https://it.wikipedia.org/wiki?curid=2252520", "title": "Carrozzeria Hebm\u00fcller", "text": "La Carrozzeria Hebm\u00fcller \u00e8 stata una carrozzeria automobilistica tedesca attiva dal 1889 al 1952.\nNotizie storiche.\nLa \"Carrozzeria Joseph Hebm\u00fcller\" fu fondata nel 1889 a Wuppertal. Joseph Hebm\u00fcller, il fondatore, si dedic\u00f2 durante la sua vita esclusivamente alla costruzione di carrozze trainate da cavalli. Alla sua morte, sopraggiunta nel 1919, l'azienda pass\u00f2 nelle mani dei figli di Joseph, che indirizzarono immediatamente l'attivit\u00e0 in un altro settore: sull'onda del successo dell'industria automobilistica, la \"Carrozzeria Hebm\u00fcller\" cominci\u00f2 a dedicarsi alla modifica ed alla creazione di carrozzerie per autovetture. Di l\u00ec a poco l'azienda cominci\u00f2 a costruirsi una solida reputazione, grazie alle sue creazioni che andavano a toccare modelli di svariate Case automobilistiche, tra cui una limousine su telaio FIAT ed un furgone su base Ford Model T. Il lavoro cominci\u00f2 a crescere, a tal punto che gi\u00e0 nel 1924 venne aperta una nuova sede a W\u00fclfrath. Intanto anche la Austro-Daimler e la D\u00fcrkopp inviarono alcuni loro telai alla Hebm\u00fcller per essere da essa carrozzati.\nLa Hebm\u00fcller era apprezzata, oltre che per la qualit\u00e0 dei suoi lavori, anche per la sua polivalenza: oltre a realizzazioni, come quella gi\u00e0 citata del furgone su base Ford T, l'azienda tedesca realizz\u00f2 anche autovetture di prestigio, a volte in esemplare unico.\nNegli anni trenta la carrozzeria tedesca si ciment\u00f2 anche con alcune realizzazioni su base Opel ed altre su base Ford. Alla fine del decennio la Seconda guerra mondiale interruppe l'attivit\u00e0 dell'azienda.\nAll'indomani della fine del conflitto, la Hebm\u00fcller torn\u00f2 al lavoro realizzando nel 1948 il prototipo cabriolet a due posti del celebre Volkswagen Maggiolino, denominato \"VW K\u00e4fer Cabriolet Hebm\u00fcller\", probabilmente la pi\u00f9 celebre realizzazione del carrozziere tedesco.\nMa la catastrofe era dietro l'angolo: il 23 luglio del 1949, infatti, un devastante incendio distrusse la sede di Wuppertal. Si tent\u00f2 di ricostruire e di riportare l'azienda in condizioni di operare, ma la situazione finanziaria non era delle migliori, complice anche il periodo post-bellico, che aveva messo in difficolt\u00e0 molte aziende tedesche. Nel 1952, la Hebm\u00fcller chiuse i battenti."}
{"id": "2252544", "revid": "729019", "url": "https://it.wikipedia.org/wiki?curid=2252544", "title": "Discografia di Kurupt", "text": "Questa che segue \u00e8 la discografia completa del rapper statunitense Kurupt, dagli esordi fino a oggi."}
{"id": "2252549", "revid": "767487", "url": "https://it.wikipedia.org/wiki?curid=2252549", "title": "Jim Lynam", "text": ""}
{"id": "2252557", "revid": "1305772", "url": "https://it.wikipedia.org/wiki?curid=2252557", "title": "Octopussy (raccolta di racconti)", "text": "Octopussy \u00e8 l'ultimo libro di Ian Fleming, pubblicato postumo a due anni dalla morte dell'autore, la seconda delle due raccolte di racconti incentrati su James Bond.\nRaccoglie tre racconti con protagonista l'agente britannico James Bond: \"Octopussy\" (inizialmente pubblicato sulla rivista \"Playboy\" nei numeri di marzo e aprile del 1966), \"Di propriet\u00e0 di una signora\" (scritto per la rivista della case d'aste Sotheby's e successivamente pubblicato su \"Playboy\" nel numero di gennaio 1964) e \"Il lume dell'intelletto\" (apparso originariamente su \"The London Sunday Times\" del 4 febbraio 1962).\nRacconti.\nOctopussy (\"Octopussy\").\nDexter Smythe \u00e8 un ex ufficiale fuciliere della marina britannica che, reduce da due infarti, si gode la pensione in Giamaica. \nAppassionato di pesca, si immerge per nutrire un polpo gigante che chiama affettuosamente Pussy, ma la sua mente rimugina sulla visita che il Comandante James Bond gli ha fatto quella stessa mattina.\n007 gli ha comunicato gli esiti di un'indagine su un'operazione svoltasi a Kitzb\u00fchel negli anni della guerra, che vedono Smythe colpevole di aver occultato documenti, assassinato il suo amico Hannes Oberhauser e contrabbandato dell'oro. Bond aveva lasciato Smythe, non senza annunciargli che entro una settimana sarebbe stato condotto a Londra in stato di arresto. Smythe muore strangolato dai tentacoli del polpo che stava cercando di nutrire.\nDi propriet\u00e0 di una signora (\"The Property of a Lady\").\nJames Bond indaga su un uovo Faberg\u00e9 che \u00e8 stato spedito a Maria Freudenstein, noto agente del KGB sotto controllo da tempo. Il gioiello \u00e8 messo in vendita in un'asta di Sotheby's. Bond vi partecipa con l'esperto Kenneth Snowman: con un brillante calcolo sui rilanci delle offerte, l'agente segreto riesce a individuare in Piotr Malinovskij una spia del KGB a Londra.\nIl lume dell'intelletto (\"The Living Daylights\").\nJames Bond \u00e8 incaricato di organizzare il rientro di 272 da Berlino Est. Nella citt\u00e0 tedesca il collega Paul Sender lo informa che sulle tracce del loro uomo c'\u00e8 anche Grilletto, uno dei pi\u00f9 temibili killer del KGB. Bond aspetta a lungo l'arrivo di 272 alla frontiera e riflette sul suo lavoro.\nFinalmente arriva il suo uomo e con lui anche Grilletto. Bond scopre che il killer \u00e8 una donna e decide di non ucciderla, colpendola a una mano. 272 rientra con successo dalla missione, ma 007 deve subire le critiche di Sender.\nAdattamenti cinematografici.\nIl film \"Octopussy - Operazione piovra\" (1983), diretto da John Glen, riprende il titolo e alcuni elementi dei racconti raccolti in \"Octopussy\". Oltre a Roger Moore nel ruolo di James Bond, i personaggi del film sono: la figlia di Dexter Smithe Octopussy (interpretata da Maud Adams), il principe Kamal Khan (Louis Jourdan) e il generale Orlov (Steven Berkoff), antagonisti di Bond e Miss Magda la seguace pi\u00f9 fedele di Octopussy. La trama del film ruota intorno a un complotto sovversivo che vuol causare un disastro nucleare in Germania Ovest.\nIl film \"Zona pericolo\" (1987), sempre diretto da John Glen, ma con Timothy Dalton nel ruolo di James Bond, riprende in originale il titolo (\"The living daylights\"), e in parte la trama e i personaggi (il contatto di 007 Sender e la donna killer, che diviene per\u00f2 una violoncellista implicata suo malgrado nella vicenda), del racconto \"Il lume dell'intelletto\", che fornisce lo sviluppo per i primi 20 minuti del film. Il resto della pellicola prende una strada completamente originale dal racconto, incentrandosi su traffico d'oppio e di diamanti in Afghanistan, e avendo come cattivi un generale russo disertore e un mercante d'armi."}
{"id": "2252561", "revid": "133248", "url": "https://it.wikipedia.org/wiki?curid=2252561", "title": "Il lume dell'intelletto", "text": ""}
{"id": "2252563", "revid": "133248", "url": "https://it.wikipedia.org/wiki?curid=2252563", "title": "Di propriet\u00e0 di una signora", "text": ""}
{"id": "2252565", "revid": "133248", "url": "https://it.wikipedia.org/wiki?curid=2252565", "title": "Octopussy (racconto)", "text": ""}
{"id": "2252568", "revid": "1126209", "url": "https://it.wikipedia.org/wiki?curid=2252568", "title": "Lychnis flos-cuculi", "text": "Il Fior di cuculo (Lychnis flos-cuculi L.) \u00e8 una pianta erbacea perenne alta 30\u201370\u00a0cm, appartenente alla famiglia delle Caryophyllaceae.\nSistematica.\nIl genere \"Lychnis\" comprende 15-25 specie erbacee perenni, originarie di Europa, Asia e Nordafrica. Di queste, 5 sono spontanee della flora italiana.\nIl genere \"Lychnis\" \u00e8 strettamente legato al genere \"Silene\", dal quale differisce per la presenza di capsule deiscenti con 5 dentelli apicali anzich\u00e9 6 o 10, e di fiori con 5 stili anzich\u00e9 3 o 5.\nEtimologia.\nIl nome del genere deriva dal greco \"l\u00fdchnos\" (=lume, lucerna), e si riferisce alla forma delle capsule, oppure al fatto che le foglie di una specie congenere (\"L. coronaria\" (L.) Desr.) venivano utilizzate come lucignoli.\nL'epiteto specifico si rif\u00e0 al nome comune, il quale probabilmente allude alla frequente presenza sulla pianta della schiuma prodotta dall'insetto sputacchina (Philaenus spumarius), nota anche come \"saliva di cuculo\".\nLa pianta \u00e8 conosciuta anche come \"manine di Ges\u00f9\" o \"manine del Signore\", per la forma dei petali, che ricordano delle piccole mani.\nMorfologia.\nLa forma biologica \u00e8 emicriptofita scaposa (H scap): pianta perennante per mezzo di gemme al suolo e con asse fiorale allungato pi\u00f9 o meno privo di foglie.\nRadici.\nPossiede una struttura radicale rizomatosa.\nFusto.\nIl fusto \u00e8 eretto, con getti sterili alla base, pubescente; vischioso, arrossato e ramoso in alto.\nFoglie.\nLe foglie basali sono glabre, picciolate, lineari\u2013spatolate e disposte in rosetta; le cauline sono sessili, lineari e opposte.\nFiori.\nI fiori sono riuniti in cime corimbose lasse, e hanno un diametro di 2\u20133\u00a0cm.\nFrutti.\nIl frutto \u00e8 una capsula piriforme deiscente con 5 dentelli.\nUsi.\nLa pianta contiene saponine ed ha scarso valore come foraggio.\nCucina.\nLe foglie pi\u00f9 tenere della rosetta basale vengono consumate lessate e condite come gli spinaci, ma possono essere utilizzate anche per frittate o come ripieno per i tortelli."}
{"id": "2252575", "revid": "80598", "url": "https://it.wikipedia.org/wiki?curid=2252575", "title": "Pier Bozzetti", "text": ""}
{"id": "2252581", "revid": "287204", "url": "https://it.wikipedia.org/wiki?curid=2252581", "title": "Etienne Bacrot", "text": ""}
{"id": "2252583", "revid": "767487", "url": "https://it.wikipedia.org/wiki?curid=2252583", "title": "Roy Rubin", "text": ""}
{"id": "2252586", "revid": "1048993", "url": "https://it.wikipedia.org/wiki?curid=2252586", "title": "Un fatto ovvio", "text": "Un fatto ovvio \u00e8 un brano musicale della cantante italiana Laura Pausini. \u00c8 il 3\u00b0 singolo estratto il 10 aprile 2009 dall'album \"Primavera in anticipo\", del 2008. In Italia \u00e8 l'ultimo singolo estratto dall'album.\nIl brano.\nIl testo della canzone \u00e8 scritto da Laura Pausini insieme a Cheope, mentre la musica \u00e8 di Daniel Vuletic. La produzione del brano \u00e8 stata affidata a Dado Parisini; l'adattamento spagnolo \u00e8 di Ignacio Ballesteros.\nLa canzone viene tradotta in lingua spagnola con il titolo \"Un hecho obvio\", inserita nell'album \"Primavera anticipada\" ed estratta come 3\u00ba ed ultimo singolo in Spagna e in America Latina.\nI 2 brani vengono trasmessi in radio; vengono realizzati i 2 videoclip.\nIl video.\nIl videoclip (in lingua italiana e in lingua spagnola) \u00e8 stato diretto dal regista Gaetano Morbioli e girato in un quartiere popolare dell'ex Berlino Est e in un ospedale dismesso. Il playback di Laura Pausini \u00e8 stato invece girato in un teatro di posa dove sono state ricostruite le ambientazioni dell'ospedale psichiatrico.\nNel videoclip si immagina un futuro prossimo dove le relazioni d'amore in pubblico sono proibite dalla legge, ma nonostante tutto la storia si conclude con un lieto fine.\nNel 2009 i due videoclip di \"Un fatto ovvio\" e \"Un hecho obvio\" vengono inseriti nei DVD \"Laura Live World Tour 09\" e \"Laura Live Gira Mundial 09\".\nViene realizzato anche il \"Making of the video\" di \"Un fatto ovvio\" che non viene pubblicato su nessun supporto audio-video, ma solo sul canale di Laura Pausini su YouTube.\nColonna sonora.\nNel 2009 \"Un hecho obvio\" viene utilizzato come colonna sonora della telenovela cilena \"Sin anestesia\"."}
{"id": "2252587", "revid": "155634", "url": "https://it.wikipedia.org/wiki?curid=2252587", "title": "Marie-France Jean-Georges", "text": "Biografia.\nAttiva tra la fine degli anni sessanta e i primi anni settanta, in Coppa del Mondo ottenne il primo risultato di rilievo il 3 marzo 1967 a Sestriere (8\u00aa in discesa libera) e l'unico podio nello slalom gigante dell'Abetone del 1\u00ba febbraio 1970, seconda dietro a Britt Lafforgue. In carriera non prese parte n\u00e9 a rassegne olimpiche n\u00e9 iridate."}
{"id": "2252599", "revid": "125950935", "url": "https://it.wikipedia.org/wiki?curid=2252599", "title": "Ferrari 312 F1", "text": "La Ferrari 312 F1 \u00e8 un'automobile monoposto sportiva di Formula 1, che gareggi\u00f2 tra il 1966 e il 1969. Sin dal suo debutto si dimostr\u00f2 pi\u00f9 sfortunata che competitiva, tanto che in quattro anni di attivit\u00e0 vinse solo tre gran premi, di cui due nel 1966 e uno nel 1968. Per quanto partita tra le prime posizioni nella maggior parte delle gare (comprese sette pole position), raramente riusc\u00ec a terminare la corsa. Il 1968 fu comunque un anno storico in quanto vide l'introduzione dell'alettone posteriore proprio con la 312 F1.\nSviluppo.\nLa prima 312 del 1966 disponeva di un motore derivato dalla Sport 275P del 1965 e che discendeva dai motori della 250TR del 1959-60. Malgrado l'elevata potenza nominale (circa 360 cavalli) la macchina era tuttavia penalizzata da un elevato peso minimo (circa 600\u00a0kg). La prima evoluzione si ebbe al Gran Premio d'Italia di quell'anno, allorch\u00e9 il motore venne dotato della testata a 36 valvole (tre valvole per cilindro: due di aspirazione ed una di scarico) e la potenza pass\u00f2 a 375 cavalli. \nLa Stagione 1966.\nLa Ferrari venne data per favorita ed effettivamente John Surtees vinse il GP del Belgio. Ma poi l'inglese lasci\u00f2 la scuderia per alcuni dissidi con essa e da l\u00ec in poi arriv\u00f2 solo un'altra vittoria al GP di casa con Ludovico Scarfiotti. A met\u00e0 stagione oltre al pilota la scuderia cambi\u00f2 anche fornitore di gomme, passando dalla Dunlop alla Firestone. La scuderia inoltre non partecip\u00f2 a due Gran Premi della stagione, quello di Gran Bretagna per uno sciopero e quello del Messico invece perch\u00e9 ormai ininfluente ai fini del campionato. Questo fu comunque l'anno dai migliori risultati per la 312, con un secondo posto finale in classifica costruttori. \nLa stagione 1967.\nPer la stagione 1967 la 312 venne profondamente modificata: furono adottati i cerchi in lega di magnesio a cinque raggi della Campagnolo, utilizzando la carrozzeria in fibra di vetro il peso minimo scese a 530\u00a0kg e la potenza del motore fu elevata a 390 cavalli; infine, al Gran Premio d'Italia venne definitivamente adottata la testata a 48 valvole per una potenza massima di circa 410 cavalli. La vettura fu guidata da Chris Amon (per tutta la stagione), Mike Parkes, Ludovico Scarfiotti (entrambi per\u00f2 solo in pochi gran premi) e Lorenzo Bandini. Quest'ultimo per\u00f2 mor\u00ec a Monaco. Durante la stagione furono conquistati quattro terzi posti grazie a Chris Amon, ma nessuna vittoria e solo quinto posto nella classifica costruttori con 20 punti.\nLa stagione 1968.\nLa 312 F1 del 1968 fu la terza della serie e differiva dalle precedenti in termini di una maggiore profilatura del musetto e della carrozzeria; la grande novit\u00e0 fu l'introduzione delle appendici aerodinamiche al Gran Premio del Belgio: in particolare l'alettone posteriore fu dotato di comando idraulico, che consentiva al pilota di variare l'incidenza in funzione del tratto di pista percorso; nel 1968 corse con Chris Amon, Jacky Ickx e occasionalmente con Andrea De Adamich e Derek Bell. Fu conquistata solo una vittoria con Jacky Ickx in Francia. La squadra concluse l'anno migliorando il bottino di punti rispetto all'anno prima (37 contro 20), ma nei costruttori la Ferrari fu solo quarta, e la vettura era molto spesso lontana dalla lotta per la vittoria.\nLa stagione 1969.\nL'ultima evoluzione del 1969 fu caratterizzata dall'incremento di potenza (436\u00a0CV a 11000 giri/minuto) e, dopo il Gran Premio di Spagna, dall'alettone posteriore fisso e di dimensioni ridotte. Passato Jacky Ickx alla Brabham, le sorti della scuderia furono affidate a Chris Amon, ma quest'ultimo se ne and\u00f2 a met\u00e0 stagione, stufo della non competitivit\u00e0 della sua Ferrari e fu quindi sostituito da Pedro Rodriguez; il 1969 fu l'anno peggiore per la 312, poich\u00e9 furono conquistati appena sette punti nell'intera stagione (record negativo per la Ferrari), non si aggiudic\u00f2 alcuna vittoria e fu molto spesso vittima di problemi meccanici (il pi\u00f9 importante avvenne in Spagna dove Amon, partito secondo si ritrov\u00f2 al comando del GP grazie agli incidenti delle due Lotus ma si dovette ritirare al 56\u00ba giro per problemi al motore), il miglior risultato fu un terzo posto di Amon in Olanda. A Maranello comunque lo sviluppo della vettura si era gi\u00e0 interrotto per concentrarsi meglio sulla prossima vettura, la Ferrari 312B.\nEvoluzione.\n312/1966.\nNe furono costruiti tre esemplari per il 1966:\nChassis 010: usato in sette gran premi, \u00e8 la vettura con cui Surtees si aggiudic\u00f2 il Gran Premio del Belgio 1966 (oltre, all'esordio, il non titolato Gran Premio di Siracusa 1966. Con essa nella seconda parte di stagione corse Lorenzo Bandini.\nChassis 011: Usato da Scarfiotti nel vittorioso Gran Premio d'Italia 1966. Disput\u00f2 solo altre corse non valide per il titolo nel 1967.\nChassis 012: Usato anche in alcune gare del 1967 da Mike Parkes con essa, si aggiudic\u00f2 l'International Trophy 1967.\n312/1967.\nQuattro gli esemplari (tutti con numerazione dispari) per questa vettura che esord\u00ec nella Race of Champions 1967 e che non colse nessuna vittoria nel 1967 n\u00e9 nel 1968:\nChassis 001: \u00e8 la vettura con cui rimase ucciso Lorenzo Bandini a Montecarlo.\nChassis 003: Fu usata da Chris Amon nel 1967, da Jonathan Williams nel Gran Premio del Messico e da Jackie Ickx in quattro gare nel 1968.\nChassis 005: Usata prima da Scarfiotti (due gare), quindi da Amon, infine da Andrea De Adamich (Gran Premio di Spagna 1967 (non titolato), Gran Premio del Sudafrica 1968 e Race of Champions 1968.\nChassis 007: la vettura usata da Chris Amon a fine 1967 ed inizio 1968, quindi da Derek Bell alla Gold Cup 1968 e nel Gran Premio degli Stati Uniti 1968.\n312/1968.\nTre gli esemplari di questa vettura:\nChassis 009: \u00e8 la vettura con cui la Ferrari torn\u00f2 alla vittoria con Jacky Ickx nel Gran Premio di Francia 1968, fu poi usata da Bell, Amon e Pedro Rodr\u00edguez nel 1968-69.\nChassis 011: vettura utilizzata esclusivamente da Chris Amon nel 1968 (due secondi posti).\nChassis 015: usata da Jackie Ickx in tre gare nel finale della stagione 1968.\n312/1969.\nSolo due esemplari costruiti di questa vettura, in un anno assai travagliato:\nChassis 017: utilizzato prima da Amon e poi da Rodriguez.\nChassis 019: oltre che i due piloti citati, \u00e8 la vettura su cui avrebbe dovuto correre Ernesto Brambilla nel Gran Premio d'Italia 1969.\nRisultati completi.\n(*) Indica quei piloti che non hanno terminato la gara ma sono ugualmente classificati avendo coperto, come previsto dal regolamento, almeno il 90% della distanza totale."}
{"id": "2252600", "revid": "155634", "url": "https://it.wikipedia.org/wiki?curid=2252600", "title": "Dominique Mathieux", "text": "Biografia.\nAttiva in Coppa del Mondo nel 1970, ottenne due podi, entrambi in slalom speciale: a Bad Gastein il 13 gennaio, terza dietro a Ingrid Lafforgue e a Betsy Clifford, e all'Abetone il 2 febbraio, terza dietro a Ingrid Lafforgue e a Judy Nagel."}
{"id": "2252604", "revid": "1543377", "url": "https://it.wikipedia.org/wiki?curid=2252604", "title": "MPDMA32", "text": "MPDMA32 \u00e8 una \"District Management Area\" della municipalit\u00e0 distrettuale di Ehlanzeni. Questo DMA \u00e8 anche chiamato Lowveld e si estende su una superficie di .\nAll'interno del distretto di Ehlanzeni, sono 5 le aree che compongono questo DMA:"}
{"id": "2252607", "revid": "1514393", "url": "https://it.wikipedia.org/wiki?curid=2252607", "title": "Rh-202", "text": ""}
{"id": "2252610", "revid": "300067", "url": "https://it.wikipedia.org/wiki?curid=2252610", "title": "Randy Ayers", "text": ""}
{"id": "2252618", "revid": "167080", "url": "https://it.wikipedia.org/wiki?curid=2252618", "title": "Congresso di Laybach", "text": ""}
{"id": "2252619", "revid": "599013", "url": "https://it.wikipedia.org/wiki?curid=2252619", "title": "Canonici regolari della Congregazione lateranense austriaca", "text": "I canonici regolari della Congregazione lateranense austriaca (in latino \"Congregatio Canonicorum Regularium S. Augustini Lateranensium Austriaca\") sono la federazione di sei monasteri \"sui iuris\" di canonici regolari: fanno parte della Confederazione dei canonici regolari di Sant'Agostino.\nStoria.\nA partire dall'XI secolo la vita canonicale in Austria conobbe una straordinaria fioritura e nel XVIII secolo esistevano ventotto abbazie autonome: a causa della politica ecclesiastica dell'imperatore Giuseppe II, tutti i monasteri che non praticavano l'insegnamento o attivit\u00e0 ospedaliere vennero soppressi e solo sei comunit\u00e0 di canonici sopravvissero.\nQuesti monasteri superstiti (Sankt Florian, Herzogenburg, Klosterneuburg, Reichersberg, Vorau e Novacella), con decreto della Sacra Congregazione per i vescovi e i regolari del 25 giugno 1907, vennero federati in una congregazione che venne aggregata ai canonici regolari della Congregazione del Santissimo Salvatore lateranense.\nCon la lettera apostolica \"Caritas Unitas\" del 4 maggio 1959, papa Giovanni XXIII riun\u00ec questa e altre quattro congregazioni nella Confederazione dei canonici regolari di Sant'Agostino.\nOrganizzazione della congregazione.\nLa Congregazione Lateranense Austriaca \u00e8 la federazione di sei monasteri \"sui iuris\": a capo di ciascuna delle sei comunit\u00e0 autonome \u00e8 posto un preposito, eletto a vita dai canonici del monastero, assistito da un decano, eletto con mandato di sei anni. Le decisioni di minore importanza vengono prese dal preposito e dal \"consilium\", composto da alcuni delegati in rappresentanza dei canonici, mentre le questioni pi\u00f9 rilevanti vengono discusse dal capitolo plenario, composto da tutti i membri della comunit\u00e0.\nI prepositi, i decani e i delegati di ogni monastero compongono il capitolo generale della congregazione, che si riunisce per eleggere, tra i prepositi, l'abate generale della congregazione (con mandato quinquennale).\nAttivit\u00e0 e diffusione.\nI canonici regolari della congregazione si dedicano al culto liturgico solenne, al ministero pastorale, all'educazione della giovent\u00f9 e all'ospitalit\u00e0: ogni monastero conserva caratteri propri ed \u00e8, in certi casi, dedito ad attivit\u00e0 specializzate e particolari.\nCinque delle sei abbazie si trovano in territorio austriaco, una in Alto Adige (Novacella).\nAlla fine del 2015 alla congregazione appartenevano 153 canonici, 133 dei quali sacerdoti, in 6 case."}
{"id": "2252620", "revid": "106869348", "url": "https://it.wikipedia.org/wiki?curid=2252620", "title": "Sepp Heckelmiller", "text": "Biografia.\nGigantista puro e attivo tra la fine degli anni 1960 e i primi anni 1970, Heckelmiller ottenne il primo risultato internazionale di rilievo in occasione dei X Giochi olimpici invernali di , chiudendo al 24\u00ba posto. Il 10 marzo successivo colse a M\u00e9ribel il suo primo piazzamento in Coppa del Mondo (5\u00ba), mentre nel 1969 a Madonna di Campiglio si classific\u00f2 2\u00ba alla XX edizione della 3-Tre.\nIl 5 gennaio 1970 colse, sulla prestigiosa pista Chuenisb\u00e4rgli di Adelboden, il suo primo podio in Coppa del Mondo (2\u00ba) e due anni dopo disput\u00f2 i suoi ultimi Giochi olimpici invernali, , senza completare la prova. Sempre nel 1972, il 18 febbraio a Banff, sal\u00ec per l'ultima volta sul podio in Coppa del Mondo (2\u00ba). Ottenne l'ultimo piazzamento in Coppa del Mondo il 24 marzo 1973 a Heavenly Valley (7\u00ba) e l'ultimo in carriera il 5 febbraio 1974 ai Mondiali di Sankt Moritz (11\u00b0)."}
{"id": "2252621", "revid": "104458", "url": "https://it.wikipedia.org/wiki?curid=2252621", "title": "Josef Heckelmiller", "text": ""}
{"id": "2252622", "revid": "122961486", "url": "https://it.wikipedia.org/wiki?curid=2252622", "title": "Mosasaurus", "text": "Mosasaurus (il cui nome significa \"lucertola del fiume Mosa\") \u00e8 un genere estinto di rettile marino mosasauride vissuto nel Cretaceo superiore, circa 70-65 milioni di anni fa (Maastrichtiano), in Europa occidentale, in Marocco e in Nord America. Il genere conta, attualmente, cinque specie: la specie tipo \"M. hoffmannii\", \"M. missouriensis\", \"M. conodon\", \"M. lemonnieri\" e \"M. beaugei\". Il \"Mosasaurus\" fu uno dei pi\u00f9 grandi generi della sua famiglia, oltre ad essere uno degli ultimi mosasauridi ad evolversi prima della grande estinzione di massa del Cretaceo-Paleocene.\nDescrizione.\n\"Mosasaurus\" fu uno degli ultimi mosasauridi, oltre ad essere uno tra i pi\u00f9 grandi. Come la maggior parte dei mosasauridi, gli arti si erano evoluti in corte ma efficienti pinne, e le pinne anteriori erano pi\u00f9 grandi delle pinne posteriori. La pi\u00f9 grande specie conosciuta, \"M. hoffmannii\", poteva raggiungere una lunghezza pari a 17 metri (56 piedi), leggermente pi\u00f9 lungo rispetto ai suoi parenti pi\u00f9 stretti \"Tylosaurus\" e \"Hainosaurus\". Inoltre, \"Mosasaurus\" era anche il pi\u00f9 robusto tra i mosasauridi, soprattutto il cranio dotato di una mandibola collegata molto strettamente al cranio. Il corpo era lungo, grosso e a forma di botte. Gli occhi erano relativamente grandi, ma garantivano una scarsa visione binoculare, e i bulbi olfattivi erano poco sviluppati, pertanto gli esperti ritengono che \"Mosasaurus\" vivesse vicino alla superficie dell'oceano, dove predava pesci, tartarughe, ammoniti, plesiosauri e anche mosasauri pi\u00f9 piccoli. Anche se era in grado di immergersi a grandi profondit\u00e0, \u00e8 pi\u00f9 probabile che non si avventurassero in acque troppo profonde preferendo rimanere vicino alla superficie, dove era pi\u00f9 facile trovare cibo.\nIl cranio di \"Mosasaurus\" terminava gradualmente in una breve punta conica e le fauci erano armate con enormi denti conici. Le pinne, come quelle dei moderni cetacei, erano sostenute da cinque dita nelle pinne anteriori e quattro in quelle posteriori, unite tra loro a formare un'unica pinna. La coda dell'animale era molto forte e sinuosa, e alcuni fossili di mosasauridi suggeriscono la punta della coda avesse una biforcazione, come la coda degli squali e di alcuni ittiosauri (Lindgren et al., 2010). Durante il nuoto il corpo rimaneva fermo per ridurre la resistenza attraverso l'acqua, mentre l'estremit\u00e0 della coda forniva una potente propulsione.\nUno studio del 2016 ha offerto una nuova diagnosi del genere \"Mosasaurus\": secondo lo studio, \"Mosasaurus\" sarebbe caratterizzato da una premascella con un corto rostro conico e privo di denti, una mascella priva di cunetta per la narice esterna, processi posteromediali del frontale che invadono profondamente il parietale, un osso quadrato pi\u00f9 alto che lungo con un corto processo suprastapediale, un angolare visibile lateralmente solo per un breve tratto, un surangolare molto alto, un omero con un robusto processo postglenoide, e un pube con un tubercolo rivolto anteriormente (Street e Caldwell, 2016).\nImpronte di pelle.\nNel 2009, sono stati descritti diversi esemplari di mosasauride con impronte di pelle ben conservata, tutti provenienti dal Maastrichtiano, della formazione Muwaqqar di Harrana, in Giordania. Questi fossili mostrano che il corpo dei mosasauri, cos\u00ec come la membrana che univa le \"dita\", era coperto da piccole scaglie a forma di diamante che si sovrapponevano fra loro. Negli esemplari di Harrana sono presenti due tipi di scaglie in un solo esemplare: scaglie carenate, molto simili a quelle dei moderni varani, che ricoprivano la parte superiore del corpo e scaglie lisce sul ventre. Dal momento che i mosasauri erano probabilmente predatori d'agguato, si suppone che questi animali avrebbero potuto beneficiare notevolmente della mancanza di riflesso delle scaglie carenate (Kaddumi, 2009). Per lungo tempo si \u00e8 ritenuto che \"Mosasaurus\", come tutti i mosasauri, possedesse una coda appiattita lateralmente e diritta; nuovi studi (Lindgren et al., 2010; Lindgren et al., 2013) hanno dimostrato la presenza di una coda bilobata, molto simile a quella degli ittiosauri e degli squali.\nClassificazione.\n \n\"Mosasaurus\" d\u00e0 il nome e fa parte della famiglia dei mosasauridae, a sua volta suddivisa in diverse sottofamiglie. Lo stesso \"Mosasaurus\" fa parte della sottofamiglia dei Mosasaurinae. Questa sottofamiglia, a sua volta, \u00e8 ulteriormente divisa in piccole trib\u00f9, ed in esse \"Mosasaurus\" \u00e8 raggruppato insieme a \"Clidastes\", \"Moanasaurus\" e \"Liodon\", nella trib\u00f9 dei Mosasaurini.\nDal momento che il genere \"Mosasaurus\" \u00e8 stato nominato per la prima volta nel XIX secolo, numerose specie sono stati assegnate al genere, sia che provenissero dal Nord America che dall'Europa. Molti ricercatori hanno suggerito che alcune specie europee siano in realt\u00e0 sinonimi delle loro controparti americane. Purtroppo molti fossili sono tuttora incompleti perci\u00f2 \u00e8 tuttora impossibile stabilire quale specie sia un sinonimo di un'altra. Ad esempio, la specie americana gigante \"M. maximus\" \u00e8 considerato dalla maggior parte dei ricercatori un sinonimo junior della specie europea \"M. hoffmannii\", anche se alcuni scienziati sostengono che i due possono essere specie distinte sulla base di alcune caratteristiche delle ossa del cranio.\nOggi solo cinque specie sono generalmente riconosciute come valide: la specie tipo \"M. hoffmannii\" (Mantell 1829), \"M. conodon\" (Cope, 1881), \"M. lemonnieri\" (Dollo, 1889), \"M. beaugei\" (Arambourg, 1952) e \"M. missouriensis\" (Harlan 1834).\nIl cladogramma riportato qui di seguito mostra l'analisi filogenetica dei mosasauri, secondo gli studi di DV Grigoriev (2013):\nStoria della scoperta.\nLe prime scoperte.\n\"Mosasaurus\" \u00e8 stato il primo genere di mosasauride ad essere stato descritto e nominato. Il primo resto fossile noto alla scienza fu un cranio frammentario, ritrovato in una cava di gesso a St Pietersberg, una collina nei pressi di Maastricht, Paesi Bassi, nel 1764, e collezionato dal tenente Jean Baptiste Drouin, nel 1766. In seguito, fu regalato al Museo Teylers, a Haarlem, nel 1784 da Martinus van Marum, il primo direttore del museo, che pubblic\u00f2 la sua descrizione solo nel 1790. Egli riteneva che il fossile fossero le ossa di un \"grande pesce che respira\" (\"Pisces cetacei\", in altre parole una balena). Il fossile fa ancora parte della collezione, classificato come l'esemplare TM 7424.\nTra il 1770 e il 1774 (\"1770\", secondo Faujas de Saint-Fond, \"intorno al 1770\", secondo Camper e \"\"en\" 1780 \", secondo Cuvier nel 1808), venne scoperto e recuperato un secondo cranio parziale. Il nuovo fossile fu ritrovato nel terreno di propriet\u00e0 del canonico Theodorus Joannes Godding, che aveva la sua casa di campagna sul pendio della collina. Una medico locale in pensione dell'esercito tedesco/olandese, Johann Leonard Hoffmann (1710-1782), raccolse alcuni frammenti che corrispondevano al cranio dell'olandese Prof. Petrus Camper. Hoffmann pensava che l'animale fosse un coccodrillo. Nel 1786, tuttavia, Camper rigett\u00f2 tale ipotesi affermando che i resti erano quelli di \"uno sconosciuto odontoceto\".\nA causa della sua importanza strategica come citt\u00e0 fortezza Maastricht fu occupata dalle armate rivoluzionarie francesi entro la fine del 1794. Ad accompagnare le truppe francesi, anche se arriv\u00f2 a Maastricht due mesi dopo che la citt\u00e0 fosse occupata, fu il geologo Barth\u00e9lemy Faujas de Saint-Fond, in missione per assicurare la pace, insieme al \"repr\u00e9sentant du peuple\" (commissario politico) Augustin-Lucie de Fr\u00e9cine (1751-1804), che durante l'occupazione cerc\u00f2 di trasportare vari oggetti di valore artistico o scientifico, per arricchire i musei della Francia. Siccome il fossile era stato rimosso dal cottage e nascosto all'interno della fortezza, Fr\u00e9cine promise \"seicento bottiglie di vino eccellente\" per colui che gli avrebbe procurato il fossile per primo. Cos\u00ec in poco tempo, una dozzina di granatieri tornarono per riscuotere la ricompensa, portando il fossile con loro. Nel dicembre 1794, il fossile fu trasferito a Parigi, come bottino di guerra e dichiarato patrimonio nazionale, venendo aggiunto alla collezione del nuovo Museo nazionale di storia naturale di Francia.\nNel 1798, Faujas de Saint-Fond pubblic\u00f2 il suo libro \"Histoire naturelle de la montagne de Saint-Pierre de Maestricht [Tome 1 ]\", che conteneva anche un resoconto delle circostanze del ritrovamento del fossile. Secondo lui, il dottor Hoffmann aveva pagato i cavatori per informarlo di eventuali reperti fossili. Quando il cranio fu ritrovato nel 1770, Hoffmann fu avvisato dai cavatori e che in seguito lui stesso avesse condotto gli scavi. In seguito, Godding avrebbe rivendicato i suoi diritti come proprietario terriero e costretto Hoffmann ad abbandonare la sua propriet\u00e0 attraverso una querela, e vincendo influenzando la corte. De Saint-Fond, dopo tutto, nel 1795, ha salvato il campione per la scienza, promettendo una considerevole indennizzo per Godding per compensarlo della perdita. Tuttavia, come illustr\u00f2 in seguito lo storico olandese Peggy Rompen, questa versione dei fatti non \u00e8 del tutto fondata e vi sono altre versioni. Godding era il proprietario originale, e Hoffmann chiaramente non possedeva il fossile, ma non vi \u00e8 alcuna traccia di qualsiasi azione legale, e Faujas de Saint-Fond probabilmente non ha mai pagato nulla, e l'intera storia sembra essere stata creata da lui stesso solo per giustificare l'espropriazione con la forza militare.\nIdentificazione come rettile.\nLo stesso De Saint-Fond ipotizz\u00f2 che i fossili rappresentassero un grande coccodrillo. Nel 1798, il figlio di Petrus Camper, Adriaan Gilles Camper, studi\u00f2 ancora una volta il fossile indirettamente riconsiderando la descrizione di suo padre. Fu il primo ad arrivare alla conclusione che i resti appartenevano ad un gigantesco varano.\nNel 1808, Georges Cuvier conferm\u00f2 l'idea di Camper. Il fossile era gi\u00e0 entrato a far parte delle prime speculazioni di Cuvier sulla possibilit\u00e0 di specie animali estinte, all'epoca considerata un'eresia dalla chiesa. L'idea di specie estinte apr\u00ec la strada alla sua teoria sul catastrofismo e sulla \"creazione divina\", uno dei predecessori della teoria dell'evoluzione. Prima di ci\u00f2, si pensava che tutti gli esemplari di rettili fossili, sono stati interpretati come forme simili a quelle dei giorni nostri: coccodrilli, pesci, balene o grandi mammiferi terrestri. L'idea di Cuvier, che il campione di Maastricht fosse una versione gigantesca di un animale moderno ma differente da qualsiasi specie viventi, oggi sembra strano e lo fu anche per lui. Cos\u00ec giustific\u00f2 questa teoria confidando nelle sue tecniche nel campo, allora in via di sviluppo, sull'anatomia comparata, che aveva gi\u00e0 utilizzato per identificare altri membri giganti ed estinti di altri gruppi moderni conosciuti solo da fossili, tra cui il tapiro gigante e il bradipo terricolo.\nNon era ancora stato avanzato nessun nome scientifico per la nuova specie, visto che di solito il campione veniva definito come il \"Grand Animal fossile des Carri\u00e8res de Ma\u00ebstricht\" o il \"grande animale fossile delle cave di Maastricht\". Nel 1822, William Daniel Conybeare coni\u00f2 il nome \"Mosasaurus\", dalla parola latina \"Mosa\", latinizzazione del nome Mosa, il fiume che passa per il monte San Pietro, luogo dove \u00e8 stato rinvenuto il secondo cranio (olotipo MNHNP AC9648). Il nome specifico, \"hoffmannii\", \u00e8 stato aggiunto da Gideon Mantell nel 1829, in onore di Hoffmann, sul presupposto che era lui lo scopritore del campione tipo. La forma emendate \"hoffmanni\" viene usata spesso oggi, sebbene sia in contrasto con le regole dell'ICZN, in quanto \"l'ortografia originale di un nome [...] deve essere preservata\". Nel 1854, il biologo tedesco Hermann Schlegel fu il primo ad ipotizzare che il \"Mosasaurus\" avesse delle pinne al posto di zampe da rettile.\nScoperte recenti.\nIl 19 settembre 2012, fu annunciato che nove giorni prima, un nuovo scheletro di quello che sembrava essere un \"Mosasaurus\" era stato ritrovato nella cava di calcare appena fuori Maastricht, la stessa cava che aveva restituito l'esemplare tipo di \"Mosasaurus hoffmannii\". Carlo Brauer, un operatore escavatore dell'ENCI, scopr\u00ec dei denti fossile tra le pale della sua scavatrice. La mattina del luned\u00ec 10 settembre, il personale del museo recuper\u00f2 diverse grandi sezioni del cranio e parte del corpo e della coda, di un esemplare di circa 13 metri. Sulla base di questa stratigrafia, l'et\u00e0 del campione \u00e8 stata stimata intorno ai 67.83 milioni di anni, il che lo rende circa un milione e mezzo anni pi\u00f9 vecchio rispetto a \"B\u00e8r\". Da ci\u00f2 che si \u00e8 scoperto, questo sembra essere il pi\u00f9 antico campione noto di \"M. hoffmannii\" o di una qualunque specie strettamente correlate. Il campione \u00e8 stato soprannominato \"Carlo\", in onore dell'operaio ENCI che la scopr\u00ec.\nIl 18 aprile 2015 un paleontologo dilettante di quattordici anni, Lars Barten, da Rijkevoort, un villaggio in Brabante Settentrionale, provincia dei Paesi Bassi, insieme al padre Jos Barten, ha scoperto un fossile di \"M. hoffmannii\" vicino ad una cava ENCI di Maastricht. Il fossile \u00e8 stato soprannominato Lars, in onore del suo scopritore, e ora risiede nel Natuurhistorisch Museum Maastricht (Museo di Storia Naturale di Maastricht).\nSempre nel 2015, nella Formazione Fox Hills, nella Contea di Ziebach, in Dakota del Sud, \u00e8 stato ritrovato un grande teschio di \"Mosasaurus\" conservato tridimensionalmente. Questo cranio rappresenta la prima testimonianza fossile di \"M. hoffmannii\" in Nord America, ampliando notevolmente la gamma paleogeografica della specie. Sebbene diversi autori abbiano sempre pensato che questi fossili appartenessero alla specie americana \"M. maximus\", questo ritrovamento ha permesso agli scienziati di stabilire che la specie \"M. maximus\" non \u00e8 altro che un sinonimo di \"M. hoffmannii\", e che le caratteristiche craniche spesso citate per distinguere le due specie erano in realt\u00e0 variazioni individuali o diversi stadi ontogenici.\nPaleoecologia e paleobiologia.\nQuesto rettile doveva essere uno dei massimi predatori del suo ambiente. La morfologia e le dimensioni, infatti, denotano uno spiccato adattamento alla predazione, e probabilmente il mosasauro si cibava di una variet\u00e0 notevole di pesci, molluschi cefalopodi e altri rettili marini. Le orbite piccole e gli organi di olfatto poco sviluppati suggeriscono che questo animale fosse un nuotatore di superficie, che preferiva rimanere in acque costiere.\nNumerose ferite alle mascelle riscontrate in esemplari fossili suggeriscono che questi animali conducevano uno stile di vita particolarmente violento, probabilmente combattendo fra loro. In un esemplare di grosse dimensioni il cranio \u00e8 stato fracassato, evidentemente mentre l'animale era ancora in vita, da qualche altro organismo. Si presume che l'autore dell'attacco sia stato un esemplare gigante di \"Hainosaurus\", un altro mosasauride dalla particolare conformazione del muso (Lingham-Soliar, 1998).\nUn esemplare giovane della specie \"Mosasaurus missouriensis\", ritrovato nella formazione Bearpaw in Alberta, conserva al suo interno i resti degli animali di cui si era cibato. All'interno della sua gabbia toracica e attorno all'esemplare sono ben conservate le ossa di pesci aulopiformi, tra cui un cranio. Il cranio del pesce \u00e8 perforato e i suoi centri vertebrali troncati, e ci\u00f2 suggerisce che \"M. missouriensis\" impiegasse la macrofagia, nonostante l'apparente mancanza di usura dei denti. Un esemplare di \"Prognathodon overtoni\" rinvenuto nella stessa formazione \u00e8 noto per avere consumato una tartaruga marina cos\u00ec come alcuni pesci, e presenta coerentemente un'usura apicale dei denti marginali. Si \u00e8 ipotizzato quindi che la coesistenza di questi superpredatori nel Mare di Bearpaw fu possibile a causa della differenziazione di nicchie ecologiche. Infine, la carcassa di \"M. missouriensis\" \u00e8 stata probabilmente smembrata da almeno tre squali lamniformi, in base al ritrovamento di denti sostituiti e una serie di processi trasversi troncati nella coda del mosasauro.\nNella cultura di massa.\nNel franchise di Jurassic Park un mosasauro appare in \"Jurassic World\", cos\u00ec come nel sequel \"Jurassic World - Il regno distrutto\" e nel corto Battle at Big Rock. Nel primo film \u00e8 protagonista dello \"show del pasto\", dove divora uno squalo morto davanti ai turisti. Inoltre, nel finale, uccide definitivamente l'. Nel secondo film, con il parco ormai abbandonato, si scopre essere ancora vivo, e riesce a fuggire e a finire in mare aperto. Nei due film il Mosasauro \u00e8 stato rappresentato con dimensioni di gran lunga superiori a quelle che in realt\u00e0 possedeva, per poter rendere realistico il fatto che potesse uccidere l'Indominus Rex."}
{"id": "2252624", "revid": "767487", "url": "https://it.wikipedia.org/wiki?curid=2252624", "title": "Pictures Live! - Live at Ipswich Regent Theatre 17/02/09", "text": "Pictures Live! - Live at Ipswich Regent Theatre 17/02/09 \u00e8 un album dal vivo della rock band inglese Status Quo, pubblicato nel febbraio del 2009.\nIl disco.\nQuesto CD \u00e8 stato messo in vendita sul posto a partire da 10 minuti dalla fine del concerto, oppure su prenotazione e spedizione per posta.\nTracce.\nDisco 1\nDisco 2"}
{"id": "2252633", "revid": "474175", "url": "https://it.wikipedia.org/wiki?curid=2252633", "title": "Natalina Vacchi", "text": "Biografia.\nCollegata clandestinamente al PCI, entr\u00f2 a far parte della Resistenza nel ravennate dopo l'Armistizio dell'8 settembre 1943, conosciuta con il diminutivo \"Lina\" o anche come \"la Bionda\".\nOperaia attiva politicamente all'interno della sua fabbrica, la Callegari, contribu\u00ec in maniera significativa alla riuscita degli scioperi del marzo/maggio 1944 a Ravenna.\nCapo servizio sanitario del Distaccamento \"Terzo Lori\" della 28\u00aa Brigata Garibaldi \"Mario Gordini\", venne catturata a seguito dell'uccisione, da parte del gappista Umberto Ricci (\"Napoleone\"), del temuto brigatista nero della \"Ettore Muti\" Leonida Bedeschi (\"Cat\u00ecveria\"), indicatogli proprio dalla Vacchi mentre casualmente stava sopraggiungendo in sella al suo motociclo.\nDopo lunghi e pesanti interrogatori fu condannata a morte per rappresaglia assieme ad altri prigionieri: lo stesso Umberto Ricci (21 anni), Domenico Di Janni (30 anni), Augusto Graziani (19 anni), Mario Montanari (29 anni), Michele Pascoli (39 anni), Raniero Ranieri, Aristodemo Sangiorgi, Valsano Sirilli (28 anni), Edmondo Toschi (40 anni), Giordano Vallicelli (20 anni) e Pietro Zotti (22 anni).\nLa sentenza fu eseguita il 25 agosto 1944 a Ravenna, presso il \"Ponte degli Allocchi\" (che in seguito verr\u00e0 rinominato \"Ponte dei Martiri\").\n\"Lina\" e \"Napoleone\" furono uccisi per ultimi, impiccati dopo essere stati costretti ad assistere alla fucilazione dei compagni."}
{"id": "2252635", "revid": "767487", "url": "https://it.wikipedia.org/wiki?curid=2252635", "title": "Condorman", "text": "Condorman \u00e8 un film Disney del 1981 diretto da Charles Jarrott, ispirato al romanzo di Robert Sheckley, \"L'agente X\". \u00c8 una commedia di fantaspionaggio. Il film segue le comiche avventure dell'illustratore di fumetti Woodrow Wilkins, che si finge un supereroe nel tentativo di indurre alla diserzione una spia sovietica del KGB.\nTrama.\nNella scena d'apertura, il cartonista Woody tenta di aprire un dispositivo volante per conto del suo eroe dei fumetti \"Condorman\": si rifiuta di realizzare delle strisce in cui non appare niente che possa accadere nel \"mondo reale\". Il suo amico Harry, un agente della CIA si trova a Parigi, per eseguire dei test. Deve lanciarsi dalla Torre Eiffel per verificare la funzionalit\u00e0 di una tuta di volo, ma accidentalmente un'ala si rompe, costringendolo ad un atterraggio di fortuna nella Senna.\nQuando torna nel suo ufficio, il Dott. Russ, il suo capo gli ordina di cercare un civile americano per effettuare uno scambio di importanti documenti nella citt\u00e0 di Istanbul. Per questa missione Harry recluta Woody, che, per entrare nella parte indossa un trench ammanettandosi la valigetta dello scambio al braccio. A Istanbul, Woody incontra una bellissima russa di nome Natalia, la donna attraverso il quale avr\u00e0 luogo lo scambio: pi\u00f9 tardi si scoprir\u00e0 che in realt\u00e0 Natalia \u00e8 una spia sovietica. Woody decide di non rivelare a Natalia il suo vero nome, inventandosi l'identit\u00e0 di uno dei migliori agenti americani, col nome in codice di \"Condorman\". Mentre si trova a Istanbul, Woody riesce, grazie ad un colpo di fortuna, a salvare Natalia da alcuni assassini pagati da un agente cinese. Impressionata da Woody e disgustata dal trattamento del suo amante/capo Krokov, quando torner\u00e0 a Mosca, Natalia decide di disertare, chiedendo alla CIA di essere assistita da \"Condorman\".\nIndossando il costume del suo personaggio dei fumetti \"Condorman\" e grazie all'aiuto di alcuni gadget e veicoli \u2013 come la \"Condormobile\", finanziata e costruita dalla CIA, Woody si lancia nell'avventura di salvare Natalia dalle grinfie dei suoi nemici: Krokov ed il suo aiutante omicida Morovich.\nDistribuzione.\nDate di uscita.\nIl film \u00e8 stato distribuito in molti paesi, tra cui, in ordine cronologico:"}
{"id": "2252639", "revid": "86343", "url": "https://it.wikipedia.org/wiki?curid=2252639", "title": "Davao del Sur", "text": ""}
{"id": "2252640", "revid": "6923", "url": "https://it.wikipedia.org/wiki?curid=2252640", "title": "Raimondo di Toledo", "text": "Fu monaco benedettino, nato in Guascogna. Durante il suo episcopato promosse traduzioni di testi accademici dall'arabo in lingua latina."}
{"id": "2252641", "revid": "767487", "url": "https://it.wikipedia.org/wiki?curid=2252641", "title": "Kevin O'Neill (allenatore di pallacanestro)", "text": ""}
{"id": "2252643", "revid": "1745361", "url": "https://it.wikipedia.org/wiki?curid=2252643", "title": "Lelego (re di Laconia)", "text": "Lelego () \u00e8 un personaggio della mitologia greca. Fu un autoctono della Laconia ed il primo re dei Lelegi.\nGenealogia.\nPer gli autori pi\u00f9 antichi fu un autoctono, ovvero nato dalla terra. Spos\u00f2 la ninfa naiade Cleocaria o Peridia e fu padre di Milete e Policaone, Bomoloco e Terapne.\nSecondo Stefano di Bisanzio \u00e8 figlio di Sparto e padre di Amicla.\nMitologia.\nFu un eroe della popolazione chiamata lelegi e fu il primo re della Laconia e dopo la sua morte gli abitanti diedero al suo regno il nome di Lelegia. Mileto, il maggiore dei suoi figli, ricevette il regno in successione.\nPer lui era stato eretto un heroon a Sparta."}
{"id": "2252649", "revid": "729019", "url": "https://it.wikipedia.org/wiki?curid=2252649", "title": "Ralph Hopton, I barone Hopton", "text": "Vita.\nFiglio di Robert Hopton di Witham (Somerset), sembra che sia stato educato al Lincoln College di Oxford e che abbia prestato servizio nell'esercito di Federico V Elettore Palatino, nelle prime campagne della Guerra dei trent'anni. Nel 1624 fu tenente colonnello di un reggimento raccolto in Inghilterra per servire nell'esercito di Mansfeld. Re Carlo I, alla sua incoronazione, nomin\u00f2 Hopton Cavaliere del Bagno (Ordine del Bagno). Nei tumulti politici che precedettero lo scoppio della Guerra civile, Hopton, come membro del Parlamento consecutivamente per Bath, Somerset e Wells, dapprima si oppose alla politica reale, ma dopo la condanna di Strafford (a favore della quale aveva votato) divenne gradualmente un ardente sostenitore di Carlo, e all'inizio del conflitto fu nominato luogotenente generale sotto il marchese di Hertford ad ovest.\nLa sua prima impresa fu di mobilitare la Cornovaglia a favore della causa reale, accusando i nemici davanti al \"grand jury\" della contea come disturbatori della pace e facendo convocare il \"posse comitatus\" per espellerli; quella successiva, di portare la guerra da l\u00e0 nel Devon. Nel maggio 1643 ottenne una brillante vittoria a Stratton, nel giugno invase il Devon, e il 5 luglio inflisse una severa sconfitta a Sir William Waller nella battaglia di Lansdowne. A Lansdowne fu gravemente ferito dall'esplosione di un carro delle polveri e subito dopo fu assediato a Devizes da Waller; si difese finch\u00e9 il 13 luglio non fu liberato dalla vittoria della battaglia di Roundway Down. Subito dopo fu creato barone Hopton di Stratton. Ma i suoi successi all'ovest furono interrotti dalla sconfitta nella battaglia di Cheriton nel marzo 1644. Dopo di ci\u00f2 prest\u00f2 servizio nella campagna occidentale sotto il comando dello stesso Carlo, e verso la fine della guerra, dopo che Goring ebbe lasciato l'Inghilterra, gli subentr\u00f2 al comando dell'esercito reale. Era troppo tardi per arginare la marea della vittoria del Parlamento, e Hopton, sconfitto nella sua ultima resistenza a Torrington il 16 febbraio 1646, si arrese a Thomas Fairfax.\nIn seguito accompagn\u00f2 il Principe di Galles nei suoi tentativi di prolungare la guerra nelle Isole Scilly e nelle Isole del Canale. La sua assoluta lealt\u00e0 era incompatibile con lo spirito di concessione e compromesso che prevalse nel consiglio del principe dal 1649 al 1650, e si ritir\u00f2 dalla partecipazione attiva alla causa del realismo. Mor\u00ec in esilio a Bruges nel settembre 1652. Il titolo di pari si estinse alla sua morte.\nIl re, il Principe Carlo e la cerchia del governo apprezzarono i meriti del \"loro fedele luogotenente meno di quanto fecero i suoi nemici Waller e Fairfax, il primo dei quali scrisse, 'la stessa ostilit\u00e0 non pu\u00f2 violare la mia amicizia per la vostra persona', mentre il secondo parl\u00f2 di lui come di 'uno che onoriamo e stimiamo al di sopra di qualunque altro del vostro partito'\"."}
{"id": "2252650", "revid": "276327", "url": "https://it.wikipedia.org/wiki?curid=2252650", "title": "Missiva", "text": ""}
{"id": "2252656", "revid": "1543377", "url": "https://it.wikipedia.org/wiki?curid=2252656", "title": "Municipalit\u00e0 distrettuale di Umkhanyakude", "text": "La municipalit\u00e0 distrettuale di Umkhanyakude (in inglese \"Umkhanyakude District Municipality\") \u00e8 un distretto della provincia di KwaZulu-Natal e il suo codice di distretto \u00e8 DC27.\nLa sede amministrativa e legislativa \u00e8 la citt\u00e0 di Mkuze e il suo territorio si estende su una superficie di .\nUna parte del territorio della municipalit\u00e0 distrettuale \u00e8 un DMAs, chiamato KZDMA27.\nGeografia fisica.\nConfini.\nLa municipalit\u00e0 distrettuale di Umkhanyakude confina a nord e a ovest con lo Swaziland, a nord con il Mozambico,a est con il District Management Areas KZDMA27,a sud con quello di uThungulu e a ovest con quello dello Zululand.\nSuddivisione amministrativa.\nIl distretto \u00e8 suddiviso in 5 municipalit\u00e0 locali:"}
{"id": "2252657", "revid": "22377783", "url": "https://it.wikipedia.org/wiki?curid=2252657", "title": "Grillo parlante (Disney)", "text": ""}
{"id": "2252665", "revid": "11959", "url": "https://it.wikipedia.org/wiki?curid=2252665", "title": "Maslama ibn Ahmad al-Majriti", "text": "Partecip\u00f2 alla traduzione del \"Planispherium\" di Claudio Tolomeo, miglior\u00f2 le traduzioni esistenti del celeberrimo \"Almagesto\", introdusse e perfezion\u00f2 le tavole astronomiche di al-Khwarizmi, aiut\u00f2 gli storici a usare tabelle di concordanza per convertire le date del calendario persiano sasanidi in date dell'Egira e introdusse tecniche di rilevamento topografico e di triangolazione.\nGli viene attribuita la paternit\u00e0 di una parte delle \"Epistole\" degli Ikhw\u0101n al-\u1e62af\u0101, anche se su questo argomento non c'\u00e8 unanime consenso e appare anzi improbabile a vari studiosi. Gli viene anche attribuita la paternit\u00e0 del famoso trattato noto in Occidente col titolo di \"Picatrix\", il cui titolo originale era , ossia \"Il grado del saggio, o del filosofo\"."}
{"id": "2252666", "revid": "167080", "url": "https://it.wikipedia.org/wiki?curid=2252666", "title": "Cunobelin", "text": ""}
{"id": "2252670", "revid": "11959", "url": "https://it.wikipedia.org/wiki?curid=2252670", "title": "Al-Majriti", "text": ""}
{"id": "2252671", "revid": "1745361", "url": "https://it.wikipedia.org/wiki?curid=2252671", "title": "Lelego (re di Megara)", "text": "Nella mitologia greca, Lelego era il nome di uno dei figli di Poseidone e di Libia.\nIl mito.\nRe di Megara ebbe due figli, dal primo chiamato Clesone ebbe 2 nipoti: Cleso e Teuropoli che, secondo i megaresi (gli abitanti del regno del padre), trovarono il corpo di Ino che si gett\u00f2 in mare e un altro Policaone."}
{"id": "2252674", "revid": "729019", "url": "https://it.wikipedia.org/wiki?curid=2252674", "title": "Battaglia di Benburb", "text": "La battaglia di Benburb ebbe luogo nel 1646 in Irlanda durante le guerre confederate irlandesi, il teatro irlandese delle guerre dei tre regni. Essa fu combattuta tra le forze dei Confederati Irlandesi guidati da Owen Roe O'Neill e un esercito di protestanti scozzesi (Covenanter) comandato da Robert Monro. La battaglia si concluse con la vittoria decisiva per i confederati irlandesi e con la fine della speranza, per gli scozzesi, di conquistare l'Irlanda e che impone loro impianto religioso.\nContesto.\nGli scozzesi erano sbarcati con un esercito nell'Ulster nel 1642, al fine di tutelare i coloni scozzesi dai massacri che avevano fatto seguito alla ribellione irlandese del 1641. Essi avevano inoltre la speranza di conquistare il paese, per distruggere il cattolicesimo e imporre il presbiterianesimo come religione di Stato.\nSbarcarono a Carrickfergus e si unirono nei pressi di Derry con un esercito di coloni britannici guidati da Robert Stewart. Liberarono l'Ulster dai ribelli irlandesi fin dal 1643, ma non furono in grado di progredire oltre la met\u00e0 dell'Ulster meridionale, che era tenuto da Owen Roe O'Neill, il generale dell'esercito irlandese dell'Ulster.\nEntrambe le parti si macchiarono di gravi delitti, derubando e uccidendo civili nel territorio controllato dai loro nemici, in modo che dal 1646, una sorta di terra di nessuno devastata separava le opposte parti. O'Neill ha sottolineato che la devastazione dell'Ulster appariva, \"non solo come un deserto, ma come l'inferno\". Mentre le tre forze armate hanno continuato a operare raid nel territorio di ognuno degli altri, nessuno di essi riusc\u00ec ad organizzare forze sufficienti a mantenere il territorio occupato.\nNel 1646, Munro e Stewart unirono le loro forze, facendo una grande incursione nel territorio occupato dai confederati. Secondo alcuni, lo scopo di questo tentativo era prendere la capitale confederata, Kilkenny; altre fonti dicono che si tratt\u00f2 solo di un grande raid. In entrambi i casi, la forza britannica congiunta ammontava a circa 6000 unit\u00f2. O'Neill, che fu un generale molto cauto, in precedenza aveva sempre evitato di accettare battaglia. Tuttavia, egli era stato appena rifornito dal nunzio apostolico in Irlanda, Giovanni Battista Rinuccini, di fucili, munizioni e denaro con cui pagare i suoi soldati. Questo gli consent\u00ec di mettere in campo pi\u00f9 di 5000 uomini - un esercito leggermente inferiore a quello del suo nemico. I protestanti avevano sei cannoni, i confederati nessuno.\nLa battaglia.\nMunro aveva supposto che O'Neill avrebbe cercato di evitare il suo esercito e cos\u00ec i suoi soldati avevano marciato per pi\u00f9 di 15 miglia (circa 24\u00a0km) per intercettare gli irlandesi presso Benburb, a sud dell'attuale Tyrone. Gli uomini di Munro si schierarono con le spalle al fiume Blackwater, di fronte alle truppe di O'Neill che si erano posizionati su un rilievo di terreno.\nLa battaglia inizi\u00f2 col fuoco dell'artiglieria di Munro sulla posizione irlandese, ma senza provocare molte vittime. La cavalleria scozzese poi caric\u00f2 la fanteria irlandese, ma non fu in grado di rompere la formazione confederata, irta di picche e moschetti formazione. Quando questo attacco fall\u00ec, O'Neill diede ordine alla sua fanteria di avanzare, spingendo gli scozzesi nella corrente del fiume sotto la spinta delle picche. A questo punto, la fatica dei soldati britannici si fece sentire ed essi furono progressivamente spinti indietro fino a che la loro formazione croll\u00f2 su se stessa. La fanteria confederata poi ha rotto la disordinata formazione degli scozzesi con una improvvisa salva di fucile e si \u00e8 precipitata contro di loro con le spade e gli \"scians\" (lunghi coltelli irlandesi). Munro e la sua cavalleria fuggirono dal campo, cos\u00ec come, poco dopo, fece la sua fanteria. Molti di essi furono uccisi o sono morti annegati nel successivo inseguimento. Gli scozzesi hanno perso tra i 2000 e i 3000 uomini, la maggior parte uccisi nell'inseguimento; gli irlandesi circa 300.\nEsiti e conseguenze.\nBenburb \u00e8 stata l'unica volta in cui un esercito confederato irlandese ha vinto un'importante battaglia campale tra il 1641 e il 1653. L'esercito dell'Ulster di O'Neill mostr\u00f2 una disciplina e un addestramento che \u00e8 mancato alle catastrofi confederate dell'anno successivo a Dungans Hill e a Knocknanauss. La vittoria di O'Neill fece s\u00ec che gli scozzesi non fossero pi\u00f9 una minaccia per i confederati, ma rimanessero accampati nei pressi di Carrickfergus per il resto della guerra. Tuttavia, O'Neill non diede seguito alla sua vittoria, ma utilizz\u00f2 il proprio esercito per interferire nella politica dell'Irlanda confederata. In particolare, si adoper\u00f2 affinch\u00e9 il trattato che il Consiglio supremo dei confederati aveva firmato con i realisti inglesi non fosse ratificato."}
{"id": "2252676", "revid": "38120", "url": "https://it.wikipedia.org/wiki?curid=2252676", "title": "Rex (Toy Story)", "text": ""}
{"id": "2252677", "revid": "287204", "url": "https://it.wikipedia.org/wiki?curid=2252677", "title": "Fior di cuculo", "text": ""}
{"id": "2252689", "revid": "1494169", "url": "https://it.wikipedia.org/wiki?curid=2252689", "title": "24 ore", "text": ""}
{"id": "2252691", "revid": "287204", "url": "https://it.wikipedia.org/wiki?curid=2252691", "title": "Barkakana", "text": " \nBarkakana \u00e8 una suddivisione dell'India, classificata come \"census town\", di 16.872 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 37' 0 N e 85\u00b0 28' 60 E e ha un'altitudine di 376 .\nSociet\u00e0.\nEvoluzione demografica.\nAl censimento del 2001 la popolazione di Barkakana assommava a 16.872 persone, delle quali 9.044 maschi e 7.828 femmine. I bambini di et\u00e0 inferiore o uguale ai sei anni assommavano a 2.260, dei quali 1.178 maschi e 1.082 femmine. Infine, coloro che erano in grado di saper almeno leggere e scrivere erano 11.510, dei quali 6.877 maschi e 4.633 femmine."}
{"id": "2252693", "revid": "287204", "url": "https://it.wikipedia.org/wiki?curid=2252693", "title": "Barughutu", "text": " \nBarughutu (o Baruhatu) \u00e8 una suddivisione dell'India, classificata come \"census town\", di 21.091 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 53' 60 N e 85\u00b0 42' 0 E e ha un'altitudine di 313 .\nSociet\u00e0.\nEvoluzione demografica.\nAl censimento del 2001 la popolazione di Barughutu assommava a 21.091 persone, delle quali 11.321 maschi e 9.770 femmine. I bambini di et\u00e0 inferiore o uguale ai sei anni assommavano a 3.271, dei quali 1.728 maschi e 1.543 femmine. Infine, coloro che erano in grado di saper almeno leggere e scrivere erano 14.700, dei quali 8.683 maschi e 6.017 femmine."}
{"id": "2252694", "revid": "2043462", "url": "https://it.wikipedia.org/wiki?curid=2252694", "title": "Medaglia della navigazione del 1892/1893", "text": "La medaglia della navigazione del 1892/1893 fu una medaglia di benemerenza creata nell'ambito dell'Impero austriaco.\nStoria.\nL'istituzione della medaglia venne firmata l'11 novembre 1893 dall'Imperatore Francesco Giuseppe d'Austria e venne conferita a tutti coloro che parteciparono alla crociera di dieci mesi organizzata tra il 1892 ed il 1893 in Asia dall'erede al trono Francesco Ferdinando d'Asburgo, a bordo della \"SMS Kaiserin Elizabeth\".\nLa medaglia consisteva in un disco sul quale si trovavano impressi, al diritto un'ancora circondata da piante tropicali, con attorno la scritta \"REISE S. M. SCHIFF KAISERIN ELISABETH\" (\"soggiorno sulla SMS Kaiserin Elizabeth\"). Sul retro, si trovavano le iniziali \"FF\" (per Francesco Ferdinando) e l'iscrizione \"OST INDIEN AUSTRALIEN S\u00dcDSEE-INSEL CHINA JAPAN 1892-1893\" (\"Indie dell'Est, australia, Isole dei mari del sud, Cina, Giappone\" indicante le tappe toccate dalla crociera).\nIl nastro della medaglia era bianco e blu."}
{"id": "2252697", "revid": "599013", "url": "https://it.wikipedia.org/wiki?curid=2252697", "title": "Oip", "text": ""}
{"id": "2252698", "revid": "144796", "url": "https://it.wikipedia.org/wiki?curid=2252698", "title": "Distintivo del feldmaresciallo arciduca Alberto", "text": "Il distintivo del feldmaresciallo arciduca Alberto fu una medaglia di benemerenza creata nell'ambito dell'Impero austriaco.\nStoria.\nIl distintivo venne istituito il 21 maggio 1899 per volere dell'imperatore Francesco Giuseppe d'Asburgo con l'intento di premiare tutti gli ufficiali viventi che si sono trovati a servire la patria in guerra tra le schiere dell'arciduca Alberto Federico Rodolfo d'Austria-Teschen morto nel 1895 dopo aver servito fedelmente l'esercito austriaco per diversi anni ed essersi distinto pi\u00f9 volte e valorosamente al comando delle armate imperiali, in particolare sconfiggendo l'esercito piemontese nella battaglia di Custoza. Tra questi si segnal\u00f2 particolarmente il feldmaresciallo Friedrich von Beck-Rzykowski.\nInsegna.\nIl distintivo era realizzata in argento ed era di forma ovale, riportante sul diritto due bastoni da maresciallo incrociati tra i quali si trovava l'iniziale \"A\" (per Alberto), il tutto racchiuso da una corona d'alloro, sovrastata da una corona reale."}
{"id": "2252699", "revid": "99738058", "url": "https://it.wikipedia.org/wiki?curid=2252699", "title": "24 ore (competizione)", "text": "Con il termine generico di 24 ore (talora 24 Ore) si indica una competizione sportiva di durata.\nEssa, come il termine indica, dura 24 ore e pu\u00f2 essere svolta da un concorrente singolo, a squadre o a staffetta.\nLe discipline in cui tale tipo di gara \u00e8 pi\u00f9 frequente sono l'automobilismo, l'atletica leggera, il nuoto e il ciclismo.\nTrattasi di gare sulla distanza, che vedono vincitore l'atleta, il pilota o la squadra che allo scadere delle 24 ore abbiano percorso il tragitto pi\u00f9 lungo."}
{"id": "2252701", "revid": "2043462", "url": "https://it.wikipedia.org/wiki?curid=2252701", "title": "Croce d'onore del 1912/1913", "text": "La croce d'onore del 1912/1913 fu una medaglia di benemerenza creata nell'ambito dell'Impero austriaco.\n Venne donata con decreto imperiale del 9 luglio 1913 dall'imperatore Francesco Giuseppe d'Austria e poteva essere conferita a tutto il personale militare che avesse prestato almeno un servizio di quattro settimane con un contingente di mobilitazione nell'area dei Balcani nel settembre del 1912.\nInsegna.\nLa medaglia consisteva in una croce patente di bronzo, con le braccia leggermente incurvate, avente sulle orizzontali le due date \"1912\" e \"1913\".\nIl nastro della medaglia era giallo con quattro strisce nere."}
{"id": "2252703", "revid": "52076", "url": "https://it.wikipedia.org/wiki?curid=2252703", "title": "Olmeche", "text": ""}
{"id": "2252704", "revid": "52076", "url": "https://it.wikipedia.org/wiki?curid=2252704", "title": "Glifi", "text": ""}
{"id": "2252707", "revid": "1543377", "url": "https://it.wikipedia.org/wiki?curid=2252707", "title": "Alessandro Malaspina (sommergibile)", "text": "L'Alessandro Malaspina \u00e8 stato un sommergibile della Regia Marina. L'unit\u00e0 era intitolata al navigatore ed esploratore Alessandro Malaspina.\nStoria.\nMolti dei marinai destinati all'unit\u00e0 non avevano alcuna esperienza di imbarco su sommergibili, per cui l'allenamento dell'equipaggio venne effettuato in occasione delle prove di collaudo del sommergibile stesso.\nNon appena fu operativo, ne fu disposto l'invio in Atlantico. Il 29 luglio 1940 salp\u00f2 da La Spezia al comando del capitano di fregata Mario Leoni e il 3 settembre pass\u00f2 lo stretto di Gibilterra, dovendosi immergere per l'avvistamento di un cacciatorpediniere; causa poi le forti correnti e avarie ai timoni, sprofond\u00f2 sino a 152 metri di profondit\u00e0 (la prua sino a 165) riuscendo infine a riemergere senza danni; diresse quindi per il proprio settore d'operazione. Il 12 agosto 1940 fu il primo sommergibile atlantico italiano ad affondare una nave nemica: immobilizz\u00f2 con il lancio di quattro siluri la nave cisterna britannica \"British Fame\" (8406 tsl, sbandata dal convoglio \u00abOB. 193\u00bb), la fece abbandonare dall'equipaggio (45 uomini si posero in salvo su tre lance, i morti furono 3 e il comandante fu trattenuto come prigioniero sul \"Malaspina\") e la fin\u00ec a cannonate, affondandola in posizione 37\u00b044' N e 22\u00b056' O; train\u00f2 poi per un'ora (dovendo infine desistere per il mare sempre pi\u00f9 mosso) le imbarcazioni, che riuscirono poi a raggiungere le Azzorre. Il 4 settembre il \"Malaspina\" giunse a Bordeaux, sede della base italiana di Betasom; il 30 settembre il sommergibile fu visitato dall'ammiraglio Karl D\u00f6nitz, comandante delle forze subacquee della Kriegsmarine.\nIl 9 ottobre il sommergibile salp\u00f2 per la seconda missione da svolgersi a ovest della Scozia, ove giunse nove giorni pi\u00f9 tardi; cerc\u00f2 poi un convoglio segnalato da un U-Boot tedesco ma non riusc\u00ec a raggiungerlo prima della sua distruzione, mentre nella notte tra il 20 ed il 21 ottobre lanci\u00f2 quattro siluri (uno solo dei quali colp\u00ec) contro un trasporto stimato in 3400 tsl; lo cannoneggi\u00f2 infruttuosamente per breve tempo, interrompendo infine l'azione perch\u00e9 il buio ed il maltempo ostacolavano il tiro (mentre invece il mercantile non aveva problemi nel reagire con le armi di bordo). Il 31 ottobre individu\u00f2 un convoglio di sette mercantili, ma non riusc\u00ec ad attaccarlo a causa delle manovre di uno dei due cacciatorpediniere della scorta. Il 4 novembre intraprese la navigazione di rientro e cerc\u00f2 anche di attaccare un incrociatore ausiliario, non riuscendo a raggiungerlo dapprima per le manovre della nave e poi per il sopraggiungere della notte; l'indomani avvist\u00f2 un altro grosso incrociatore ausiliario che lo cannoneggi\u00f2 obbligandolo all'immersione. Il 9 novembre il \"Malaspina\" rientr\u00f2 alla base.\nSegu\u00ec un ciclo di lavori e il 5 gennaio 1941 il sommergibile lasci\u00f2 Bordeaux per la terza missione. Dal 13 al 24 fu alla ricerca di navi nella sua zona d'agguato a ovest della Scozia, ma inutilmente; si spost\u00f2 poi pi\u00f9 a sud dove avvist\u00f2 un cacciatorpediniere senza poterlo attaccare, mentre il 28 gennaio individu\u00f2 un incrociatore ausiliario anch'esso troppo lontano per essere attaccato; due giorni dopo si avvi\u00f2 sulla rotta di rientro arrivando a Betasom il 28 febbraio. \nIl 23 aprile (con il tenente di vascello Giuliano Prini come nuovo comandante) inizi\u00f2 una nuova missione a ovest dell'Irlanda, danneggiando con un siluro, il 3 maggio, il piroscafo passeggeri \"Lycaon\" (che tuttavia si allontan\u00f2 favorito dal maltempo che limitava la visibilit\u00e0); attacc\u00f2 poi un convoglio di una ventina di trasporti ma fu prima costretto all'immersione da un attacco aereo e poi bombardato per nove ore con cariche di profondit\u00e0 da tre cacciatorpediniere; la missione ebbe termine a inizio giugno (e durante la navigazione di rientro il \"Malaspina\" fu attaccato da un altro velivolo, un ricognitore Short Sunderland).\nIl 27 giugno il sommergibile salp\u00f2 da Bordeaux diretto a ovest di Gibilterra ed il 3 luglio avvist\u00f2 un cacciatorpediniere senza poterlo attaccare; undici giorni dopo col\u00f2 a picco 105 miglia a sudovest delle Azzorre il vecchio piroscafo greco \"Nikoklis\" (3576 tsl), del cui equipaggio morirono 11 uomini su 28, mentre il 17 luglio affond\u00f2 nel punto 30\u00b044' N e 17\u00b033' O il piroscafo inglese \"Guelma\" (4402 tsl) in rotta Madera-Freetown; qualche giorno dopo il \"Malaspina\" rientr\u00f2 alla base dove fu sottoposto a lavori protrattisi fino a settembre.\nIl 7 settembre 1941 part\u00ec per la sua sesta missione, con rientro previsto in ottobre; non diede per\u00f2 pi\u00f9 notizie di s\u00e9 ed il 18 novembre fu dichiarato perduto in mare in circostanze sconosciute.\nDue sono le azioni che potrebbero aver determinato la perdita del \"Malaspina\":\nI comandi sommergibili italiano e tedesco accreditarono allo scomparso \"Malaspina\" l'affondamento di tre mercantili (appartenenti al convoglio \u00abHG. 73\u00bb) visti in procinto di affondare (uno incendiato), in posizione 44\u00b009' N e 21\u00b045' O, da un ricognitore tedesco, il 24 settembre; non avendo nessun altro sommergibile, italiano o tedesco, rivendicato tali affondamenti, furono assegnati al \"Malaspina\", ma non esistono conferme da parte britannica e comunque, viste le date indicate per le azioni che avrebbero condotto all'affondamento del sommergibile italiano, questi tre affondamenti sono estremamente improbabili (probabilmente si tratt\u00f2 di un errore da parte dell'osservatore dell'aereo).\nCon il \"Malaspina\" scomparvero il comandante Prini \u2013 alla cui memoria fu conferita la Medaglia d'oro al valor militare \u2013, 6 altri ufficiali e 53 fra sottufficiali e marinai.\nIl sommergibile aveva svolto 6 missioni di guerra, tutte in Atlantico, percorrendo complessivamente 27.281 miglia in superficie e 1851 in immersione."}
{"id": "2252711", "revid": "287204", "url": "https://it.wikipedia.org/wiki?curid=2252711", "title": "Croce di guerra per meriti civili", "text": "La Croce di guerra per meriti civili fu una medaglia di benemerenza creata nell'ambito dell'Impero austriaco.\nStoria.\nLa croce di guerra per meriti civili venne istituita il 16 agosto 1915 dall'Imperatore Francesco Giuseppe d'Austria e venne suddivisa in quattro classi di benemerenza per ricompensare quanti si fossero particolarmente distinti nell'assistenza alle aree civili nel corso della Prima guerra mondiale.\nInsegne.\nLa medaglia aveva forma di una croce patente unita da una corona d'alloro, mentre al centro si trovava un medaglione smaltato con in oro le iniziali del monarca \"FJI\" (Franciscus Josephus Imperator), attorniate dal motto \"MERITO CIVILI TEMPORE BELLI \u00b7 MCMXV \u00b7\" (Al merito civile in tempo di guerra 1915).\nLe croci di I e II Classe erano dorate, mentre quella di III Classe era in argento e quella di IV in bronzo. La I Classe venne talvolta concessa \"in brillanti\" per alcune personalit\u00e0 eminenti e di rilievo come l'ambasciatore Kajetan M\u00e9rey von Kapos-M\u00e9re in occasione dei negoziati di pace di Brest Litowsk."}
{"id": "2252714", "revid": "124488439", "url": "https://it.wikipedia.org/wiki?curid=2252714", "title": "Digos (Filippine)", "text": "Digos \u00e8 una citt\u00e0 componente delle Filippine, capoluogo della Provincia di Davao del Sur, nella Regione del Davao.\nDigos \u00e8 formata da 26 baranggay:"}
{"id": "2252719", "revid": "2043462", "url": "https://it.wikipedia.org/wiki?curid=2252719", "title": "Croce di Carlo per la truppa", "text": "La croce di Carlo per la truppa fu una medaglia di benemerenza creata nell'ambito dell'Impero austriaco. Venne istituita il 13 dicembre 1916 dall'imperatore Carlo I d'Austria e venne concessa a tutti coloro che avessero trascorso perlomeno 12 settimane di servizio al fronte, con la partecipazione almeno ad una battaglia.\nInsegne.\nLa medaglia aveva la forma di una croce patente ed era realizzata in zinco, mentre le braccia della croce erano unite da una corona d'alloro. Nel braccio superiore della croce si leggeva la parola \"GRATI\", nelle due mediane \"PRINCEPS ET PATRIA\" ed in quella sottostante CAROLVS IMP.ET REX. Sul retro, nel braccio superiore della croce si trovava la corona imperiale Austriaca e quella ungherese, tra le quali si trovava la lettera \"C\" per Carlo. Al centro, si trovava la scritta \"VITAM ET SANGVINEM\" (vita e sangue) e nel braccio sottostante si trovava la data in numeri romani MDCCCCXVI corrispondente all'anno d'istituzione della medaglia.\nIl nastro era rosso con una banda per parte a strisce orizzontali bianche e rosse.\nLa medaglia venne coniata in tutto in 651.000 esemplari."}
{"id": "2252720", "revid": "712828", "url": "https://it.wikipedia.org/wiki?curid=2252720", "title": "Mr. 5", "text": ""}
{"id": "2252721", "revid": "712828", "url": "https://it.wikipedia.org/wiki?curid=2252721", "title": "Mr. 11", "text": ""}
{"id": "2252722", "revid": "712828", "url": "https://it.wikipedia.org/wiki?curid=2252722", "title": "Mr. 13", "text": ""}
{"id": "2252724", "revid": "196390", "url": "https://it.wikipedia.org/wiki?curid=2252724", "title": "Miss Goldenweek", "text": ""}
{"id": "2252726", "revid": "712828", "url": "https://it.wikipedia.org/wiki?curid=2252726", "title": "Miss Valentine", "text": ""}
{"id": "2252727", "revid": "2043462", "url": "https://it.wikipedia.org/wiki?curid=2252727", "title": "Croce di Francesco Giuseppe", "text": "La croce di Francesco Giuseppe I fu una medaglia di benemerenza creata nell'ambito dell'Impero austriaco.\nStoria.\nLa croce di Francesco Giuseppe I venne approvata come riconoscimento da Francesco Giuseppe I d'Austria, ma venne conferita solo col suo successore Carlo I, a partire dal 28 novembre 1916. Essa veniva concessa per ricompensare lo staff militare personale dell'imperatore Francesco Giuseppe, che lo aveva servito fedelmente negli anni della prima guerra mondiale, dal 1914 al 1916.\nInsegne.\nLa medaglia consisteva in una croce genovese realizzata in ferro scuro. Tra le braccia della croce, si trovava una corona d'alloro del medesimo metallo mentre il medaglione centrale riportava in argento l'iscrizione \"MILITANTIBVS A LATERE MEO e MCMXIV - MCMXVI\", circondanti le iniziali \"FJI\" (Franciscus Josephus Imperator).\nLa medaglia era indossata sulla parte destra del petto."}
{"id": "2252728", "revid": "712828", "url": "https://it.wikipedia.org/wiki?curid=2252728", "title": "Miss Monday", "text": ""}
{"id": "2252729", "revid": "712828", "url": "https://it.wikipedia.org/wiki?curid=2252729", "title": "Miss Friday", "text": ""}
{"id": "2252730", "revid": "1543377", "url": "https://it.wikipedia.org/wiki?curid=2252730", "title": "Stabilimento Alfa Romeo di Pomigliano d'Arco", "text": "Lo stabilimento Alfa Romeo di Pomigliano d'Arco, precedentemente noto come Alfasud di Pomigliano e ridenominato nel 2008 stabilimento \"Giambattista Vico\" in memoria del filosofo napoletano, \u00e8 una fabbrica collocata nell'area nord est della citt\u00e0 metropolitana di Napoli, insiste nel comune di Pomigliano d'Arco ed in una parte meno ingente nel confinante comune di Acerra. L'intero complesso industriale \u00e8 di propriet\u00e0 del gruppo Stellantis.\nProgettato nel 1968 dall'Alfa Romeo cominci\u00f2 la produzione di autoveicoli nel 1972. A partire da novembre 2011, nello stabilimento viene prodotta la Fiat Panda. Nel 2012 lo stabilimento ha ottenuto la certificazione Silver nell'ambito della classificazione del World Class Manufacturing. Nel 2013, sempre il World Class Manufacturing, ha riconosciuto allo stabilimento italiano la medaglia d'oro con rispettiva certificazione. Nel 2012 riceve l'Automotive Lean Production awards come miglior stabilimento d'Europa, premio riconosciutogli anche dalla WCM nel 2013. Lo stabilimento \u00e8 anche stato visitato dai tecnici della Volkswagen per studiare le tecnologie e l'efficienza dei processi di automazione industriale. Nel dicembre 2013, dopo aver gi\u00e0 ottenuto la medaglia oro qualche mese prima, ha ottenuto il riconoscimento di livello \"Gold\" al WCM (World Class Manufacturing).\nStoria.\nIl primo stabilimento.\nNel 1938 l'Istituto per la Ricostruzione Industriale incaric\u00f2 l'Alfa Romeo di fondare nel Sud Italia un Centro Industriale Aeronautico con abbinato un piccolo aeroporto. La scelta ricadde su Pomigliano d'Arco e grazie all'opera dell'ingegnere Ugo Gobbato si diede vita ad un Centro Aeronautico tecnologicamente all'avanguardia, in grado di produrre motori per l'epoca tecnologicamente evoluti. Per migliorare le condizioni di vita dei dipendenti, per i residenti in zona, fu realizzato ex novo un intero quartiere con circa cinquecento abitazioni ognuna delle quali disponeva di un piccolo giardino, mentre per i forestieri fu costruito un albergo di circa settecento posti. Lo stabilimento di Pomigliano d'Arco, negli anni quaranta, raggiunse uno standard qualitativo ed un livello di avanzamento tecnologico tali da far annoverare il sito produttivo tra le migliori fabbriche del periodo.\nNel 1942 ebbe inizio la produzione della serie di motori Daimler-Benz, tra i pi\u00f9 usati dalle societ\u00e0 tedesche. Nel 1943 il complesso aeronautico venne ultimato con altri due centri di produzione, per \"strutture complete\" e \"leghe leggere\". La seconda guerra mondiale lasci\u00f2 molti segni anche negli stabilimenti dell'Alfa Romeo, considerati molto importanti per l'approvvigionamento bellico. A causa della sua importanza strategica il 30 maggio 1943 lo stabilimento di Pomigliano sub\u00ec un pesante bombardamento che determin\u00f2 l'abbattimento di oltre il 70% della struttura, cagionando la chiusura del sito produttivo.\nLa ricostruzione.\nLa produzione di motori aerei ricominci\u00f2 soltanto nel 1952, quando venne completata la ricostruzione della citt\u00e0 e dello stabilimento. \u00c8 a partire da quegli anni che l'Alfa Romeo inizi\u00f2 le sue accreditate associazioni con i pi\u00f9 qualificati gruppi della motoristica aeronautica; contestualmente, il polo industriale si dedic\u00f2 anche alla produzione di veicoli commerciali e industriali della casa del Biscione.\nNel frattempo Finmeccanica aveva fondato, in una parte del Centro Aeronautico, le \"Officine di Costruzioni Aeronautiche e Ferroviarie Aerfer\". Inizialmente vi si realizzarono prodotti ferroviari e autofilotranviari poi l'\"Aerfer\" oper\u00f2 anche per la produzione su commessa di parti di aviogetti da combattimento per l'aeronautica statunitense e della NATO. Proprio attraverso l'esperienza di costruzione di queste parti, a partire dalla seconda met\u00e0 degli anni cinquanta, lo stabilimento di Pomigliano cominci\u00f2 ad essere sede dello sviluppo e della realizzazione di nuovi prototipi da caccia leggeri, i cui progetti erano stati sostenuti finanziariamente dagli Stati Uniti\nNegli anni sessanta l'aeroporto di Pomigliano cess\u00f2 definitivamente la sua funzione, lasciando il posto alla tipica \"fabbrica fordista\", che fonda i suoi processi su una forte meccanizzazione del lavoro avvalendosi di manodopera non altamente specializzata. Negli intenti dell'Alfa Romeo nacque in quel periodo l'idea di introdurre nella gamma una vettura di fascia piccola che andasse maggiormente incontro alle esigenze degli italiani, ma per evitare una concorrenza con la Fiat (allora leader nazionale di mercato in questo settore), senza dover rischiare ingenti perdite di denaro si scelse invece di non progettare un'auto completamente nuova da zero, stringendo piuttosto un accordo con la Renault per produrre su licenza il modello R4, destinato al mercato italiano. L'Alfa Romeo costru\u00ec la Renault 4 tra il 1962 ed il 1964 sia presso lo stabilimento del Portello di Milano che a Pomigliano. Le scocche della vettura venivano prodotte in Francia, mentre negli impianti italiani si effettuava l'assemblaggio finale, incluso il montaggio della meccanica e degli interni. La Renault 4 Alfa Romeo (questo il nome della vettura) venne venduta dalla societ\u00e0 Sviluppo Automobilistico Meridionale, sfruttando la rete commerciale italiana della casa francese.\nLa nascita dell'Alfasud.\nDurante la seconda met\u00e0 degli anni sessanta la produzione di automobili Alfa Romeo in Italia avveniva principalmente nel nuovo stabilimento Alfa Romeo di Arese, inaugurato nel 1963, e nello storico stabilimento Alfa Romeo del Portello di Milano, risalente al 1906; vedendo il centro industriale di Pomigliano d'Arco ancora impegnato nella fabbricazione di motori aeronautici, tramite l'Alfa Romeo Avio, e nei veicoli commerciali, attraverso la societ\u00e0 Apomi.\nAlla fine degli anni sessanta Giuseppe Luraghi decise il rifacimento dello stabilimento di Pomigliano, che prevedeva la sua trasformazione in un impianto automobilistico a tutti gli effetti. Il progetto di assemblare un modello di medie dimensioni Alfa Romeo in Italia meridionale risaliva comunque agli anni cinquanta anche se, per varie vicissitudini, fu reso operativo solo negli anni settanta. Uno dei motivi che spinse Luraghi a investire nel Sud Italia fu il tentativo di limitare l'emigrazione meridionale verso le fabbriche del Nord, portando quindi il lavoro nelle zone di origine del fenomeno. In questo modo, secondo Luraghi, si sarebbe limitata la nascita di quei problemi sociali e di integrazione che scaturivano dal massiccio esodo di migranti verso le regioni settentrionali. Nasceva cos\u00ec il progetto denominato \"Alfasud\".\nLo stabilimento per la fabbricazione di automobili fu realizzato in tempi rapidi sui terreni dell'ex aeroporto. Nel 1967 inizi\u00f2, contemporaneamente, la progettazione dello stabilimento e del nuovo modello di auto (l'Alfasud), entrambe sotto la responsabilit\u00e0 tecnica dall'ingegnere Rudolf Hruska, uno dei pi\u00f9 importanti tecnici della scena internazionale, gi\u00e0 \"braccio destro\" di Ferdinand Porsche e consulente FIAT, SIMCA ed Abarth.\nLa gestione dell'operazione, capitanata da Hruska, fu resa completamente autonoma attraverso la creazione dell'Alfasud S.p.A., con sede a Pomigliano d'Arco, che operava, nel completamento dello stabilimento e nella progettazione del nuovo modello, in maniera formalmente indipendente dalla cosiddetta \"Alfanord\" di Arese.\nIl 15 gennaio 1968, dopo decine di progetti proposti e discussi, venne presentato il piano generale per la realizzazione dello stabilimento Alfasud di Pomigliano d'Arco, che prevedeva la costruzione dei nuovi capannoni e l'inizio produttivo dell'attivit\u00e0 nel gennaio 1972.\nL'Industria Napoletana Costruzione Autoveicoli Alfa Romeo - Alfasud S.p.A. nacque il 17 gennaio 1968 con azionisti Alfa Romeo (88%), Finmeccanica (10%) e IRI (2%). Per il progetto furono stanziati poco pi\u00f9 di 300 miliardi di lire finanziati in gran parte dalla Cassa del Mezzogiorno e dal Banco di Napoli.\nLa posa della prima pietra avvenne alle ore 13.15 del 28 aprile 1968, officiata dal presidente del consiglio Aldo Moro e alla presenza dei ministri Bo, Colombo e Pieraccini.\nNonostante numerosi ritardi, dovuti anche ai molti scioperi indetti dagli operai, Hruska riusc\u00ec a completare le opere e dare inizio alla produzione, con soli tre mesi di ritardo, nell'aprile 1972.\nLa prima vettura ad essere prodotta a Pomigliano d'Arco fu l'Alfasud, cio\u00e8 un modello medio-piccolo che segn\u00f2 l'esordio della casa del Biscione in questo segmento e che venne assemblata a partire dal 1972. Questa \u00e8 stata la prima auto dell'Alfa Romeo a trazione anteriore, infatti fino ad allora le vetture prodotte dalla casa erano tutte a trazione posteriore.\nIl modello dell'Alfasud venne presentato nel 1971 al salone dell'automobile di Torino ed entr\u00f2 in produzione l'anno seguente. Si trattava di una berlina a due volumi con coda fastback e quattro porte (il portellone posteriore arriv\u00f2 solo nel 1982).\nLa commercializzazione delle prime serie diede enormi frutti infatti le vendite in quegli anni ammontarono a circa settantamila veicoli, pur evidenziando alcune problematiche a livello di soggetta corrosione dei lamierati. Nel 1975 alla versione berlina si accost\u00f2 la variante \"Giardietta\" a tre porte, seguita nel 1976 dal debutto della coup\u00e9 \"Alfasud Sprint\".\nGli anni ottanta.\nNel 1982, in virt\u00f9 di un piano di ristrutturazione aziendale teso a rilanciare l'occupazione nell'impianto, sulla base della rapida contrazione della domanda di autovetture sportive dovuta soprattutto al rialzo del prezzo della benzina, l'Alfasud S.p.A. cambi\u00f2 nome in \"I.N.C.A. Investimenti\", avviando con tale atto i lavori per l'erede dell'Alfasud, che uscir\u00e0 di produzione nel corso del 1984, sia nella versione berlina che Giardinetta, dopo circa 893.719 esemplari (la versione coup\u00e9 \"Sprint\" rester\u00e0 in produzione fino al 1989).\nIl modello venne sostituito l'anno prima dall'Alfa Romeo 33, una berlinetta 5 porte disegnata da Ermanno Cressoni, la quale si rivel\u00f2 innovativa per l'epoca. Dalla vecchia Alfasud la nuova 33 ereditava alcuni organi meccanici come i motori boxer (cercando di contenerne i consumi), la posizione della pedaliera e il pianale di base che era stato aggiornato, mentre l'impostazione della vettura era del tutto inedita e comport\u00f2 investimenti consistenti per riaggiornare le linee produttive dello stabilimento. Proprio con la 33 furono automatizzati i processi produttivi con l'introduzione dei nuovi robot. Proposta inizialmente solo in versione berlinetta 5 porte, nel 1984 si aggiunse la versione station wagon denominata \"33 Giardinetta\" e successivamente \"33 Sportwagon\".\nSempre nel 1983 inizi\u00f2 a Pomigliano anche la produzione di alcune componenti ed organi meccanici dell'Arna, la vettura di casa Alfa Romeo di fascia medio bassa, progettata grazie all'accordo con la Nissan e prodotta nello stabilimento di Pratola Serra (AV), generando notevoli ripercussioni negative sull'immagine del marchio e sui bilanci dell'azienda; del resto, nel 1986, l'IRI fu costretto a cedere la propriet\u00e0 dell'Alfa Romeo alla Fiat e, pertanto, lo stabilimento entr\u00f2 a far parte dei siti industriali controllati dal Gruppo Fiat.\nCon la nuova gestione, in seguito alla costituzione dell\"'Alfa Lancia Industriale\", lo stabilimento fu rinominato \"Stabilimento Alfa-Lancia di Pomigliano d'Arco\", vedendo come primo segno del nuovo corso l'interruzione delle attivit\u00e0 in perdita legate all'Arna; di conseguenza venne avviato un piano straordinario per la salvaguardia dell'occupazione, con l'inizio dell'assemblaggio nel 1987 di alcuni esemplari della Autobianchi Y10 (marchio poi assorbito dalla Lancia).\nNel 1989 terminato il ciclo produttivo dell'Alfasud Sprint (venduta in circa 121.184 esemplari e chiamata semplicemente \"Sprint\" dopo l'uscita di scena delle versioni berlina e Giardinetta) la Fiat, dovendo fare i conti con una situazione del lavoro in fabbrica non ancora a pieno regime, decise di allestire a Pomigliano la produzione della Fiat Tipo; quest'ultima per\u00f2 veniva gi\u00e0 prodotta nello stabilimento Fiat di Cassino, infatti a Pomigliano si assemblavano solo parte dei componenti e i lamierati; per questo motivo la produzione cess\u00f2 nel 1990 dopo nemmeno un anno, perch\u00e9 tale scelta si rivel\u00f2 economicamente svantaggiosa (a Cassino si svolgeva la produzione completa del modello).\nGli anni novanta e duemila.\nNonostante un clima di incertezza legato al destino dell'attivit\u00e0 automobilistica, complice in quel periodo l'intenzione dei vertici Fiat di chiudere alcuni impianti nazionali giudicati improduttivi (principalmente in funzione dei mutati volumi di mercato), gli anni novanta segnano per Pomigliano un nuovo piano di investimenti, si allestiscono infatti nei capannoni le linee di produzione di alcuni modelli basati sulla piattaforma \"Tipo\" e sulle quali verranno prodotte l'erede dell'Alfa Romeo 75, ovvero l'Alfa Romeo 155, insieme alle nuove compatte del Biscione pensate per sostituire la 33.\nLa produzione della 155 prender\u00e0 corpo nel 1992, senza raccogliere i consensi di vendita sperati, soprattutto per il progetto troppo comune tecnologicamente ad altri modelli Fiat e poco conforme agli standard Alfa Romeo tipici di questo segmento; vista la scelta di non volerla progettare a trazione posteriore bens\u00ec anteriore, di modo da economizzare al massimo i costi di impiego delle componenti meccaniche gi\u00e0 in uso su altre vetture del gruppo. Pertanto il modello, pur registrando ottime performance nelle versioni da gara elaborate per le competizioni, sar\u00e0 affiancato nel corso del 1993 dall'allestimento di un nuovo prodotto della galassia Fiat: la seconda generazione della Lancia Delta, basata anch'essa sul medesimo pianale e proposta inizialmente con carrozzeria hatchback 5 porte, e successivamente, nella declinazione 3 porte stile coup\u00e9 denominata HPE (High Performance Estate).\nAccanto alla Delta proseguono intanto nello stabilimento i lavori per allestire le linee delle nuove compatte del Biscione: le Alfa Romeo 145 e 146. La 145 sar\u00e0 una due volumi sportiva che raccoglier\u00e0 secondo gli intenti dei progettisti l'eredit\u00e0 dell'Alfasud Sprint, mentre la 146 si rivolger\u00e0 sostanzialmente a una platea pi\u00f9 ampia di clienti, data la presenza dell'impostazione a 5 porte come degna erede della 33 berlina; entrambe inizieranno ad essere prodotte tra il 1994 e il 1995. Sempre nel 1995 uscir\u00e0 di produzione, dopo 12 anni di onorata carriera, la 33 (prodotta in 989.324 esemplari di cui 866.958 berline e 122.366 station wagon).\nCon l'entrata a pieno regime della produzione di questi nuovi modelli la fabbrica di Pomigliano vive finalmente una stagione di rilancio, tale da consentire di accelerare lo studio per l'erede della 155, oramai prossima al pensionamento (il modello sar\u00e0 tolto dal listino nel 1998 dopo soli 192.618 esemplari prodotti). Al suo posto verr\u00e0 costruita a partire da fine 1997 l'Alfa Romeo 156, innovativa sotto tutti i contenuti, pur riproponendo nuovamente il concetto della trazione anteriore, tanto da ricevere l'ambito premio Auto dell'Anno 1998. Proposta in origine nella semplice carrozzeria berlina, grazie al suo successo la 156 verr\u00e0 realizzata pure nella variante station wagon, chiamata \"156 Sportwagon\" e presentata nel 2000; medesimo anno in viene assegnata all'impianto anche l'attivit\u00e0 di assemblaggio della nuova media a due volumi Alfa Romeo 147, dapprincipio in veste di berlina 3 porte e dal 2001 anche 5 porte, riprendendo lo stesso \"family feeling\" di design della 156.\nDismessa la produzione della 145 e della 146, al fine di incrementare i volumi di vendita lo stabilimento di Pomigliano ospiter\u00e0 dal 2003 anche la produzione dell'Alfa Romeo GT e dal 2005 quella dell'Alfa Romeo 159, la quale andr\u00e0 progressivamente a sostituire la 156, comprendendo nel piano il debutto nel 2006 della sua variante station wagon, battezzata \"159 Sportwagon\".\nIn seguito alla riorganizzazione aziendale del 2007 Fiat Auto diventa Fiat Group Automobiles S.p.A. e l\"'Alfa-Lancia\" si tramutata in \"Alfa Romeo Automobiles S.p.A.\" In seguito a ci\u00f2, nel 2008, lo stabilimento \u00e8 stato rinominato \"Fiat Group Automobiles - Stabilimento Giambattista Vico\".\nGli anni duemiladieci e duemilaventi.\nIl 19 luglio 2010 Fiat cede la propriet\u00e0 dello stabilimento ed i relativi rapporti contrattuali dei lavoratori alla controllata Fabbrica Italia Pomigliano. L'ultima vettura Alfa Romeo prodotta a Pomigliano risulter\u00e0 essere la 159, il cui assemblaggio terminer\u00e0 nel 2011. A partire da novembre dello stesso anno nello stabilimento \u00e8 iniziato l'assemblaggio della nuova Fiat Panda.\nIl 1\u00ba marzo 2013 la propriet\u00e0 dello stabilimento torna a Fiat Group Automobiles.\nIl 28 giugno 2013 l'impianto industriale \u00e8 stato insignito della Medaglia d'oro nel World Class Manufacturing, metodo di qualifica dei processi delle organizzazioni manifatturiere basato sull'integrazione delle filosofie produttive del Lean Manufacturing, del Total Productive Maintenance e del Total Quality Management.\nIl 1\u00ba agosto 2014, a Torino, nasce FCA (Fiat Chrysler Automobiles), che riunisce in un'unica societ\u00e0 di diritto olandese e con domicilio fiscale nel Regno Unito i due colossi dell'automobile: Fiat Group e Chrysler Group. Nel 2021 FCA sigla un'alleanza con il Groupe PSA dando origine a Stellantis.\nNel 2022, a cinquant'anni dal debutto commerciale della prima autovettura della casa del Biscione prodotta a Pomigliano, l'Alfasud, lo stabilimento \u00e8 tornato a produrre vetture Alfa Romeo, grazie al nuovo piano industriale avviato da Stellantis per la costruzione del SUV Tonale.\nTrasporti.\nFerrovie.\nNella met\u00e0 degli anni ottanta venne creata una diramazione della ex Circumvesuviana che si diramava da Pomigliano, sulla linea Napoli-Baiano, e conduceva allo stabilimento. Tale linea conta 2 stazioni, Alfa Sud 2 ed Alfa Sud 4; quest'ultima capolinea fino al 2006, anno in cui il tracciato venne prolungato fino ad Acerra. Le due stazioni furono rinominate successivamente in Alfa Lancia 2 ed Alfa Lancia 4. Attualmente la linea \u00e8 temporaneamente senza traffico."}
{"id": "2252733", "revid": "144796", "url": "https://it.wikipedia.org/wiki?curid=2252733", "title": "Medaglia ai feriti di guerra", "text": "La medaglia ai feriti di guerra fu una medaglia di benemerenza creata nell'ambito dell'Impero austriaco.\nStoria.\nLa medaglia venne istituita il 12 agosto 1917 dall'imperatore Carlo I d'Austria come ricompensa per quegli ufficiali che fossero rimasti feriti durante i combattimenti.\nInsegne.\nLa medaglia mostrava sul diritto il busto del fondatore, attorno al quale stava la scritta \"CAROLVS\" sotto due rami d'alloro incrociati. Sul retro stava la scritta \"LAESO MILITI\" (\"al militare ferito\") e la data MCMXVIII.\nQuesta medaglia disponeva di sei tipi di nastro differenti a seconda della classe di benemerenza, la quale variava a seconda che si avessero conseguite 1, 2, 3, 4 o 5 ferite sul campo di battaglia. Il numero delle ferite veniva indicato dal nastro dalla linea rossa compresa tra due linee grigie, le quali seguivano questo schema: 1 ferita, 2 linee grigie; 2 ferite, 3 linee grigie e cos\u00ec via.\nLa medaglia era indossata sulla parte sinistra del petto."}
{"id": "2252737", "revid": "287204", "url": "https://it.wikipedia.org/wiki?curid=2252737", "title": "Bansalan", "text": "Bansalan \u00e8 una municipalit\u00e0 di Seconda classe delle Filippine, situata nella Provincia di Davao del Sur, nella Regione del Davao.\nBansalan \u00e8 formata da 25 baranggay:"}
{"id": "2252745", "revid": "184755", "url": "https://it.wikipedia.org/wiki?curid=2252745", "title": "13 Going on 30", "text": ""}
{"id": "2252748", "revid": "7", "url": "https://it.wikipedia.org/wiki?curid=2252748", "title": "Inventing the Abbotts", "text": ""}
{"id": "2252757", "revid": "7", "url": "https://it.wikipedia.org/wiki?curid=2252757", "title": "The Cider House Rules", "text": ""}
{"id": "2252758", "revid": "7", "url": "https://it.wikipedia.org/wiki?curid=2252758", "title": "To Gillian on Her 37th Birthday", "text": ""}
{"id": "2252772", "revid": "228587", "url": "https://it.wikipedia.org/wiki?curid=2252772", "title": "Midland", "text": ""}
{"id": "2252785", "revid": "70647", "url": "https://it.wikipedia.org/wiki?curid=2252785", "title": "Schweizerische Industrie Gesellschaft", "text": "La SIG Combibloc Group AG (dall'aprile 2009 SIG Holding AG, originariamente Schweizerische Industrie-Gesellschaft) \u00e8 una societ\u00e0 svizzera con sede a Neuhausen am Rheinfall. Oggi a livello industriale si occupa solo di imballaggi. In passato realizzava anche materiale rotabile (vagoni ferroviari) e armi da fuoco.\nLa SIG Combibloc Group AG appartiene dal 11\u00a0maggio 2007 e fino al 3\u00a0marzo 2015 al gruppo neozelandese Rank Group Holdings Ltd. di Graeme Hart. Il 2\u00a0novembre 2007 le azioni SIG Holding AG vengono quotate in Borsa al SIX Swiss Exchange e dall'aprile 2009 a nome SIG Combibloc Group AG. Unico proprietario \u00e8 ora il Private-Equity Onex Corporation.\nStoria.\nLa \"Schweizerische Industrie Gesellschaft\" fu fondata nel 1853 a Neuhausen am Rheinfall, nel cantone svizzero di Sciaffusa (\"Schaffhausen\" in tedesco) come azienda produttrice di macchinari ferroviari.\nNel 1860 fu avviata la produzione di armi leggere e nel 1906 quella di confezioni ed imballaggi.\nLa branca ferroviaria pass\u00f2 poi alla FIAT (1995) ed in seguito alla Alstom (2000); nella sede svizzera vengono oggi prodotti solo alcuni componenti.\nLa parte bellica pass\u00f2 sotto la gestione della Swiss Arms nel 2000.\nLa sezione di imballaggio si occup\u00f2 dapprima di confezioni per alimenti solidi (SIG Pack), e solo in seguito per bevande (SIG Beverages). Fu poi avviato un ulteriore ramo di produzione, focalizzato agli imballaggi asettici di alimenti liquidi (SIG Combibloc).\nIn seguito a difficolt\u00e0 di mercato le sezioni di imballaggio cibi e bevande sono state vendute; l'unico settore ancora in possesso della SIG \u00e8 la \"SIG Combibloc\" e la produzione \u00e8 limitata a imballaggi di cartone asettico per bevande a lunga conservazione, quali latte, vino e succhi di frutta.\nProdotti.\nVeicoli ferroviari.\nIl 17\u00a0gennaio 1853 viene fondata la SIG da Friedrich Peyer im Hof, Johann Conrad Neher e Heinrich Moser come \"Schweizerische Waggon-Fabrik\". Dal 1981 la societ\u00e0 viene inglobata dalla Schindler Holding (Schindler Waggon AG, Schweizerische Wagons- und Aufz\u00fcgefabrik AG Schlieren-Z\u00fcrich) e dalla Flug- und Fahrzeugwerke Altenrhein. Negli anni '90 SIG sviluppa l'assetto variabile elettrico del veicolo elettrotreno FFS RABDe 500 in concorrenza alla tecnologia idraulica di Fiat. La divisione ferroviaria viene venduta nel 1995 a Fiat. Nel 2000 entrambe in Fiat Ferroviaria vengono vendute alla francese Alstom. Tra il 1933 e il 1953 vengono costruiti anche tram a trazione elettrica, come i quelli della Schweizer Standardwagen.\nArmi.\nDal 1860 la SIG (divisione SIG Arms) produsse armi da fuoco. Tra tutti i prodotti costruiti sono note le pistole SIG P210 e SIG P220 cos\u00ec come i fucili Fass 57 (SIG SG 510) e Fass 90 (SIG SG 550) dell'Esercito Svizzero\nDal 1970 al 2000 SIG controlla la societ\u00e0 H\u00e4mmerli AG, il costruttore tedesco J. P. Sauer &amp; Sohn e la Blaser Jagdwaffen GmbH.\nTra i prodotti maggiormente conosciuti vi sono le armi da fuoco commercializzate con il marchio SIG Sauer, realizzate anche in collaborazione con la J. P. Sauer &amp; Sohn.\nNel 1984 l'Esercito degli Stati Uniti band\u00ec un concorso per scegliere l'arma da fianco da fornire in dotazione ai propri uomini; la Beretta 92 fu preferita alla SIG P226. Nel 2017 la Beretta M9 sar\u00e0 sostituita proprio da una SIG Sauer P320.\nNel 2000 la S.J.S.W. Schweizer Jagd- und Sportwaffen AG (o SIG Arms) viene acquisita dalla L &amp; O Holding degli imprenditori Michael L\u00fcke e Thomas Ortmeier e dall'ottobre 2000 diventa SAN Swiss Arms AG .\nSIG Sauer.\nLe armi da fuoco progettate dalla SIG non potevano essere esportate a causa delle restrittive leggi svizzere. Nel 1976 quindi, in seguito ad un partnership tra la Schweizerische Industrie Gesellschaft e la J.P. Sauer &amp; Sohn, venne formata la SIG Sauer con sede in Germania in cui sviluppare la produzione rivolta al mercato estero; i modelli destinati agli Stati Uniti erano, e sono tuttora, commercializzati dalla SIGARMS filiale creata nel 1985 per esportare i prodotti negli USA, divenuta una delle maggiori fabbriche d'armi negli Stati Uniti\nL'intera produzione \u00e8 attualmente gestita dalla Swiss Arms.\nAutomobili.\nNel 1919 o 1921 la societ\u00e0 entra nella produzione di automobili. Martin Fischer, gi\u00e0 precedentemente occupato alla Turicum AG, sviluppa il primo modello SIG. Fu un autociclo. Venne utilizzato un motore a V della Motosacoche, 82\u00a0mm di alesaggio e 103\u00a0mm di corsa con una cilindrata di 1088\u00a0cm\u00b3. Il passo era di 345\u00a0cm e la carreggiata di 110\u00a0cm, la carrozzeria di alluminio aveva due posti. Esistono pochi esemplari.\nNel 1928 avviene una collaborazione con ala Martini.\nAutomazione.\nTra il 1988 e il 2000 la SIG viene associata alla Berger Lahr, in ambito automazione industriale. I prodotti vengono commercializzati come \"SIG positec\". Nel 2000 la divisione viene venduta alla Schneider Electric.\nTecnica degli imballaggi.\nNel 1906 viene per la prima volta prodotto un meccanismo per l'imballaggio. Nel 2004 la divisione viene presa dalla Bosch Packaging Technology con impieghi in ambito farmaceutico, dolciario e alimentare.\nLa societ\u00e0 controllata tedesca \u00e8 la SIG Combibloc GmbH di Linnich."}
{"id": "2252786", "revid": "1305772", "url": "https://it.wikipedia.org/wiki?curid=2252786", "title": "Wrong (Depeche Mode)", "text": "Wrong \u00e8 il primo singolo dei Depeche Mode estratto dall'album \"Sounds of the Universe\". La canzone \u00e8 stata trasmessa dalle radio mondiali successivamente all'esibizione agli Echo Awards di Berlino avvenuta il 21 febbraio 2009. Dal 24 febbraio \u00e8 stato possibile acquistare il singolo.\nLa canzone.\nIl pezzo \u00e8 stato scritto da Martin Lee Gore e cantato interamente da Dave Gahan, con cori del gi\u00e0 citato Gore nella parte finale. I Depeche Mode avevano comunque gi\u00e0 presentato uno \"snippet\" del brano all'Olymipiastadion di Berlino il 6 ottobre 2008 nell'annunciare l'uscita del nuovo disco.\nVideo musicale.\nPer la prima volta un video dei Depeche Mode \u00e8 diretto da Patrick Daughters. Registrato nel dicembre 2008, il filmato \u00e8 uno tra i pi\u00f9 inquietanti del terzetto. Un uomo, legato e mascherato in una vettura in movimento, \u00e8 costretto a percorrere in senso opposto a quello di marcia una strada di Los Angeles in discesa senza poter compiere alcuna azione, assistendo impotente a ci\u00f2 che accade durante il tragitto. Nella totale passivit\u00e0 e in piena e continuata tragedia, lo sguardo della vittima incrocia, tra le varie situazioni, quello dei membri della band, presenti solo in un cameo (contrariamente ad altri cortometraggi). Alla fine del videoclip l'uomo, ancora col nastro alla bocca e inseguito da una vettura della polizia, riesce a liberarsi della maschera, tentando invano di implorare aiuto. L'auto nella quale \u00e8 rinchiuso viene urtata lateralmente in modo violento da un altro veicolo, lasciando poche speranze per il malcapitato.\nTracce.\n\"Wrong\" \u00e8 stata scritta da Martin Lee Gore. \"Oh Well\" \u00e8 stata scritta da Dave Gahan e Martin Lee Gore."}
{"id": "2252787", "revid": "1982", "url": "https://it.wikipedia.org/wiki?curid=2252787", "title": "Italo-cileni", "text": "Gli italo-cileni o italocileni sono gli italiani emigrati in Cile negli ultimi secoli, ed i loro discendenti.\nStoria.\nGli italiani sono presenti in Cile fin dal XVI secolo, dai tempi della conquista spagnola. L'ammiraglio genovese Giovanni Battista Pastene (Juan Bautista Pastene; 1507-1580) partecip\u00f2 alla conquista della terra al servizio della corona spagnola nella esplorazione delle coste e in supporto alla spedizione di Pedro de Valdivia. Fu anche governatore di Santiago e Valpara\u00edso.\nL'emigrazione italiana nel Cile, tuttavia, rimase limitata ad alcune decine di Italiani durante i secoli della colonia spagnola. Tra di loro si segnala la presenza dell'architetto Gioacchino Toesca, che alla fine del XVIII secolo fu chiamato a progettare i grandi edifici pubblici della capitale Santiago, come il Palazzo La Moneda.\nDopo l'indipendenza nel 1818, il governo cileno incoraggi\u00f2 l'emigrazione europea, ma senza ottenere i risultati della vicina Argentina. La prima ondata di italiani arriv\u00f2 in Cile nei primi decenni del XIX secolo e si fece pi\u00f9 cospicua verso la fine del secolo, quando si ebbe un consistente flusso migratorio di Liguri verso l'area di Valpara\u00edso, dove arrivarono a controllare il 70% del commercio cittadino. Questi emigranti fondarono il Corpo di Vigili del Fuoco (battezzato \"Cristoforo Colombo\") della citt\u00e0 e la sua \"Scuola Italiana Arturo Dell'Oro\", il cui edificio \u00e8 stato dichiarato dal governo cileno \"Monumento Hist\u00f3rico Nacional\". \nAlla fine del secolo XIX numerosi commercianti italiani si radicarono nella zona settentrionale di Arica, dove iniziava lo sfruttamento delle ricche miniere di salnitro. Parallelamente si installarono numerose famiglie italiane nella capitale Santiago, a Iquique, Copiap\u00f3, Concepci\u00f3n ed a Punta Arenas.\nNel 1904 vi fu un'emigrazione pianificata di 700 emigranti emiliani in una cittadina dell'Araucan\u00eda, che fu chiamata \"Colonia Nueva Italia\" e che ora si chiama Capitan Pastene. In totale, in tutta la zona centro-meridionale del Cile si trapiantarono ai primi del Novecento 7.700 Italiani.\nAllo scoppio della prima guerra mondiale, alcuni Italo-cileni tornarono come volontari in Italia, come l'aviatore Arturo Dell'Oro deceduto sui cieli di Belluno nel 1917, al quale \u00e8 intitolata a Valparaiso una delle principali scuole italiane nel Cile.\nDopo la prima guerra mondiale si pu\u00f2 dire conclusa l'emigrazione di massa dall'Italia.\nGli italiani hanno contribuito a creare la nazione cilena, specialmente nel campo del commercio e dell'agricoltura. Gli italiani, ad esempio, insieme con i francesi, hanno introdotto la coltivazione dei famosi vini cileni da haciendas nella Central Valley. Ma l'influenza degli italo-cilena si estende anche al campo delle arti, della musica con Domenico Brescia, insegnante al conservatorio di Santiago, alla pittura di Camilo Mori. In anni pi\u00f9 recenti l'imprenditore italiano Anacleto Angelini (1917-2007), giunto dall'Italia nel 1948, ha creato una delle imprese pi\u00f9 grandi e pi\u00f9 ricche del Sud America (ora AntarChile AC).\nIndubbiamente la famiglia italiana che pi\u00f9 si \u00e8 distinta nel Cile \u00e8 quella degli Alessandri. Giuseppe Pietro Alessandri Tarzo venne nell'Ottocento dalla Toscana come Console del Regno di Sardegna, a Santiago. Tra i suoi discendenti vi sono due presidenti del Cile, Arturo Alessandri (1920-1925 e 1932-1938) e Jorge Alessandri (1958-1964) , e numerosi altri politici, fino al presente.\nLa comunit\u00e0 italiana in Cile, oggi.\nI cittadini italiani oggi (2012) residenti in Cile sono ufficialmente 52.006 (includendo coloro con doppio passaporto)..\nIl numero \u00e8 considerevolmente pi\u00f9 alto qualora si considerino gli oriundi italiani, ovvero i cileni di origine italiana. Si ritiene che almeno 150.000 dei 17 milioni di persone oggi residenti in Cile siano di origine italiana. Secondo altre stime giungerebbero fino a 800.000 i residenti cileni con qualche (lontana o vicina) ascendenza italiana, includendo gli Italo-argentini trapiantati nel Cile. Alcune delle pi\u00f9 facoltose famiglie del paese hanno origine italiana; tra questi i Solari, proprietari del gruppo Falabella, fondato a inizio del Novecento da un migrante con questo cognome. Tra le altre famiglie d'origine italiana, vi sono anche gli Angelini-Rossi.\nLa lingua italiana viene promossa dalla sezione cilena della \"Dante Alighieri\", mentre la stampa italiana conta con:\nVi sono alcune scuole italiane nel Cile (le pi\u00f9 importanti si trovano a Santiago, la \"Vittorio Montiglio\" ed a Valparaiso, la \"Arturo Dell'Oro\") ed alcune organizzazioni tutelano e servono la comunit\u00e0 italiana.\nCapit\u00e1n Pastene.\nNella localit\u00e0 del meridione cileno chiamata Capitan Pastene si trova attualmente una piccola concentrazione di 2.000 Italo-cileni, che costituiscono la quasi totalit\u00e0 della popolazione locale e che mantengono qualche parola del dialetto italiano dei loro antenati emigrati.\nInfatti nel 1904 circa 100 famiglie dalla provincia di Modena vi si trasferirono, in forma organizzata dal governo cileno, per popolare un'area recentemente pacificata dalle truppe cilene nella loro guerra contro le trib\u00f9 araucane.\nQueste famiglie fondarono la \"Colonia Nueva Italia\", che attualmente si chiama Capitan Pastene e che sta vivendo un revival turistico basato sulla cultura italiana ancora presente nella cittadina."}
{"id": "2252791", "revid": "79457", "url": "https://it.wikipedia.org/wiki?curid=2252791", "title": "Pandolfo di Pisa", "text": ""}
{"id": "2252795", "revid": "330019", "url": "https://it.wikipedia.org/wiki?curid=2252795", "title": "Romano di Condat", "text": "Agiografia.\nRomano e il fratello Lupicino nacquero a Izernore, nel territorio dei Sequani, oggi dipartimento dell'Ain, nell'attuale diocesi di Belley-Ars. I genitori lo mandarono a studiare nel monastero d'Ainay a Lione, costruito nel punto di confluenza della Saona nel Rodano, dove fu allievo dell'abate Sabino che gli don\u00f2 una \"Vita dei Padri del deserto\" e le \"Istituzioni di Cassiano\". Presto desider\u00f2 vivere una vita da eremita, per poter realizzare meglio il suo ideale ascetico. All'et\u00e0 di 35 anni si ritir\u00f2 quindi nelle foreste del Massiccio del Giura, in un luogo chiamato Condat, alla confluenza del fiume Tacon nel Bienne. Visse da eremita, imitando i Padri del deserto della Tebaide. Aveva trovato riparo sotto un gran pino solitario, le cui fronde lo proteggevano dalle intemperie, nutrendosi di frutti selvatici e dissetandosi ad una fresca sorgente vicina. Si era portato anche una vanga e delle sementi, che semin\u00f2 ottenendo dei buoni raccolti, con i quali si sfam\u00f2. Dopo qualche anno lo raggiunse il fratello Lupicino, che era rimasto vedovo. Insieme vissero da eremiti ancora qualche anno fra digiuni e penitenze.\nGli inizi furono difficili, soprattutto per il clima freddo e umido del luogo, mentre quello del deserto della Tebaide dove si erano appartati i \"Padri del deserto\" era caldo e asciutto. Romano e Lupicino, scoraggiati per la fatica, decisero di abbandonare Condat. Dopo un giorno di cammino si fermarono presso un casale e chiesero ospitalit\u00e0 a una donna, ma questa li incoraggi\u00f2 a tornare indietro, sostenendo che non dovevano lasciare campo libero a Satana che li aveva voluti cacciare via dal loro romitaggio.\nDopo qualche anno, attratti dalla fama di santit\u00e0 che i pochi abitanti dei dintorni avevano propagato, accorsero altri giovani desiderosi di imitarli. Romano allora per ospitarli, nel 445 costru\u00ec il monastero di Condat e Lupicino, poco distante, quello di Lauconne. I due fratelli avevano caratteri completamente diversi, Romano era pi\u00f9 bonario e mite, mentre Lupicino era pi\u00f9 austero e severo. Si alternavano spesso alla direzione dei due monasteri: quando la severit\u00e0 di Lupicino scoraggiava i suoi monaci, interveniva Romano per incoraggiarli con la sua dolcezza.\nNei due monasteri vigeva una regola disposta da Romano e derivante da quella di san Basilio, di san Pacomio e da quelle vigenti nel monastero di Lerino di sant'Onorato di Arles. Tutta la comunit\u00e0 si asteneva dal mangiare carne, in rare occasioni si alimentavano di latte e uova, si vestivano con pelli di animali e calzavano zoccoli.\nQualche secolo dopo alle comunit\u00e0 fondate da Romano e Lupicino fu data la regola di San Colombano della vicina abbazia di Luxeuil adottata anche a Lerino e dopo la riforma benedettina iniziata con Benedetto d'Aniane verr\u00e0 adottata come in tutti i monasteri dell'impero carolingio la regola di San Benedetto.\nQuando li raggiunse anche la loro sorella Iola (o Yole), essi fondarono per lei il monastero femminile di La Balme (o La Baume), su una roccia a strapiombo sulla riva destra del fiume Bienne, che presto fu popolato da pi\u00f9 di cento monache. Questo monastero in seguito fu chiamato Saint Romain de Roche.\nNel 444 il vescovo d'Arles sant'Ilario, trovandosi a Besan\u00e7on per deporre il vescovo Celidonio, ebbe notizia delle opere di Romano, lo volle convocare a Besan\u00e7on, e per dargli pi\u00f9 autorit\u00e0 ed un riconoscimento ufficiale, lo ordin\u00f2 sacerdote, ma quest'onore non cambi\u00f2 affatto il comportamento del santo che continu\u00f2 a restare ancora pi\u00f9 umile e gentile con i suoi confratelli.\nNel 450, Romano fond\u00f2 sul versante orientale del Giura il primo monastero dell'odierna Svizzera, che prese poi il nome di \"Romainm\u00f4tier\", fra Orbe e Vallorbe, nel cantone di Vaud, che fu attivo fino al 1536, quando la riforma protestante lo distrusse.\nSi racconta che andando in pellegrinaggio sulla tomba di san Maurizio a Saint Maurice-en-Valais, Romano fu sorpreso dalla notte nei pressi di Ginevra, chiese allora ospitalit\u00e0 a due lebbrosi che vivevano in una capanna e che volevano respingerlo per non contagiarlo, ma lui non si spavent\u00f2 della malattia e volle dormire sotto il loro tetto. Al mattino i due lebbrosi si accorsero di essere guariti e si recarono a Ginevra a rivelare la loro guarigione. I ginevrini, che li conoscevano bene, andarono a ricercare Romano e gli fecero gran festa. Romano un po' confuso delle loro attenzioni colse l'occasione per invitarli a convertirsi e a fare penitenza.\nPoco dopo il suo ritorno a Condat, attorno al 460 Romano mor\u00ec.\nCulto.\nIl Martirologio romano fissa la memoria liturgica il 28 febbraio.\nCome lui stesso aveva disposto, fu seppellito nel convento di La Balme. Le sue reliquie furono subito oggetto di grande venerazione. Nel VII secolo furono traslate nella chiesa dell'abbazia di Condat (che nel frattempo era stata intitolata a sant'Eugendus). Nel 1522 un incendio distrusse la chiesa e le reliquie di Romano e di Lupicino. I pochi resti sopravvissuti furono conservati nella chiesa di Saint-Romain-de-Roche costruita nel XVI secolo che ha rimpiazzato il monastero di la Balme. Essi sono chiusi in un reliquiario del XIII secolo a forma di mausoleo.\nIl convento di La Balme non dur\u00f2 a lungo, perch\u00e9 dopo la morte di Romano e della sorella, le monache si dispersero. Vi rest\u00f2 solo la sede di un priorato che dipendeva dal convento di Condat. Il sito di La Balme fu poi chiamato \"Saint Roman de Roche\" perch\u00e9 vi era stato seppellito il santo. L'abbazia di Condat prese poi il nome di \"Saint Oyend\" (sant'Eugendus) dal nome del quarto abate , finch\u00e9 nel XIII secolo non prese il nome di \"Saint Claude\" in onore di Claudio di Besan\u00e7on, gi\u00e0 vescovo di Besan\u00e7on e poi dodicesimo abate dell'abbazia, quando il culto di quel santo si afferm\u00f2. Quando per\u00f2 con l'apertura di una grande strada di comunicazione che attraversava la zona e con le frequenti visite dei fedeli alla fonte di san Romano, perse le caratteristiche di romitorio isolato, i monaci abbandonarono la severa regola benedettina e nel 1742 si secolarizzarono diventando canonici della cattedrale di Saint-Claude, quando nel 1742 papa Benedetto XIV vi istitu\u00ec la diocesi di Saint-Claude.\nNelle raffigurazioni religiose san Romano e san Lupicino vengono rappresentati in ginocchio che pregano, mentre il demonio fa piovere su di essi una pioggia di ciottoli, oppure mentre ripartono dal casale in cui si erano fermati, o ancora vestiti da abati con una croce o una piccola chiesa in mano, mentre lavano i piedi ai pellegrini o ai malati. In altre rappresentazioni, infine, sono intenti a lavorare nei campi."}
{"id": "2252801", "revid": "33294457", "url": "https://it.wikipedia.org/wiki?curid=2252801", "title": "Luca Carboni Tour 1984", "text": ""}
{"id": "2252805", "revid": "33294256", "url": "https://it.wikipedia.org/wiki?curid=2252805", "title": "Luca Carboni Tour 1985", "text": ""}
{"id": "2252806", "revid": "33294465", "url": "https://it.wikipedia.org/wiki?curid=2252806", "title": "Luca Carboni Tour 1986", "text": ""}
{"id": "2252814", "revid": "149485", "url": "https://it.wikipedia.org/wiki?curid=2252814", "title": "Hiam Abbass", "text": "Biografia.\nHiam Abbass ha conosciuto la notoriet\u00e0 per i suoi ruoli in \"La sposa siriana\" (2004), \"Munich\" e \"Paradise Now\" (2005). Nel 2007 ha interpretato Mouna Khalil ne \"L'ospite inatteso\" di Thomas McCarthy, mentre nel 2008 ha avuto il ruolo principale ne \"Il giardino di limoni - Lemon Tree\", in cui interpreta una donna palestinese che lotta contro la decisione dei servizi segreti israeliani di sradicare il suo giardino di limoni, in quanto potrebbe essere usato dai terroristi per fare degli attentati all'adiacente casa del Ministro della Difesa, ruolo per cui ha ricevuto un Israeli Film Academy Award."}
{"id": "2252815", "revid": "290948", "url": "https://it.wikipedia.org/wiki?curid=2252815", "title": "Entropia conformazionale", "text": ""}
{"id": "2252829", "revid": "1305772", "url": "https://it.wikipedia.org/wiki?curid=2252829", "title": "Saint George (Barbados)", "text": "Saint George \u00e8 una parrocchia di Barbados, situata nella parte centrale dell'isola.\nIl territorio ha una superficie di 44\u00a0km\u00b2 ed una popolazione di 19.767 abitanti (Censimento 2010) ed \u00e8, con la parrocchia di Saint Thomas, una delle due che non si affacciano sul mare.\nIl principale centro abitato \u00e8 Bulkeley (1.115 abitanti)"}
{"id": "2252835", "revid": "164044", "url": "https://it.wikipedia.org/wiki?curid=2252835", "title": "Pablo Herrera Barrantes", "text": ""}
{"id": "2252836", "revid": "120973177", "url": "https://it.wikipedia.org/wiki?curid=2252836", "title": "Periodo arcaico", "text": "Il termine periodo arcaico (dal greco \u1f00\u03c1\u03c7\u03ae = principio) indica una fase iniziale di un qualsiasi processo storico, prima della sua piena maturit\u00e0.\nIn molti casi, si esclude da questo termine la primissima fase, quella delle origini o della formazione del processo studiato.\nIn particolare:"}
{"id": "2252842", "revid": "287204", "url": "https://it.wikipedia.org/wiki?curid=2252842", "title": "Episodi di As the Bell Rings (seconda stagione)", "text": "Questa \u00e8 una lista episodi della seconda stagione della sit-com As the Bell Rings. Essendo impegnata costantemente, Demi Lovato \u00e8 sostituita da Lindsey Black per tutta la stagione.\nUna nuova ragazza.\nLexi \u00e8 la nuova ragazza della scuola e diventer\u00e0 amica dei protagonisti.\nChi \u00e8 il migliore?\nLexi e Danny si affrontano in una serie di gare per vedere chi \u00e8 il concorrente migliore.\nSolo amica!\nLexi si offre di essere la finta fidanzata di Danny e quindi dopo che lui la conquistata le dice che \u00e8 un'ottima amica.\nMongomery, il nuovo Skipper.\nSkipper per riuscire a parlare a Tiffany si traveste da Mongomery.\nTiffany non doveva saperlo!\nSkipper non riesce ad accontentare Tiffany allora se la prende con gli altri.\nChi ti piace?\nTiffany, Broke e Lexi vogliono sapere le ragazze a cui interessano a Skipper, Danny e ToeJam allora si travestono da ragazzi.\nI sogni....\nDanny parla nel sogno e Lexi e Schipper anscoltano quello che dice.\nLa storia di Romeo e Giulietta.\nTiffany racconta a Toejam la storia di Romeo e Giulietta per un compito il classe. Peccato che Tiffany gliel'aveva raccontata in modo moderno.\nIl video musicale.\nDanny decide di fare un video per la sua canzone e affida la produzione a Skipper.\nIl mistero di Toejam.\nLexi si chiede dove ToeJam ha ottenuto il suo soprannome, Brooke dice che \u00e8 un grande rapper a Tokyo, Danny dice di aver aperto il suo armadietto inceppato (ha detto che il suo piede \u00e8 a forma di piede di porco), e Skipper ha detto che mangiato un intero barattolo di marmellata, con la punta del piede (a forma di cucchiaio), ma finisce che \u00e8 ToeJam Thomas e James insieme, che \u00e8 il suo nome e mezzo.\nNo, piove!\nLa pioggia rovina i piani di tutti ma Danny li tira su di morale con una canzone.\nLa caduta di Danny.\nDanny cade dalle scale e gli altri si occupano di lui\n\u00c8 dura vincere.\nSkipper diventa il maggiordomo di Lexi per una settimana dopo aver perso a lei in un videogioco. Ma Lexi non lo sopporta pi\u00f9 quindi diventa il maggiordomo di Tiffany.\nIl documentario.\nDopo aver ricevuto diverse idee, Brooke decide di fare un documentario serio per la sua classe su i suoi amici. Purtroppo, i suoi amici sembrano avere problemi in qualit\u00e0 di norma di fronte alla telecamera. Alla fine, Brooke finisce per ottenere un 'A' perch\u00e9 la professoressa pensa che sia un film comico.\nIl progetto di scienze.\nDanny e Brooke sono partner di laboratorio, ma Danny non aiuta Brooke. Ma quando Brooke si ammala, Danny \u00e8 destinato a fallire.\nCompagno per il ballo.\nBrooke cerca disperatamente un compagno per danzare in un programma televisivo e nessuno si offre. Poi quando Brooke dice che ci saranno in palio 500$ tutti vogliono venire con lei.\nScambio di vita.\nBrooke e Tiffany si immaginano le loro vite scambiate.\nCosa si fa per riconquistarsi....\nQuando Tiffany non si accorge che Skipper si era incatenato al suo armadietto, Skipper si innamora di Lexi quando lei dice che \u00e8 divertente. Cos\u00ec Tiffany cerca di riconquistarsi Skipper.\nIl quadro di Lexi.\nTutti fanno un progetto per la mostra d'arte ma quello di Lexi stupisce tutti.\nCosa faresti con un milione di dollari?\nBroke, Skipper e Toejam pensano a cosa sarebbe la vita con un milione di dollari.\nDanny, la rock star!\nBrooke e Skipper si immaginano Danny una rock star\nIl giorno della foto.\nNella foto scolastica Tiffany sar\u00e0 l'unica venuta in modo ridicolo.\nConsigli di moda.\nDanny e Toejam prendono in giro il modo di vestirsi di Skipper. Poi quando Skipper cambia look ha successo allora Danny e Toejam lo copiano e...\nGiocare o studiare?\nSkipper pensa come sar\u00e0 la sua vita se non studier\u00e0 ma giocher\u00e0."}
{"id": "2252847", "revid": "120133476", "url": "https://it.wikipedia.org/wiki?curid=2252847", "title": "TVCatchup", "text": "TVCatchup \u00e8 stato un sistema di fruizione in tempo reale della TV britannica attraverso il World Wide Web. Per accedervi era necessario essere cittadini residenti nel Regno Unito.\nBreve storia.\nIn principio, TVCatchup fu sviluppato come Personal Video Recorder, cio\u00e8 permetteva solo di programmare la registrazione di trasmissioni televisive per poi visionarle con comodo. Successivamente, a causa di un'azione legale intrapresa dalla BBC e da altri network televisivi, il servizio fu sospeso. I broadcasters sostenevano che violasse i diritti legati ai contenuti diffusi.\nIn seguito, TVCatchup \u00e8 stato riattivato, ma solo per la visione della TV in streaming senza la possibilit\u00e0 di effettuare registrazioni.\nAd oggi (2021) non \u00e8 pi\u00f9 attivo."}
{"id": "2252850", "revid": "57342", "url": "https://it.wikipedia.org/wiki?curid=2252850", "title": "Premi C\u00e9sar 2009", "text": "La cerimonia di premiazione della 34\u00aa edizione dei Premi C\u00e9sar si \u00e8 svolta il 27 febbraio 2009 al Th\u00e9\u00e2tre du Ch\u00e2telet di Parigi. \u00c8 stata presieduta da Charlotte Gainsbourg e presentata da Antoine de Caunes. \u00c8 stata trasmessa da Canal+.\nAd ottenere il maggior numero di candidature (dieci) \u00e8 stato il dittico \"Nemico pubblico N. 1 - L'istinto di morte\" (\"Mesrine: L'instinct de mort\") / \"Nemico pubblico N. 1 - L'ora della fuga\" (\"Mesrine: L'ennemi public n\u00b0 1\") di Jean-Fran\u00e7ois Richet, considerato come un'unica opera, mentre il film che ha ottenuto il maggior numero di premi (sette) \u00e8 stato \"S\u00e9raphine\" di Martin Provost.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2252861", "revid": "3831", "url": "https://it.wikipedia.org/wiki?curid=2252861", "title": "Euthymides", "text": ""}
{"id": "2252862", "revid": "547034", "url": "https://it.wikipedia.org/wiki?curid=2252862", "title": "Smoking (disambigua)", "text": ""}
{"id": "2252864", "revid": "1602064", "url": "https://it.wikipedia.org/wiki?curid=2252864", "title": "Herman Heijermans", "text": "Ha scritto anche centinaia di racconti brevi (\"Falklandjes\", pubblicati con lo pseudonimo di Samuel Falkland).\nVita.\nHeijermans era il figlio maggiore di una famiglia liberale ebraica e aveva dieci fratelli. Nel 1893 cominci\u00f2 a scrivere recensioni teatrali per un giornale che era stato appena fondato, \"De Telegraaf\". Le sue critiche erano pungenti e cos\u00ec si fece subito dei nemici. Cominci\u00f2 a scrivere anche lui delle opere teatrali che avevano un contenuto sociale molto marcato. Esempi delle sue opere sono \"Ghetto\" (1898), sull'ambiente soffocante degli ebrei ortodossi, cantori e venditori di stracci; \"Gluck auf!\" (1911), sul terribile disastro della miniera Radbod in Westfalia; \"Op hoop van zegen\" (1900), sulla dura vita dei pescatori. L'ispirazione per quest'opera derivava dalle impressioni accumulate a Scheveningen e Katwijk, dove visse alcuni anni e conobbe, tra gli altri, anche il pittore Jan Toorop. La maggior parte delle sue opere fu rappresentata per la prima volta al \"Nederlandsche Toneel Vereniging\" di Amsterdam, con l'attrice protagonista Esther de Boer-van Rijk, soprattutto nel ruolo di \"Kniertje\" in \"Op hoop van zegen\" (La buona speranza) e in \"Eva Bonheur\".\nHeijermans era molto attivo anche nel movimento socialista. Nel 1897 entr\u00f2 nel Partito Laburista Social-Democratico (Sociaal Democratische Arbeiders Partij o SDAP, fondato nel 1894) e nel 1898 scrisse per il partito l'opera propagandistica \"Puntje\".\nAll'inizio degli anni '20 Heijermans fu per un breve periodo direttore del Theater Carr\u00e9. Mor\u00ec di cancro nel 1924, all'et\u00e0 di 59 anni.\nOpere.\nLe opere teatrali complete sono state pubblicate in tre volumi come \"Herman Heijermans Toneelwerken\" (G.A. van Oorschot, S. Carmiggelt, H.A. Gomperts, A. Koolhaas, H.H.J. de Leeuwe, H.S.F. Heijermans. Uitg. G.A. van Oorschot, Amsterdam, 1965)"}
{"id": "2252866", "revid": "167080", "url": "https://it.wikipedia.org/wiki?curid=2252866", "title": "Vostitsa", "text": ""}
{"id": "2252869", "revid": "767487", "url": "https://it.wikipedia.org/wiki?curid=2252869", "title": "Evil Toons - Non entrate in quella casa...", "text": "Evil Toons - Non entrate in quella casa..., conosciuto anche con il titolo Diavolo di un cartone, \u00e8 una commedia horror in tecnica mista del 1992 scritta e diretta da Fred Olen Ray.\nAl genere si aggiungono scene d'erotismo e vede la partecipazione, oltre a David Carradine, di vere pornostar.\nTrama.\nQuattro ragazze si trovano in una casa disabitata per fare le pulizie, quando un uomo consegna a loro un libro. Una delle ragazze maldestramente pronuncia la formula magica all'interno del libro, portando in vita un demone che si materializza sotto forma di cartone animato. Il demone violenta una delle ragazze, entrando nel corpo della sua vittima e trasformandola in una sexy demone."}
{"id": "2252873", "revid": "1543377", "url": "https://it.wikipedia.org/wiki?curid=2252873", "title": "Municipalit\u00e0 distrettuale di Amajuba", "text": "La municipalit\u00e0 distrettuale di Amajuba (in inglese \"Amajuba District Municipality\") \u00e8 un distretto della provincia del KwaZulu-Natal e il suo codice di distretto \u00e8 DC25.\nLa sede amministrativa e legislativa \u00e8 la citt\u00e0 di Newcastle e il suo territorio si estende su una superficie di .\nGeografia fisica.\nConfini.\nLa municipalit\u00e0 distrettuale di Amajuba confina a nord con quella di Gert Sibande (Mpumalanga), a est con quella dello Zululand, a sud con quelle di Umzinyathi e Uthukela e a ovest con quella di Thabo Mofutsanyane (Free State).\nSuddivisione amministrativa.\nIl distretto \u00e8 suddiviso in 3 municipalit\u00e0 locali:"}
{"id": "2252877", "revid": "767487", "url": "https://it.wikipedia.org/wiki?curid=2252877", "title": "Srboljub Krivoku\u0107a", "text": "Carriera.\nGiocatore.\nClub.\nDebutta da professionista nel 1948 nella formazione della citt\u00e0 natale dello Javor Ivanjica, dove rimane una sola stagione passando poi al Budu\u0107nost Titograd.\nNella stagione 1952-1953 passa alla Stella Rossa di Belgrado, dove resta per cinque stagioni e mezza, e con cui vince tre campionati della RSF di Jugoslavia.\nNel 1959 chiude la stagione al Vojvodina Novi Sad. Ritorna quindi a Belgrado, sponda OFK di Belgrado con cui vince la Coppa di Jugoslavia 1962.\nSi trasferisce quindi nella Germania occidentale, al Wormatia Worms, con cui retrocede in \"Zweite Liga\" al termine della stagione 1962-1963.\nRientrato in patria si accasa nuovamente alla Stella Rossa di Belgrado, prima di chiudere la carriera, nel 1967 al Radni\u010dki Kragujevac.\nNazionale.\nCon la Nazionale jugoslava vanta 7 presenze e la partecipazione ai Mondiali del 1958 e ai Mondiali del 1962.\nAllenatore.\nAppese le scarpette al chiodo inizi\u00f2 la carriera di allenatore in formazioni minori di Aran\u0111elovac e Majdanpek, prima di trasferirsi per due anni in Kuwait.\nRitornato in patria assunse la guida del \u0160umadija 1903 e del Radni\u010dki Kragujevac.\nNel 1984 venne scelto Ivan Toplak da come allenatore dei portieri della nazionale olimpica jugoslava alle Olimpiadi del 1984.\nCollegamenti esterni.\n "}
{"id": "2252880", "revid": "104458", "url": "https://it.wikipedia.org/wiki?curid=2252880", "title": "Umberto I", "text": ""}
{"id": "2252881", "revid": "287204", "url": "https://it.wikipedia.org/wiki?curid=2252881", "title": "Srboljub Krivokuca", "text": ""}
{"id": "2252882", "revid": "767487", "url": "https://it.wikipedia.org/wiki?curid=2252882", "title": "Digby", "text": "Digby \u00e8 una band power pop che si \u00e8 formata nel 2000 a Louisville, in Kentucky. Prima di allora erano noti come \"100 Acre Wood\". Il loro album \"Falling up\" \u00e8 stato prodotto da Todd Smith, che ha lavorato con i Days of the news e Smash Mouth."}
{"id": "2252887", "revid": "767487", "url": "https://it.wikipedia.org/wiki?curid=2252887", "title": "Nikola Stipi\u0107", "text": "Carriera.\nDebutta da professionista nel 1956 con la Stella Rossa di Belgrado, dove rimarr\u00e0 per tutta la carriera vincendo quattro campionati della RSF di Jugoslavia, tre Coppe di Jugoslavia e la Mitropa Cup 1958.\nCon la Nazionale jugoslava vanta 1 presenza e la partecipazione ai Mondiali del 1962."}
{"id": "2252888", "revid": "287204", "url": "https://it.wikipedia.org/wiki?curid=2252888", "title": "Nikola Stipic", "text": ""}
{"id": "2252901", "revid": "26630", "url": "https://it.wikipedia.org/wiki?curid=2252901", "title": "Compasso proporzionale", "text": "Il compasso proporzionale o di proporzione \u00e8 stato un importante strumento utilizzato dalla fine del XVI secolo sino al XIX che pu\u00f2 essere considerato \u00ab... il primo vero strumento di calcolo della storia dell'umanit\u00e0, dall'apparenza semplice, e tuttavia in grado di eseguire operazioni matematiche e geometriche complesse\u00bb\nIl compasso geometrico militare di Galilei.\nGalilei descrisse lo strumento, da lui progettato e fatto costruire intorno al 1597 dal suo operaio Marcantonio Mazzoleni, nell'opuscolo \"Le operazioni del compasso geometrico et militare\", pubblicato a Padova nel 1606 e dedicato a Cosimo II.\nIl compasso geometrico militare, come lo chiam\u00f2 Galilei, permetteva di compiere in modo pi\u00f9 rapido e semplice complesse operazioni matematiche e geometriche per usi civili e militari. Col suo compasso si misuravano distanze, altezze, profondit\u00e0 e pendenze; si calcolava la balistica dei tiri d'artiglieria; si poteva ridisegnare una mappa con una scala diversa; si calcolavano cambi di monete e interessi.\nLo strumento, a met\u00e0 tra il goniometro e il regolo calcolatore consiste di due righelli di uguale lunghezza uniti su un disco (\"nocella\") come cerniera che ne permette l'apertura a compasso. Sui due righelli sono riportate sette scale proporzionali (aritmetiche, geometriche, stereometriche, tetragoniche, poligrafiche, scala dei metalli e linee aggiunte) e un arco di cerchio graduato munito di scala dei gradi, scala delle pendenze e quadrato delle ombre. Lo strumento si fondava teoreticamente sulla proporzionalit\u00e0 tra i lati omologhi di due triangoli dimostrata da Euclide.\nL'accusa di plagio.\nIl compasso ebbe subito successo e giunsero numerose richieste a Galilei che, per alleviare le ristrettezze economiche che lo affliggevano, per venderlo incominci\u00f2 a produrlo in serie attrezzando un laboratorio tecnico nella sua stessa casa a Padova, dove per incrementare il suo stipendio di professore, dava ripetizioni e teneva a pensione un certo numero di studenti.\nTra questi il milanese Baldassarre Capra (ca 1580 - 1626), allievo di Simon Mayr, che nel suo scritto \"Usus et fabrica circini cuiusdam proportionis\", lo accus\u00f2 di aver plagiato una sua precedente invenzione. Il 9 aprile 1607 Galileo ribalt\u00f2 le accuse del Capra, ottenendone la condanna dai Riformatori dello Studio padovano e pubblic\u00f2 a sua volta una \"Difesa contro alle calunnie et imposture di Baldassar Capra\".\nIl compasso proporzionale a otto punte di Mordente.\nUno strumento di misura precedente a quello galileiano, dal nome simile ma con funzioni diverse \u00e8 attribuito a Fabrizio Mordente (Salerno, 1532 \u2013 1608) da lui chiamato \"compasso proporzionale a otto punte\" dotato, sui due bracci, di cursori atti a risolvere il problema della misurazione della circonferenza, dell'area del cerchio e delle frazioni d'angolo.\nMordente pubblic\u00f2 nel 1567 a Venezia un suo trattato sullo strumento, composto di un unico ampio foglio illustrato.\nL'invenzione fu apprezzata ed elogiata da Giordano Bruno poich\u00e9 gli permetteva di confutare l'ipotesi aristotelica dell'incommensurabilit\u00e0 degli infinitesimi, confermando cos\u00ec l'esistenza del \"minimo\", base della sua teoria atomistica. Bruno pubblic\u00f2 cos\u00ec, quell'anno stesso, i dialoghi \"Mordentius\" e \"De Mordentii circino\", elogiando l'inventore ma rivolgendogli anche alcune critiche, che causarono le proteste del matematico alle quali il filosofo rispose con le violente satire dell\u2019\"Idiota triumphans\" e del \"De somnii interpretatione\".\nNel XVII e XVIII secolo il compasso proporzionale fu oggetto di numerosi studi fra cui quelli di Paolo Casati (1617-1707), Giovanni Pagnini, Nicolas Bion (1652-1733), Giovanni Marchelli (1713-1764).\nAltri progetti.\n di Galileo Galilei\n di Muzio Oddi\n di Lorenzo Mascheroni"}
{"id": "2252902", "revid": "767487", "url": "https://it.wikipedia.org/wiki?curid=2252902", "title": "Mirko Stojanovi\u0107", "text": "Carriera.\nCalciatore.\nClub.\nDebutta da professionista nel 1958 con la con cui vince la Coppa di Jugoslavia 1960.\nA met\u00e0 della stagione 1961-1962 si trasferisce alla Stella Rossa di Belgrado, dove vince un campionato della RSF di Jugoslavia e la Coppa di Jugoslavia 1964.\nSi trasferisce quindi nella National Professional Soccer League statunitense, agli Oakland Clippers, con cui vince il titolo nel 1967.\nDopo un periodo di inattivit\u00e0, nel 1971 viene ingaggiato dai Dallas Tornado con cui vince la North American Soccer League, giocando tutte e tre le gare della finale contro i georgiani dell'.\nRientrato in patria, milita nella stagione 1972-1973 nelle file dell'Olimpia Lubiana. Ritorna quindi negli Stati Uniti ai neonati San Jose Earthquakes, dove al termine della stagione si ritira dal calcio giocato.\nNazionale.\nCon la Nazionale jugoslava vanta 4 presenze e la partecipazione ai Mondiali del 1962.\nAllenatore.\nNella North American Soccer League 1978 divenne l'allenatore degli , incarico da cui fu sollevato nel maggio dello stesso anno venendo sostituito da Ken Bracewell."}
{"id": "2252903", "revid": "287204", "url": "https://it.wikipedia.org/wiki?curid=2252903", "title": "Mirko Stojanovic", "text": ""}
{"id": "2252904", "revid": "599013", "url": "https://it.wikipedia.org/wiki?curid=2252904", "title": "Vasilije \u0160ijakovic", "text": ""}
{"id": "2252906", "revid": "599013", "url": "https://it.wikipedia.org/wiki?curid=2252906", "title": "Milo\u0161 Milutinovic", "text": ""}
{"id": "2252908", "revid": "287204", "url": "https://it.wikipedia.org/wiki?curid=2252908", "title": "Todor Veselinovic", "text": ""}
{"id": "2252909", "revid": "4711", "url": "https://it.wikipedia.org/wiki?curid=2252909", "title": "Branislav Stankovic", "text": ""}
{"id": "2252910", "revid": "599013", "url": "https://it.wikipedia.org/wiki?curid=2252910", "title": "Predrag \u00d0ajic", "text": ""}
{"id": "2252911", "revid": "4711", "url": "https://it.wikipedia.org/wiki?curid=2252911", "title": "Srdan Mrku\u0161ic", "text": ""}
{"id": "2252924", "revid": "436907", "url": "https://it.wikipedia.org/wiki?curid=2252924", "title": "The Predator (Ice Cube)", "text": "The Predator \u00e8 il terzo album in studio del rapper statunitense Ice Cube, pubblicato il 17 novembre 1992 dalla Priority Records."}
{"id": "2252927", "revid": "2091899", "url": "https://it.wikipedia.org/wiki?curid=2252927", "title": "Giuseppe Vandelli", "text": "Biografia.\nNacque a Modena da una nota e antica nobile famiglia in cui si annoverano personaggi illustri.\nVandelli si form\u00f2 culturalmente prima al Liceo Muratori nella sua citt\u00e0 natale, poi, trasferitosi a Firenze con la famiglia nel 1883, complet\u00f2 la formazione classica presso l'Istituto di Studii Superiori Pratici e di Perfezionamento.\nAl Liceo Muratori ebbe come docente Pio Rajna, che lo consider\u00f2 subito il suo primo allievo. Fu lo stesso Rajna a indirizzare il Vandelli alla formazione superiore a Firenze avendolo cos\u00ec ancora come allievo universitario. La stessa tesi del Vandelli su \"I Reali di Francia\" \u00e8 per indirizzo del Rajna. Vandelli amico cos\u00ec del Rajna diventer\u00e0 il suo esecutore testamentario con uno specifico incarico: quello di vagliare le sue carte affinch\u00e9 in Marucelliana non affluissero documenti non meramente scientifici, che per contenuto o espressi giudizi potessero recare nocumento a viventi.\nAppassionato di letteratura e filosofia, ottenne la laurea nel 1887; in seguito prosegu\u00ec da autodidatta negli studi delle lingue antiche come il greco. Oltre che di Pio Rajna, fu allievo di illustri accademici quali Adolfo Bartoli.\nSi perfezion\u00f2 accademicamente nel 1889 con una tesi critica, che fu poi edita a stampa, su \"I Reali di Francia\" a firma dello scrittore medioevale Andrea da Barberino.\nVandelli divenne uno stimato letterato e critico di molte opere noto anche all'estero; per questo gli venne offerta la docenza cattedratica all'Universit\u00e0 di Modena. In quel periodo si appassion\u00f2 fortemente all'opera di Dante Alighieri, divenendone uno dei maggiori divulgatori accademici e critici internazionali.\nNel 1895 ritorn\u00f2 a Firenze per coprire una prestigiosa docenza e avvi\u00f2 una proficua collaborazione con la nascente Societ\u00e0 Dantesca Italiana. Nel 1902 inizi\u00f2 un lavoro complesso e monumentale che diventer\u00e0 la sua opera fondamentale: la critica all'opera dantesca, attuata con il metodo degli spogli integrali dei codici del sommo poeta, che approder\u00e0 a una serie di edizioni ancora oggi di piena attualit\u00e0 e di pieno riferimento accademico, letterario e filologico. Prima di giungere a un testo completo, Vandelli appront\u00f2 una serie di edizioni provvisorie.\nBrillante intellettuale dell'epoca, divent\u00f2 vivo amico di Vittorio Alinari, che lo ricorder\u00e0 annoverandolo come dantista eccellente in seno alla sua pregiata \"Fondazione Alinari\", di Renato Fucini, Giosu\u00e8 Carducci, Isidoro Del Lungo, Giovanni Poggi e Guido Spadolini, e fece parte dell'Accademia degli Arcadi e della Societa Filologica Romana.\nVandelli ader\u00ec alla massoneria, fu membro eletto della Societ\u00e0 Dantesca Italiana e dell'Accademia della Crusca.\nMor\u00ec a Firenze il 29 marzo 1937, disponendo nel suo testamento il lascito completo delle sue carte e degli spogli dell'opera dantesca alla Societ\u00e0 Dantesca Italiana che tuttora li conserva presso un archivio (\"Fondo Vandelli\") dedicato alla sua memoria.\nLa citt\u00e0 fiorentina lo celebra ancora oggi ampiamente per i suoi contributi letterari e filologici nonch\u00e9 per l'ardita opera celebrativa di Dante Alighieri.\nContributi letterari.\nVandelli inizi\u00f2 con la pubblicazione di una critica su \"I Reali di Francia\" di Andrea da Barberino, su sollecito del suo maestro Pio Rajna nel periodo 1892-1900, che verr\u00e0 tuttavia portata a termine solo nel 1947 da Giovanni Gambarin, ma che lo rese comunque benemerito alla comunit\u00e0 letteraria per gli importanti lavori di filologia trecentesca.\nAppassionato dell'opera di Dante, pubblic\u00f2 una complessa edizione sul sommo poeta, ardita e impensabile per il tempo, e corredata da una critica rimasta indelebile nella letteratura. Il lavoro presentandosi subito come monumentale lo indusse a adottare il metodo degli spogli integrali dei codici appreso da Pio Rajna.\nIl contributo del Vandelli alla letteratura \u00e8 fondamentalmente legato alla recensione e alla critica attuato mediante l'introduzione di una nuova metodica innovativa e analitica del testo che pone il lettore di fronte a nuove valenze e costrutti filologici che precedentemente non erano immediatamente rilevabili e coadiuvate da una ripresa degli studi di metrica convergenti verso un pi\u00f9 luminoso \"rimario\".\nNella parametrica pi\u00f9 scientifica del Vandelli la divisione dei canti avviene in segmenti di pi\u00f9 terzine con una procedura additizia filologica che sovrappone al testo originale una griglia ben visibile utilissima per la lettura. Le parti evidenziate (da 3 a 6-7 per canto) hanno raffinati accorgimenti tipografici quali una nota con l'indicazione del numero di versi compresi nel tratto, una didascalia in carattere grassetto e una concisa parafrasi. In alto sulla pagina trovano posto titoli correnti in corsivo, che a sinistra informano del luogo (cerchio, girone o cielo), a destra della materia, pagina per pagina: al centro, in tondo, si dichiara la porzione di versi sottostante. Inoltre, in capo a ogni canto, figura una scheda riassuntiva in maiuscoletto, edita in tre corpi tipografici distinti.\nIl minuzioso lavoro del Vandelli approd\u00f2 quindi a una serie di edizioni provvisorie iniziate nel 1902 e giunte infine a un'edizione critica della \"Commedia\" pubblicata tuttavia soltanto nel 1921 come testo provvisorio nel volume delle opere della Societ\u00e0 Dantesca Italiana, che si evidenzi\u00f2 subito per gli importanti contributi su questioni particolari.\nSempre nel 1921, nel VI Centenario della morte di Dante, fu pubblicata l'edizione su \"Le Opere di Dante\", un testo critico della Societ\u00e0 Dantesca Italiana, edita a Firenze da Bemporad, in cui il contributo del Vandelli si evidenzia chiaramente anche per il saggio introduttivo e per la metodica analitica, attenta e capillare.\nVandelli ridusse e rivide il commento dello Scartazzini, e con Giovanni Busnelli cur\u00f2 una fondamentale edizione commentata del \"Convivio\" che complet\u00f2 poco prima di morire nel quadriennio 1934-1937.\nOpere.\nVandelli si propose sempre per il lavoro letterario e filologico scrupoloso ed animato da uno spirito sempre rivolto alla ricerca continua ed appassionata, che si affianca sempre a quello meticoloso, critico, attento e discreto. Numerosissimi i suoi saggi, le lettere, le note ed i carteggi prodotti nella sua vita.\nFondamentale l'impronta e il lascito per l'ambito accademico con l\"'Avviamento allo studio critico delle lettere italiane\".\nIl Vandelli resta maggiormente memorabile nello scenario della letteratura italiana grazie al suo perfezionamento del commento alla Divina Commedia di Giovanni Andrea Scartazzini che porta a termine con un completo e pregiato rinnovamento da cui traspare la sua stessa passione ed entusiasmo per Dante e per la sua opera.\nIl binomio Scartazzini-Vandelli, un sodalizio all'insegna della passione dantesca, valido e insuperato nell'esegesi del poema, determin\u00f2 l'inedita nascita di una nuova struttura metodologica di studio promossa attraverso la divisione dei canti in segmenti di pi\u00f9 terzine attuata mediante una procedura additizia che sovrappone al testo una griglia ben visibile che non \u00e8 dell'originale, ma utilissima ai fini della lettura per offrire un'analisi contestuale pi\u00f9 ampia.\nIl lavoro monumentale inteso dal Vandelli lo port\u00f2 inevitabilmente verso una consapevole \"convergenza dantesca\"; egli riusc\u00ec a completare le sue ambiziose opere prima della sua morte. A seguito della sua scomparsa, nel 1939 la famiglia Vandelli don\u00f2 alla Societ\u00e0 Dantesca Italiana gli spogli del manoscritto del Poema Dantesco raccolti in un apposito fondo (Carte Vandelli), che furono acquisiti dal sodalizio per lascito testamentario.\nL'eco delle rinomate pubbliche letture dantesche del Vandelli, tenute presso la sala Dante in Orsanmichele a Firenze, ancora si ode e trova tutt'oggi pubblicazione editoriale.\nLa validit\u00e0 letteraria e critica del Vandelli gli sopravvive ed \u00e8 presente nelle numerose pubblicazioni ancora oggi disponibili editorialmente.\nViva la testimonianza e la presenza delle sue citazioni che vengono attualmente ancora riportate nella letteratura dantesca. Notevoli le cure in seno a \"Il Convivio\".\nNel 1989 \"Per il testo della Divina Commedia\", la casa editrice \"Le Lettere\" pose in ristampa il testo critico del Vandelli per le numerose richieste giunte in sede.\nAncora oggi le edizioni della \"G.C. Sansoni\" del Canto XXVIII del Paradiso gi\u00e0 edite nel 1900, e il Canto XIII del Paradiso gi\u00e0 edito nel 1923, sono pubblicate in quanto di riferimento fondamentale per gli studiosi odierni dell'opera dantesca.\nInsuperabile \u00e8 il Vandelli nel suo ritorno alle origini letterarie del Boccaccio riguardo all'opera dantesca che approder\u00e0 nell'edizione fortunata sul \"Discorso su Boccaccio, editore di Dante\"."}
{"id": "2252929", "revid": "640091", "url": "https://it.wikipedia.org/wiki?curid=2252929", "title": "Codice sul volo degli uccelli", "text": "Il codice sul volo degli uccelli \u00e8 un manoscritto di Leonardo da Vinci conservato presso la Biblioteca Reale di Torino.\nStoria.\nPer volere di Leonardo da Vinci un numero di codici imprecisato venne ereditato da Francesco Melzi che nel 1523 torn\u00f2 a Milano portando con s\u00e9 le carte. Alla morte del Melzi i manoscritti, conservati nella villa di Vaprio d'Adda, furono affidati al figlio Orazio e successivamente presero strade diverse a causa di sottrazioni e cessioni.\nIl \"restauro\" di Pompeo Leoni.\nGrazie a una breve cronaca lasciata da Giovanni Ambrogio Mazenta, \u00e8 possibile ricostruire, anche se in modo vago, le vicende di parte dei testi. La famiglia Melzi aveva come insegnante Lelio Gavardi d'Asola, che attorno al 1587 sottrasse 13 libri di Leonardo per portarli a Firenze al granduca Francesco. Essendo per\u00f2 morto il granduca, il Gavard\u00ec si trasfer\u00ec a Pisa insieme con Aldo Manuzio il Giovane, suo parente; qui incontr\u00f2 il Mazenta, al quale lasci\u00f2 i libri affinch\u00e9 li restituisse alla famiglia Melzi. Il Mazenta li riport\u00f2 a Orazio Melzi, che per\u00f2 non si interess\u00f2 del furto e gli don\u00f2 i libri; il Mazenta li consegn\u00f2 al fratello.\nLo scultore Pompeo Leoni, informato della presenza di manoscritti di Leonardo, li chiese a Orazio Melzi per il re Filippo II; ottenne la restituzione anche di sette volumi dai Mazenta, ai quali ne rimasero sei. Di questi sei, tre furono da loro donati rispettivamente all'arcivescovo Federico Borromeo (oggi Manoscritto C di Francia), al pittore Ambrogio Figino e a Carlo Emanuele I di Savoia, mentre gli altri tre in seguito furono ottenuti da Pompeo Leoni, che entr\u00f2 cos\u00ec in possesso di un numero imprecisato di manoscritti e carte.\nNel 1589, impegnato in lavori al monastero dell'Escorial, si trasfer\u00ec in Spagna; qui utilizz\u00f2 il materiale di Leonardo in suo possesso (probabilmente smembrando anche codici gi\u00e0 rilegati) per formare nuove raccolte come il Codice Atlantico e la Raccolta Windsor. Diversi manoscritti furono poi riportati in Italia, forse da Leoni nel 1604.\nIl Leoni mor\u00ec nel 1608 e furono suoi eredi i due figli maschi, Michelangelo e Giovanni Battista, morti pochi anni dopo. Una lettera del 1613 riporta una lista di beni leonardeschi che Giovanni Battista cerc\u00f2 di vendere a Cosimo II de' Medici, comprendente il Codice Atlantico, quindici manoscritti minori e alcuni disegni.\nNon si raggiunse un accordo per la vendita.\nDal maggio 1615, con la morte di Giovanni Battista, era incominciata una disputa per l'eredit\u00e0 di Pompeo Leoni tra altri due figli: un figlio illegittimo che aveva l'identico nome del padre e la figlia Vittoria, moglie di Polidoro Calchi. Solo dopo un accordo concluso nel 1621 Vittoria e il marito poterono incominciare la vendita dei manoscritti.\nGaleazzo Arconati e la Biblioteca Ambrosiana.\nTra il 1622 e il 1630 il Calchi vendette al conte Galeazzo Arconati vari manoscritti. Non \u00e8 nota la data esatta della cessione, ma esiste una ricevuta del 28 agosto 1622 rilasciata da Francesco Maria Calchi, figlio di Polidoro, che indicava una somma di 445 ducatoni dovuta dall'Arconati.\nGaleazzo Arconati era legato a Federico Borromeo, suo parente per parte di madre e suo tutore in giovent\u00f9.\nForse proprio per questo legame, con atto del 21 gennaio 1637 egli don\u00f2 dodici manoscritti alla Biblioteca Ambrosiana (Codice Atlantico, dieci codici e copia del \"De Divina Proportione\"), fondata dal Borromeo nel 1609. Il codice sul volo degli uccelli era inserito in uno dei manoscritti donati.\nNel 1674 un altro codice fu donato alla Biblioteca da Orazio Archinto, portando a 13 il totale di codici posseduti.\nSpoliazioni napoleoniche.\nNel 1796 Napoleone Bonaparte ordin\u00f2 lo spoglio di tutti gli oggetti artistici o scientifici che potevano arricchire musei e biblioteche di Parigi. Il 24 maggio il commissario di guerra Peignon si present\u00f2 all'Ambrosiana insieme con l'incaricato Pierre-Jacques Tinet (1753-1803) con l'elenco degli oggetti di cui doveva impossessarsi, fra cui \u00able carton des ouvrages de Leonardo d'Avinci (\"sic\")\u00bb. Le casse contenenti gli oggetti d'arte tolti a Milano vennero spedite a Parigi il 29 maggio, ma giunsero solo il 25 novembre. Il 14 agosto venne stabilito di portare la cassa n. 19, contenente il Codice Atlantico, alla \"Biblioth\u00e8que nationale de France\"; all\"Institut de France\" era destinata invece altra cassa contenente gli altri dodici manoscritti.\nLe segnature furono attribuite da Giovanni Battista Venturi che ebbe modo di studiarli e trascriverne alcune parti. Il manoscritto in cui era inserito il codice sul volo degli uccelli era segnato con la lettera B.\nQuando le truppe alleate occuparono Parigi nel 1815, ognuna delle potenze interessate affid\u00f2 a un proprio Commissario l'incarico di ricuperare gli oggetti d'arte di cui era stata spogliata; Franz Xaver barone von Ottenfels-Gschwind, incaricato dall'Austria di riprendere gli oggetti d'arte tolti alla Lombardia, essendo questa ritornata sotto il dominio austriaco, non ottenne tutti i codici vinciani sottratti dalla Biblioteca Ambrosiana, bench\u00e9 ne avesse una nota esatta. Quando si present\u00f2 alla \"Biblioth\u00e8que nationale\", vi trov\u00f2 solo il Codice Atlantico; invece di cercare di rintracciare e riavere gli altri manoscritti, si accontent\u00f2 di tre altri volumi (vecchie copie di codici vinciani che consider\u00f2 originali) e il 5 ottobre 1815 rilasci\u00f2 la ricevuta \u00aba eccezione di nove volumi manoscritti di mano di Leonardo da Vinci, che secondo la dichiarazione dei signori conservatori non sarebbero mai arrivati alla Biblioteca del Re\u00bb (\u00ab\u00e0 l'exception de neuf volumes mss. de main de Leonardo da Vinci, lesquels d'apr\u00e8s la d\u00e9claration de messieurs les conservateurs, ne seraient point arriv\u00e9s \u00e0 la Biblioth\u00e8que du Roi\u00bb).\nSottrazione di Guglielmo Libri e ricostruzione del codice.\nAttorno al 1840 il matematico e bibliofilo Guglielmo Libri sottrasse diverso materiale da biblioteche a Firenze e a Parigi; dall\"Institut de France\" sottrasse diverse parti dai manoscritti.\nL'intero \"Codice sul volo degli uccelli\" venne staccato dal manoscritto B dal Libri.\nLa parte principale fu acquistata da Giacomo Manzoni (1816-1889) e venduta dagli eredi nel 1892 a F\u00ebdor Vasil'evi\u010d Saba\u0161nikov che l'anno successivo recuper\u00f2 anche uno dei cinque fogli mancanti; don\u00f2 il codice a Umberto I che lo pose nella Biblioteca Reale. Un altro foglio fu recuperato nel 1903, mentre gli ultimi tre mancanti furono donati nel 1926 al re Vittorio Emanuele III da Henry Fatio.\nDescrizione.\nIl codice \u00e8 formato da 18 fogli, pi\u00f9 una copertina rigida, di mano di Leonardo da Vinci. Sulla quarta di copertina era riportato il titolo \u00abUcelli et altre cose\u00bb, annotato nel 1804 da Carlo Amoretti, ma oggi leggibile solo tramite lampada di Wood. Sempre con lampada di Wood \u00e8 possibile leggere la segnatura \u00abK 18\u00bb attribuita da Pompeo Leoni, dove il numero 18 indicava il numero di fogli.\nLa stesura del testo \u00e8 attribuita all'anno 1505 per la presenza di due annotazioni: \u00abil cortone, uccello di rapina ch'io vidi andando a Fiesole. sopra il loco del Barbiga, nel '5 ad\u00ec 14 di marzo\u00bb (c. 17v) e \u00ab1505, marted\u00ec sera, add\u00ec 14 d'aprile\u00bb (c. 18v). Alcuni studiosi hanno notato che lo \"stile fiorentino\" per le date prevedeva l'inizio dell'anno posticipato al 25 marzo, perci\u00f2 hanno ritenuto che il riferimento al 14 marzo 1505 sia da attribuire all'anno 1506; inoltre hanno considerato che anche la data del 14 aprile sia relativa al 1506 perch\u00e9 in quell'anno cadeva di marted\u00ec (nel 1505 era un luned\u00ec). Tuttavia documenti conservati presso l'Archivio di Stato di Firenze testimoniano che, anche durante il suo soggiorno fiorentino, Leonardo utilizzava lo stile \"a nativitate\" (con inizio dell'anno al 25 dicembre) per cui la data del 14 marzo corrisponderebbe proprio al 1505. Altre volte poi Leonardo indic\u00f2 il giorno successivo della settimana rispetto a quello del normale calendario; ad esempio per la morte del padre \u00abMercoled\u00ec a ore 7 mor\u00ec ser Piero da Vinci a d\u00ec 9 di luglio\u00bb (nel 1504 il 9 di luglio cadde di marted\u00ec). Anche la data del 15 aprile pu\u00f2 essere pertanto riferita all'anno 1505.\nIl nome del codice \u00e8 dovuto all'argomento dei testi e dei disegni. In particolare, Leonardo incomincia ad analizzare il volo e la struttura degli uccelli per poi passare al disegno di macchine volanti.\nQuesto piccolo quaderno non \u00e8 una semplice raccolta eterogenea di appunti e idee, ma un metodico tentativo di analizzare e proporre nuove idee sull'argomento del volo. Leonardo coltivava infatti l'idea di un grande trattato sul volo diviso in quattro parti, ma non port\u00f2 a termine l'opera.\nDescrive questo progetto con grande minuzia di particolari. Ne indica le dimensioni, i materiali da impiegare nella costruzione, la posizione del pilota, la collocazione del baricentro, fatto quest'ultimo indispensabile per la costruzione di qualsiasi \"oggetto volante\". In pi\u00f9 di un'occasione Leonardo impartisce al pilota, o al lettore del Codice, le istruzioni per pilotarlo.\nPreoccupato di un pericoloso ribaltamento della macchina, \u00e8 inequivocabile il fatto che in annotazioni come questa (\"tu \u00e0i largo tenpo a rivoltarlo in contrario\") Leonardo si rivolga al pilota della sua macchina.\n\u00c8 leggenda l'episodio di un suo tentativo fallito dalla collina di Monte Ceceri a Fiesole.\nNella seconda met\u00e0 del codice (fogli 10, 11, 12, 13, 15, 16 e 17) compaiono disegni a sanguigna ai quali \u00e8 sovrapposto il testo. Si tratta di disegni di un volto, di foglie, fiori e una gamba maschile."}
{"id": "2252932", "revid": "110157", "url": "https://it.wikipedia.org/wiki?curid=2252932", "title": "Finisterre (album)", "text": "Finisterre \u00e8 un album dei Finisterre pubblicato nel 1994."}
{"id": "2252945", "revid": "110157", "url": "https://it.wikipedia.org/wiki?curid=2252945", "title": "In limine", "text": "In limine \u00e8 un album dei Finisterre pubblicato nel 1996."}
{"id": "2252947", "revid": "51032", "url": "https://it.wikipedia.org/wiki?curid=2252947", "title": "Codice del volo degli Uccelli", "text": ""}
{"id": "2252950", "revid": "260676", "url": "https://it.wikipedia.org/wiki?curid=2252950", "title": "Archivio fotografico Gianni Saracchi", "text": "L'archivio fotografico \"Gianni Saracchi\" \u00e8 un museo del comune di Corbetta (MI) ospitato nel municipio locale e consultabile su prenotazione.\nStoria.\nL'archivio, costituito nel 1996, comprende tutte le fotografie scattate in cinquant'anni di attivit\u00e0 dal fotografo corbettese Giovanni \"Gianni\" Saracchi (6 maggio 1926 - 22 gennaio 2018) che ha saputo raccontare la citt\u00e0 di Corbetta nei suoi momenti istituzionali e negli attimi di vita popolare (in totale circa 400.000 negativi).\nAttivo sino all'ultimo, il fotografo decise per\u00f2 nel 1996 di vendere il proprio materiale al comune di Corbetta, il quale gli ha intitolato questo archivio che ha preso sede all'interno della Villa Frisiani Olivares Ferrario che dal 1980 ospita il municipio.\nIl materiale raccolto varia dalla fine degli anni '40 sino al momento di cessione dell'archivio all'amministrazione. Alla morte del fotografo, l'archivio \u00e8 stato ampliato con l'ultima parte delle fotografie dell'autore, le pi\u00f9 recenti.\nDal 1998 \u00e8 stato avviato un lavoro completo di catalogazione ed archiviazione del materiale, che \u00e8 stato inoltre completamente informatizzato dal 2004 in oltre 4.000 schede che rendono pi\u00f9 facile la consultazione, che \u00e8 possibile via internet. Dal 2012 la gestione dell'archivio \u00e8 stata spostata presso la biblioteca comunale.\nCon la scomparsa di Saracchi nel 2018, l'archivio ha visto musealizzarsi definitivamente la propria collezione.\nIl museo.\nL'archivio Saracchi comprende circa 400.000 negativi (di cui 500 lastre di vetro), 6.200 positivi, 2.300 diapositive, il tutto sia in bianco e nero sia a colori, oltre a del materiale filmico, a macchine fotografiche ed attrezzature, pubblicazioni sulla fotografia e sulla storia di Corbetta. Esso comprende anche fotografie di epoche precedenti aventi sempre per soggetto Corbetta, collezionate da Gianni Saracchi ed unite alla sua collezione, rilevate dal fotografo Pusceddu e scattate tra la fine dell'Ottocento e la fine degli anni '30.\nLe immagini popolari sono perlopi\u00f9 commissioni di privati e riprendono pertanto avvenimenti della vita quotidiana del paese (battesimi, matrimoni, funerali), nonch\u00e9 eventi di interesse collettivo e religioso, le attivit\u00e0 industriali, artigianali e produttive della Corbetta dell'epoca."}
{"id": "2252952", "revid": "729019", "url": "https://it.wikipedia.org/wiki?curid=2252952", "title": "In ogni luogo", "text": "In ogni luogo \u00e8 un album dei Finisterre pubblicato nel 1999."}
{"id": "2252954", "revid": "72396", "url": "https://it.wikipedia.org/wiki?curid=2252954", "title": "Tobacco's Imex", "text": "Tobacco's Imex S.p.A. \u00e8 un'azienda italiana fondata nel 1979 a Valfenera (AT) come distributore proprietaria del marchio Enjoy Freedom. Attualmente \u00e8 leader in Italia nella fornitura di prodotti per tabaccherie e un grande distributore all'ingrosso di prodotti di vario tipo con marchi sviluppati in proprio.\nIl contesto.\nL'azienda opera nel mercato nazionale ed internazionale con diversi marchi, alcuni sviluppati in proprio, altri su licenza, in particolare \u00e8 famosa per la distribuzione nel mercato nazionale di prodotti da tabaccheria quali, cartine, accendini e filtri con i marchi Enjoy Freedom. Attualmente l'azienda italiana fornisce circa 56.000 esercizi, ed esercita in oltre 20 stati in tutto il mondo, registrando un fatturato di 20 milioni di euro nel 2006, con un incremento del 33% sull'anno precedente (fatturato 2005: 15 milioni).\nProdotti.\nDistribuisce accessori per il fumo con i marchi Enjoy freedom, RS Rolls ed Hempire, \u00e8 attivo nel mercato dei distributori automatici con il marchio Liberty Shop, distribuisce preservativi con il marchio Friends, e prodotti per cancelleria con il marchio TamTam.\nPile Movida.\nDal 2004 l'azienda entra nel mercato delle batterie con il marchio Movida, con il quale distribuisce pile e batterie ricaricabili. Con il nuovo marchio l'azienda allarga la distribuzione a nuove tipologie di esercizio, che prima era limitata alle sole tabaccherie."}
{"id": "2252955", "revid": "174925", "url": "https://it.wikipedia.org/wiki?curid=2252955", "title": "San Calocero", "text": ""}
{"id": "2252956", "revid": "51032", "url": "https://it.wikipedia.org/wiki?curid=2252956", "title": "Codice Sul Volo Degli Uccelli", "text": ""}
{"id": "2252960", "revid": "767487", "url": "https://it.wikipedia.org/wiki?curid=2252960", "title": "Junges Klangforum Mitte Europa", "text": "La Junges Klangforum Mitte Europa \u00e8 una orchestra europea composta da giovani musicisti tedeschi, polacchi e cechi.\nObiettivi.\nLo scopo del Junges Klangforum Mitte Europa sta nel ringiovanimento del panorama culturale dell'Europa centrale, un tempo cos\u00ec prezioso e ricco, attraverso la promozione e il recupero del suo patrimonio musicale andato ingiustamente perduto. Oltre al classico repertorio concertistico, il Junges Klangforum Mitte Europa si \u00e8 parallelamente dedicato a promuovere la musica contemporanea non solo attraverso composizioni commissionate ad hoc ma anche facendo eseguire brani in precedenza poco suonati, opera di compositori ostracizzati e perseguitati dal regime Nazionalsocialista tra il 1933 e il 1945.\nStoria.\nIl Junges Klangforum Mitte Europa viene fondato nel 2002 dal direttore tedesco Christoph Altstaedt. Inizialmente l'orchestra riuniva gli ex componenti della Bundesjugendorchester (la Giovane Orchestra Nazionale Tedesca). Sulla scia di un progetto del 2003 di cooperazione con musicisti Cechi nell'ex campo di concentramento di Terez\u00edn, nel 2004 nacque l'idea di un'orchestra di tre nazionalit\u00e0 che comprendesse anche musicisti polacchi. I patron dell'orchestra sono stati Richard von Weizs\u00e4cker, V\u00e1clav Havel e Lech Wa\u0142\u0119sa.\nNei suoi primi cinque anni di vita, il Junges Klangforum Mitte Europa ha raccolto riconoscimenti non solo per la sua eccellenza musicale e per l'unicit\u00e0 del repertorio, ma anche per il contributo offerto in Europa al processo di riconciliazione tra Polonia, Repubblica Ceca e Germania. Tra i premi ricevuti dal Junges Klangforum Mitte Europa, si ricordano il Praemium Imperiale \u201cGrant for Young Artists\u201d 2004, il Premio Marion D\u00f6nhoff 2005 e il Premio Giovane Orchestra Europea 2006.\nIl direttore musicale dell'Junges Klangforum Mitte Europa \u00e8 lo stesso fondatore, Christoph Altstaedt, uno dei protagonisti del Festival musicale di Tanglewood del 2008. Numerosi direttori sono stati ospiti dell'orchestra: tra questi si ricordano Sebastian Weigle, Muhai Tang e Krzysztof Penderecki. \nIl Junges Klangforum Mitte Europa \u00e8 impegnato ogni anno in 2-3 tourn\u00e9e europee e nel 2005 si \u00e8 esibito in concerti in tutto il Giappone."}
{"id": "2252961", "revid": "110157", "url": "https://it.wikipedia.org/wiki?curid=2252961", "title": "La meccanica naturale", "text": "La meccanica naturale \u00e8 un album dei Finisterre pubblicato nel 2004."}
{"id": "2252962", "revid": "149485", "url": "https://it.wikipedia.org/wiki?curid=2252962", "title": "Mtoe", "text": ""}
{"id": "2252963", "revid": "767487", "url": "https://it.wikipedia.org/wiki?curid=2252963", "title": "!T.O.O.H.!", "text": "I !T.O.O.H.! (acronimo di The Obliteration of Humanity, in inglese \"l'annientamento dell'umanit\u00e0\") sono una band progressive death metal originaria della Repubblica Ceca nata nel 1990.\nStoria del gruppo.\nI !T.O.O.H.! nacquero come Devastator per opera dei fratelli Jan e Josef Vesel\u00fd, ma cambiarono nome nel 1993. La band fu smantellata dopo aver completato \"R\u00e0d a Trest\" per difficolt\u00e0 finanziarie dopo essere stati lasciati a piedi dalla Earache Records, che tolse dal commercio l'album dopo due mesi dal lancio.\nLa band ha ripreso la propria attivit\u00e0 nel 2011, realizzando e pubblicando tempestivamente l'album \"Democratic Solution\" nel 2013 senza nessun contratto discografico.\nNei primi anni i loro testi musicali erano basati principalmente su violenza e tematiche splatter, per spostarsi poi su argomenti politici."}
{"id": "2252964", "revid": "110157", "url": "https://it.wikipedia.org/wiki?curid=2252964", "title": "Chiesa di Santa Rosalia (Palestrina)", "text": "La chiesa di Santa Rosalia \u00e8 un luogo di culto cattolico di Palestrina, situato nei pressi del palazzo Colonna Barberini.\nLa chiesa venne fatta erigere da Maffeo Barberini tra il 1656 e il 1660, su disegno di Francesco Contini.\nL'interno ospita quattro grandi monumenti funebri dei Barberini, tra i quali spiccano quello del cardinale Antonio Barberini e quello di Taddeo Barberini, prefetto di Roma morto nel 1704. Quest'ultimo \u00e8 decorato da busti di Bernardino Cametti.\nNella sagrestia della chiesa era custodito il gruppo scultoreo gi\u00e0 attribuito a Michelangelo Buonarroti, conosciuto come \"Piet\u00e0 di Palestrina\". La \"Piet\u00e0\" \u00e8 oggi custodita presso la Galleria dell'Accademia di Firenze."}
{"id": "2252969", "revid": "122768668", "url": "https://it.wikipedia.org/wiki?curid=2252969", "title": "Gilera Fuoco", "text": "Il Fuoco \u00e8 uno scooter prodotto da Gilera; la particolarit\u00e0 del mezzo \u00e8 data dal fatto di avere una ruota in pi\u00f9 rispetto ai tradizionali scooter, due anteriori 120/70-12\u201d ed una posteriore 140/70-14\u201d.\nCommercializzato dal giugno del 2007, il Fuoco \u00e8 la versione sportiva dello scooter MP3 prodotto da Piaggio. \u00c8 stato prodotto in un unico modello con propulsore master 500\u00a0cm\u00b3 4 tempi ad iniezione elettronica, omologato Euro 3.\nLe vendite in Italia terminano nel 2013 mentre resta in listino sul mercato europeo fino al 2017.\nDescrizione.\nL'aspetto e la struttura del Fuoco \u00e8 stata curata per ottenere una fisionomia aggressiva e robusta da fuoristrada. \nPer avere una relazione plausibile tra la scelta del nome e le tre ruote, si deve ripercorrere a ritroso la storia fino all'antica Grecia, dove era usanza premiare gli sportivi vincitori con un recipiente a tre piedi, che si poneva sul fuoco per scaldare l'acqua, il tripode.\nLa sospensione anteriore a quadrilatero articolato, il cui meccanismo di rollio \u00e8 composto da due canotti laterali collegati a quattro bracci, permette di guidare come uno scooter a due ruote, ma con maggiore presa sull'asfalto.\nEquipaggiato di serie con il \"Roll Lock\", il Fuoco 500 \u00e8 in grado di autosostenersi: il blocco delle sospensioni pu\u00f2 essere utilizzato nelle soste ai semafori, per far montare prima il passeggero, per parcheggiare e per sostare senza ausilio del cavalletto. Un led predisposto segnala quando \u00e8 possibile attivare il roll lock; lo sblocco avviene sia manualmente che automaticamente al momento che la velocit\u00e0 supera i 20\u00a0km/h, o il motore supera i 2000 giri al minuto.\nLa peculiarit\u00e0 del Fuoco si ha durante la guida su fondi viscidi o sconnessi, dove l'avantreno garantisce un'aderenza continua. La temporanea perdita di presa di una ruota \u00e8 compensata dall'altra ruota, cos\u00ec da rendere sicura la guida tra le rotaie dei tram, tra gli asfalti sconnessi, e i lastricati in pav\u00e9 o sanpietrini.\nAltro elemento di sicurezza \u00e8 dato dalla particolare struttura della scocca anteriore del veicolo con la conseguente protezione data al guidatore.\nNegli Stati Uniti d'America viene venduto sotto il marchio Piaggio come Mp3 500.\nLo scooter raggiunge una velocit\u00e0 max di 143\u00a0km/h ed i consumi su ciclo ECE euro3 raggiungono i 21\u00a0km/l."}
{"id": "2252972", "revid": "726373", "url": "https://it.wikipedia.org/wiki?curid=2252972", "title": "Lethal Enforcers", "text": " \u00e8 un videogioco arcade di genere sparatutto del 1993 sviluppato da Konami. Convertito per Sega Mega Drive e Sega Mega CD, dello sparatutto su rotaia \u00e8 stata realizzata una versione per Super Nintendo. Nella confezione delle conversioni per console era inclusa una pistola ottica denominata Konami Justifier. Insieme a \"Night Trap\", \"Mortal Kombat\" e \"Wolfenstein 3D\", \"Lethal Enforcers\" \u00e8 considerato uno dei titoli che porteranno alla creazione del metodo di classificazione Entertainment Software Rating Board.\nDel titolo \u00e8 stato realizzato un sequel, \"\", pubblicato dalla Konami nel 1994 e incluso nella raccolta per PlayStation che comprende entrambi i giochi della serie.\nTrama.\nAmbientato a Chicago, Illinois, Stati Uniti d'America, il giocatore prende il controllo di un poliziotto di nome Don Marshall, che riceve una telefonata dal dipartimento di polizia. Un'organizzazione criminale ha invaso la citt\u00e0 ed \u00e8 necessario il suo aiuto.\nModalit\u00e0 di gioco.\nAll'inizio il giocatore dispone di una revolver, ma pu\u00f2 acquisire armi pi\u00f9 potenti durante il corso del gioco: un Magnum, una pistola semiautomatica, un fucile o un fucile d'assalto.\nLa serie di missioni sono: \"The Bank Robbery\", \"Chinatown Assault\", \"Hijacking\", \"The Drug Dealers\" e \"Chemical Plant Sabotage\"."}
{"id": "2252973", "revid": "287204", "url": "https://it.wikipedia.org/wiki?curid=2252973", "title": "Real to Reel (album)", "text": ""}
{"id": "2252975", "revid": "287204", "url": "https://it.wikipedia.org/wiki?curid=2252975", "title": "Islands (album)", "text": ""}
{"id": "2252976", "revid": "287204", "url": "https://it.wikipedia.org/wiki?curid=2252976", "title": "Firefly (album)", "text": ""}
{"id": "2252977", "revid": "938", "url": "https://it.wikipedia.org/wiki?curid=2252977", "title": "Wi Kuki Kaa", "text": "Famiglia.\nKaa nacque a Rangitukia su l'East Cape in Nuova Zelanda. Suo padre, di etnia Maori delle iwi Ngati Porou e Ngati Kahungunu, era il reverendo Tipi Whenua Kaa, da Rangitukia, che era vicario della parrocchia di Waiapu e sua madre Hohipene Kaa (nata Whaanga) proveniva da Wairoa. Era uno dei loro 12 figli: i suoi fratelli includono Hone Kaa, un leader della Chiesa Anglicana e le sorelle Keri Kaa, scrittrice e Arapera Blank, scrittrice e poetessa.\nCarriera.\nLe sue prime apparizioni furono nel 1971 in piccoli ruoli televisivi.\nKaa ha spesso ricoperto il ruolo del capo iwi. La sua interpretazione pi\u00f9 ricordata \u00e8 in \"Il Bounty\" film anglo/statunitense del 1984 per la regia di Roger Donaldson in cui impersona il re Tynah, che fu il suo secondo film dopo aver interpretato nel 1983 lo scout dell'esercito britannico Wiremu nel film neozelandese Utu del regista Geoff Murphy.\nNel 1987 interpret\u00f2 Iwi in \"Sotto il segno di Orione (Ngati)\", scritto da Tama Poata e diretto da Barry Barclay, grazie al quale vinse il New Zealand Film and TV Awards come miglior attore.\nFilmografia.\nRuoli cinematografici\nRuoli televisivi"}
{"id": "2252979", "revid": "123635295", "url": "https://it.wikipedia.org/wiki?curid=2252979", "title": "Sistema elettronico per l'autorizzazione al viaggio", "text": "Il sistema elettronico per l'autorizzazione al viaggio (in lingua inglese \"Electronic System for Travel Authorization\", in acronimo ESTA) \u00e8 un requisito del governo degli Stati Uniti d'America rivolto ai viaggiatori che desiderano entrare negli Stati Uniti nell'ambito del programma viaggio senza visto (Visa Waiver Program).\nStoria.\nGi\u00e0 dall'agosto 2008, i passeggeri potevano registrarsi al programma, ma l'autorizzazione di viaggio divenne obbligatoria dal 12 gennaio 2009. \nDalla data di approvazione, i viaggiatori potranno usare l'ESTA concesso per i successivi due anni, avendo cura di aggiornare di volta in volta online i dati obbligatori richiesti inerenti ai viaggi successivi. In caso di scadenza del passaporto dell'intestatario prima dei 2 anni di validit\u00e0 dell'ESTA, contemporaneamente anche quest'ultimo verr\u00e0 a decadere.\nIn caso di accesso via terra nei due anni successivi alla prima accettazione di un ESTA, bisogner\u00e0 compilare nuovamente il modulo cartaceo I-94W per accessi via terra.\nSu richiesta del governo spagnolo, il nome del requisito fu cambiato da ETA (Electronic Travel Authorization) ad ESTA a causa di preoccupazioni riguardanti il gruppo Euskadi Ta Askatasuna a causa dei due acronimi identici \"ETA\". In Australia \u00e8 in vigore un sistema simile, che \u00e8 tuttora chiamato Electronic Travel Authority System Dal 20 gennaio 2010 le compagnie aeree sono obbligatoriamente tenute, pena sanzioni, a richiedere l'ESTA al momento del check in.\nDal 2005, il dipartimento di stato americano ha iniziato a studiare la possibilit\u00e0 di introdurre una \"road map countries\" sui possibili paesi che potrebbero accedere al Visa Waiver Program. Dei 19 paesi iniziali, 11 sono stati ammessi. Gli altri 8 restanti sono: Argentina, Brasile, Bulgaria, Cipro, Israele, Turchia e Uruguay (membro gi\u00e0 in passato dal 1999 al 2003).\nDescrizione.\nI viaggiatori che intendono entrare nel paese per via aerea o marittima devono ottenere preventivamente un'autorizzazione elettronica al viaggio compilando online il modulo I-94W (una volta su carta, e da compilare appena prima dell'ingresso nel paese). Se tale autorizzazione viene approvata, il permesso stabilisce il diritto di viaggiare verso gli Stati Uniti, ma non garantisce il diritto del richiedente ad entrare negli Stati Uniti nell'ambito del programma Viaggio senza visto (Visa Waiver Program).\nAl momento dell'arrivo negli Stati Uniti, il viaggiatore sar\u00e0 intervistato da un ufficiale dell'immigrazione (Customs and Border Protection) alla frontiera, dove il soggetto che chiede l'ingresso dovr\u00e0 riuscire a convincere il funzionario a concedergli l'ingresso nel paese, essendo tale concessione a libera discrezione dell'agente di polizia di frontiera, che non deve motivare l'eventuale rifiuto. Un rifiuto dell'ESTA o un reimpatrio per mancata convincimento dell'agente non impedisce di richiedere l'emissione di un visto ordinario per l'ingresso negli Stati Uniti presso il consolato competente del luogo del rilascio.\nTutte le informazioni fornite dal richiedente, o a nome del richiedente da un altro individuo autorizzato, devono essere corrette e veritiere. Un'autorizzazione elettronica al viaggio pu\u00f2 essere revocata in qualsiasi momento e per qualunque ragione, come nel caso in cui siano state ottenute altre informazioni che influiscono sull'idoneit\u00e0. Il richiedente sar\u00e0 soggetto a sanzioni amministrative o penali, in caso di volontarie e consapevoli dichiarazioni e affermazioni false, fittizie o fraudolente, rilasciate in una domanda di autorizzazione al viaggio inoltrata dal richiedente o a nome del richiedente.\nL'ESTA non \u00e8 richiesto se si proviene via terra dal Canada o dal Messico. \nAi viaggiatori (inclusi i bambini) non in possesso di un ESTA pu\u00f2 essere negato il check in da parte della compagnia aerea dall'aeroporto di partenza, sebbene sia possibile ottenerlo al momento, ma comunque in nessun caso sar\u00e0 fornito n\u00e9 dovuto dalla compagnia aerea con la quale si intende effettuare il viaggio..\nL'Ufficio delle dogane e della protezione delle frontiere degli Stati Uniti informa che a partire dall'8 settembre 2010 i viaggiatori dei paesi aderenti al Visa Waiver Program dovranno pagare l'importo di $14 all'atto della richiesta dell'autorizzazione ESTA. Tale pagamento dovr\u00e0 essere effettuato tramite carta di credito al momento della richiesta su uno dei siti web ufficiali del governo degli Stati Uniti d'America. Se non si \u00e8 in possesso di carta di credito intestata a s\u00e9, \u00e8 necessario utilizzare una carta di credito di un amico o un conoscente. Se non \u00e8 possibile neppure utilizzare tale possibilit\u00e0, \u00e8 possibile rivolgersi ad un agente di viaggi specializzato all'invio di tale richiesta. In alternativa, \u00e8 possibile richiedere all'ufficio consolare del luogo il rilascio di un ordinario visto.\nProcedimento di richiesta.\nIl governo degli Stati Uniti raccomanda ai viaggiatori di richiedere online una richiesta di autorizzazione almeno tre giorni (72 ore) prima di un viaggio verso gli Stati Uniti. Questo non \u00e8 una condizione, poich\u00e9 la maggior parte delle autorizzazioni viene concessa in meno di un minuto. Comunque, se un viaggiatore non risulti idoneo per un \"viaggio senza visto\", dovr\u00e0 necessariamente fare richiesta di un visto presso un'ambasciata o un consolato degli Stati Uniti, che \u00e8 sostanzialmente un processo pi\u00f9 lungo e che pu\u00f2 rendere necessaria un'intervista con un agente consolare.\nQuesta raccomandazione \u00e8 stata ampiamente e ingannevolmente interpretata come un requisito. Come risultato, gli oppositori del sistema ritengono che queste nuove regole scoraggino i viaggi dell'ultimo minuto.\nPer ottenere attraverso internet e ricevere l'autorizzazione di viaggio \u00e8 necessario che:\nAll'interno dell'ESTA durante la compilazione vi verranno effettuate diverse domande per chiarire la vostra posizione e il motivo per il quale vi recate negli Stati Uniti. Infatti, tra le domande del questionario troverete la richiesta d'informazioni come: \"Avete precedenti penali?\" o \"Avete in corso procedimenti penali?\", e altre informazioni personali che vengono richieste al fine di valutare se sia possibile o meno il vostro ingresso per gli Stati Uniti. Per chi comunque compila l'ESTA per motivi turistici, non ci sono problemi con l'accettazione del visto, inoltre se si prenota il viaggio presso un'agenzia di viaggi, la sua compilazione \u00e8 curata direttamente dall'agenzia."}
{"id": "2252981", "revid": "256896", "url": "https://it.wikipedia.org/wiki?curid=2252981", "title": "ESTA", "text": ""}
{"id": "2252983", "revid": "174925", "url": "https://it.wikipedia.org/wiki?curid=2252983", "title": "San Calogero di Brescia", "text": ""}
{"id": "2252985", "revid": "1494169", "url": "https://it.wikipedia.org/wiki?curid=2252985", "title": "Battlelore", "text": ""}
{"id": "2252986", "revid": "1154737", "url": "https://it.wikipedia.org/wiki?curid=2252986", "title": "Calogero di Brescia", "text": "Agiografia.\nLa sua vicenda \u00e8 riportata dagli atti dei santi Faustino e Giovita: originario di Brescia, si era convertito al Cristianesimo grazie all'opera missionaria dei due martiri. Anche loro infatti erano soldati bresciani e probabilmente i tre militavano nella medesima corte, tant'\u00e8 che, raccontano gli agiografi, vennero tutti e tre trasferiti a Milano per essere processati. Il processo si svolse alle Terme Erculee ma nessuno dei tre abiur\u00f2 la nuova fede. Fu cos\u00ec che, condannati a morte, vennero condotti presso un tempio fuori dalle mura, poco lontano dall'anfiteatro romano di Milano, in uno spiazzo un tempo usato per le corse dei cavalli. \nQuella era probabilmente un'area che in origine era considerata sacra: un nemeton - una radura circondata da olmi verosimilmente consacrata a Taranis, dio del fulmine. \u00c8 molto verosimile che l\u00ec sgorgasse anche una sorgente, ritenuta miracolosa dalla popolazione. Nel 222 a.C., alla conquista di Milano, il console Marcello aveva sostituito il tempio celtico con uno dedicato a Giove (pur sempre dio del fulmine) e l'area era rimasta sacra per secoli, conservando un ampio spiazzo tutt'attorno dove i fedeli potevano radunarsi per pregare innanzitutto, ma anche semplicemente per riposare, far festa, e ritrovarsi come comunit\u00e0. Col passare del tempo e il mutare delle consuetudini, i passatempi della comunit\u00e0 erano diventati pi\u00f9 rozzi e l'area sacra del tempio di Giove fuori le mura era diventata pista per le corse, mentre il tempio, abbandonato a se stesso, aveva subito sempre piu'i danni del tempo. \nLa zona in realt\u00e0 alle corse si prestava ben poco, poich\u00e9 era lasciata a prato e non aveva alcun tipo di pavimentazione che rendesse le corse sicure. Era il luogo insomma delle cosiddette \"corse dei plaustri\", che si svolgevano a Milano come in altre citt\u00e0 dell'Impero, per soddisfare i ben noti gusti morbosi della plebe dell'Impero, avida di passare il tempo tra spettacoli e gare che garantissero forti emozioni. La gente si accalcava esaltata per assistere alle corse dei plaustri, come ai giochi gladiatori del resto, come alle corse nell'anfiteatro, e come a tutti gli altri \"ludi circenses\" della tradizione romana; ma nel prato fuori dalla porta Ticinensis di Milano, in particolare, si trovavano ormai sempre meno coraggiosi (o pazzi) disposti a gareggiare, per cui, per non rinunciare al divertimento, era da tempo invalso l'uso di far correre i condannati a morte, legati a carri lanciati a folle velocit\u00e0 tirati da cavalli imbizzarriti. Il pi\u00f9 delle volte, i poveri aurighi coatti finivano col ribaltarsi e rompersi l'osso del collo. E la folla applaudiva. Questa era la sorte riservata a Caio, a Faustino e a Giovita, i tre ex ufficiali dell'esercito imperiale, colpevoli di Alto Tradimento; e tutti si aspettavano questa fine cruenta quando ognuno dei tre venne legato a un carro, opportunamente trainato da cavalli che si faticava a trattenere.\nI tre furono legati a dei carri e, al segnale convenuto, i cavalli vennero liberati e i carri partirono a rotta di collo, tra gli urli e i fischi della folla. Ma un prodigio deluse la turba: i tre Santi riuscirono a governare i propri carri e riuscirono a fuggire cos\u00ec dal patibolo, evitando (per questa volta) il martirio. Caio Calocero in particolare riusc\u00ec a prendere la strada per Vigevano per proseguire fino ad Asti, rifugiandosi nella comunit\u00e0 cristiana locale. L\u00ec, convert\u00ec al Cristianesimo Secondo di Asti, che and\u00f2 a Milano a farsi battezzare e ad aiutare i vecchi amici Faustino e Giovita, che erano rimasti nella citt\u00e0, nascondendosi nella locale comunit\u00e0 cristiana, mentre Calocero, non si sa bene per quale ragione, si trasfer\u00ec ad Albenga, dove continu\u00f2 la sua opera missionaria.\nFu l\u00ec che venne scoperto dalla polizia imperiale che stavolta pens\u00f2 bene di decapitarlo senza affidarsi a cavalli o altri animali per evitare altre sorprese. L'esecuzione avvenne presso l'antica foce del Centa, in localit\u00e0 Campore il 18 aprile del 121.\nCulto.\nIl ricordo di Calocero divenne presto culto locale restando limitato alle diocesi di Brescia, Milano, Asti, Ivrea, Tortona e Diocesi di Albenga.\nA Milano \u00e8 probabilmente sopravvissuta fino ai giorni nostri la memoria del (mancato) martirio di San Calocero nella toponomastica viaria del centro storico della citt\u00e0: non lontano da Porta Ticinese infatti si trova Via San Calocero, il cui nome derivava dalla presenza fino al 1951 della chiesa di San Calocero, chiesa dipendente dalla vicina chiesa di San Vincenzo in Prato, edificata probabilmente sopra i resti di un tempio pagano.\nPresso Albenga alle pendici del Monte Bignone, sono presenti i ruderi della basilica cristiana di Albenga, eretta attorno ai secoli IV e V e dedicata a San Calocero. L'area archeologica relativa al sito pluristratificato di San Calocero comprende i resti di una chiesa tardo-antica con successive fasi altomedievale e medievale di un monastero di Benedettine e Clarisse, sorto presso il luogo del martirio, o della sepoltura, del Santo e abbandonato alla fine del XVI secolo. Esso avrebbe custodito le spoglie mortali del Santo evangelizzatore della zona, finch\u00e9 queste non vennero traslate nella chiesa della citt\u00e0. La presunta Tomba di San Calocero \u00e8 conservata ad Albenga nel Civico museo ingauno, mentre nel Museo Diocesano \u00e8 esposto il busto reliquario di San Calogero (fine XV secolo) e nella Cattedrale di San Michele \u00e8 conservata l'urna con le reliquie del Santo (fine XVII secolo).\nSecondo un'altra tradizione, verso la met\u00e0 del IX secolo le reliquie del martire furono trasferite nell'Abbazia di San Pietro al Monte, a Civate. La tomba attuale \u00e8 custodita nella chiesa, dedicata appunto al Santo, edificata all'interno delle mura del paese; ma pare che originariamente le spoglie fossero state traslate nella chiesa di San Pietro al Monte, eretta in una zona verosimilmente sacra fin dai tempi dei Celti, come sembra dimostrare la Leggenda di San Pietro al Monte di Civate, in cui parte rilevante ha la presenza di una fonte d'acqua dai poteri miracolosi. Dall'altro versante del Monte di Civate, poi, sorge un altro paese, Caslino d'Erba, la cui principale attrazione \u00e8 data dalla chiesa romanica del Santuario della Madonna di San Calogero, in un'area sacra ove venne rinvenuta un'interessante lapide romana in cui, seppur con qualche dubbio e difficolt\u00e0, sembra potersi leggere il voto che un fedele fa \"alle Linfe e alle Acque\", sembrando darci la conferma cos\u00ec del fatto che l'area in questione fosse in origine un vero e proprio monte sacro, sede terrena degli spiriti delle acque. \nStando ad una ulteriore tradizione il santo avrebbe vissuto per un certo periodo come eremita alle pendici del \"monte Castell'Ermo\" (ovvero \"Castello dell'Eremo\"), in comune di Vendone (SV), dove venne in seguito costruito il piccolo Santuario di San Calocero.."}
{"id": "2252989", "revid": "6923", "url": "https://it.wikipedia.org/wiki?curid=2252989", "title": "Visa Waiver Program", "text": "Il Visa Waiver Program (in italiano \"Programma di esenzione di visto d'ingresso\") \u00e8 un programma del governo degli Stati Uniti che permette ai cittadini di un paese di recarsi negli Stati Uniti, per turismo o affari, per un periodo di 90 giorni senza un visto.\nFa parte di questo progetto il \"Sistema elettronico per l'autorizzazione al viaggio\"."}
{"id": "2252991", "revid": "339392", "url": "https://it.wikipedia.org/wiki?curid=2252991", "title": "VWP", "text": ""}
{"id": "2252992", "revid": "110157", "url": "https://it.wikipedia.org/wiki?curid=2252992", "title": "Libice nad Cidlinou", "text": "Libice nad Cidlinou \u00e8 un comune della Repubblica Ceca facente parte del distretto di Nymburk, in Boemia Centrale.\nFondata nel IX secolo, ."}
{"id": "2252993", "revid": "247222", "url": "https://it.wikipedia.org/wiki?curid=2252993", "title": "Tea - a mirror of soul", "text": ""}
{"id": "2252995", "revid": "74801", "url": "https://it.wikipedia.org/wiki?curid=2252995", "title": "Loqua", "text": "Loqua (in sloveno Lokve, in tedesco \"Loqua\") \u00e8 un paese della Slovenia, frazione del comune di Nova Gorica.\nDurante il dominio asburgico Loqua fu comune autonomo.\nGeografia fisica.\nLa localit\u00e0, che si trova a 928,6 metri s.l.m. e a 11,9 chilometri dal confine italiano, \u00e8 situata a nord della Selva di Tarnova (\"Trnovski gozd\") e a sud del vallone di Chiapovano (\"\u010cepovanski dol\").\nLe alture principali sono: monte Calvo (\"Veliki Golak\"), ; monte Frigido (\"Mrzovec\"), ; monte Bucovizza (\"Veliki Bukovec\"), ; \"Smrekov vrh\", ; monte C\u00e9son (\"Veliki \u010ce\u0161evnik\"), ; \"Ojstrovica\", ; \"\u0160kol\", ; \"Prezren\", ; Passo dei Turchi (\"Tur\u0161ki klanec\"), .\nMonumenti e luoghi d'interesse.\nOltre ad essere un piccolo centro sciistico, va menzionata la Grande grotta del ghiaccio Paradana (\"Velika ledena jama v Paradani\") a sud-est dell'insediamento, caratterizzata al suo interno dal ghiaccio perenne.\nLa chiesa del paese \u00e8 dedicata a Sant'Antonio da Padova (\"Sv. Antona Padovanskega\")."}
{"id": "2252996", "revid": "117640170", "url": "https://it.wikipedia.org/wiki?curid=2252996", "title": "Computer Gaming World", "text": "Computer Gaming World \u00e8 stata una rivista di videogiochi pubblicata negli Stati Uniti fra il novembre 1981 e il novembre 2006 dalla Ziff Davis. Circa a inizio 1983 divenne disponibile anche nel Regno Unito, distribuita da Games Workshop. Dopo il numero 268 \u00e8 stata sostituita da una rivista dal titolo \"Games for Windows: The Official Magazine\"; quest'ultima, dopo 17 uscite, \u00e8 stata chiusa e integrata nel sito 1UP.com."}
{"id": "2252997", "revid": "1543377", "url": "https://it.wikipedia.org/wiki?curid=2252997", "title": "Raunizza", "text": "Raunizza, o Raunizza di Gargaro, (in sloveno Ravnica, in tedesco \"Rauniza\") \u00e8 un paese della Slovenia, frazione del comune di Nuova Gorizia.\nLa localit\u00e0 , che si trova a 423 metri s.l.m. ed a 4.3 kilometri dal confine italiano, \u00e8 situata nella parte ovest della Selva di Tarnova (\"Trnovski godz\") e a nord del San Daniele.\nL'insediamento (\"naselja\") \u00e8 formato inoltre da altri agglomerati: Sedove (\"Sedovec\"), \"Most\" e \"Pri Pe\u010di\".\nDurante il dominio asburgico Raunizza fu comune autonomo.\nTra le due guerre mondiali fece parte del comune di Gargaro.\nGeografia fisica.\nRappresentato in parte nella carta IGM al 25.000: 40A-IV-NE\nAlture principali.\nMonte San Daniele, mt 553; Sella di Raunizza (\"Vratca\"), mt 403;"}
{"id": "2253007", "revid": "4252", "url": "https://it.wikipedia.org/wiki?curid=2253007", "title": "Gaudenzio (Radim)", "text": "Biografia.\nNato col nome di Radim, era figlio extraconiugale di Slavn\u00edk, quindi fratellastro di Adalberto di Praga.\nNel 989 i due entrarono nel monastero benedettino dedicato ai Santi Bonifazio e Alessio sull'Aventino a Roma, dove Radim adott\u00f2 il nome \"Gaudencius\" o \"Gaudentius\". Accompagn\u00f2 Adalberto nel suo viaggio fatale in Prussia nel 997.\nCulto.\nLa Chiesa cattolica lo commemora il giorno 11 ottobre.\nDal Martirologio Romano: \"A Gniezno in Polonia, san Gaudenzio o Radzim, vescovo, che, fratello secondo la carne e secondo lo spirito, nonch\u00e9 fedele compagno di sant'Adalberto vescovo di Praga, assistette al suo martirio e fu poi gettato egli stesso in carcere\". "}
{"id": "2253009", "revid": "767487", "url": "https://it.wikipedia.org/wiki?curid=2253009", "title": "I guerrieri", "text": "I guerrieri (\"Kelly's Heroes\") \u00e8 un film statunitense del 1970 diretto da Brian G. Hutton. Il film ha come interpreti principali Clint Eastwood e Telly Savalas.\nTrama.\nSotto una pioggia battente, Kelly, soldato semplice dell'esercito americano di stanza in Europa nel 1944, rapisce un colonnello tedesco per portarlo al rifugio del suo plotone; l'ordine viene dal sergente Big Joe e l'obiettivo \u00e8 di procurarsi informazioni logistiche sulla citt\u00e0 di Nancy, allo scopo di farsi qualche giorno di vacanza e andare a donne. Kelly provvede ad interrogare il colonnello di persona, e - dopo aver trovato delle barre d'oro nella sua borsa - decide di ubriacarlo per sciogliergli la lingua. Subito dopo aver estorto all'ufficiale tedesco alcuni dettagli sul carico d'oro, che ammonta a 14'000 lingotti, il loro rifugio viene attaccato dai tedeschi con 20 Panzer; Kelly e Big Joe fuggono, ma il colonnello viene colpito da una scarica di mitragliatrice e muore.\nIl giorno dopo arriva un ordine di ripiegamento, ma Kelly ha altri piani: vuole andare a prendere quell'oro, attualmente sistemato in una banca di Clermont-en-Argonne, 30 miglia oltre le linee tedesche. Kelly organizza la spedizione nei dettagli, mentre Big Joe ottiene dal capitano Maitland 3 giorni di licenza per l'intera compagnia. Kelly si reca da Mulligan, addetto ai mortai, e negozia un fuoco di sbarramento in un certo luogo ad una certa ora, dandogli dell'oro al posto dell'autorizzazione; poi si accorda con Rubamazzo, responsabile della sussistenza, e in cambio di armi, munizioni, viveri, attrezzature ed informazioni militari gli offre una fetta del bottino; nella conversazione si intromette un terzo incomodo, Testamatta, un carrista che si offre di appoggiare Kelly con 3 carri armati Sherman. Dopo qualche esitazione Kelly accetta e gli d\u00e0 appuntamento dietro le linee nemiche per la sera successiva. Da ultimo Kelly espone il suo piano agli altri componenti della compagnia, compreso Big Joe.\nLa sera stessa Mulligan assolve il suo compito puntualmente e con precisione, ed il plotone attraversa una piccola citt\u00e0 con due jeep Willys e due Half-track M3. Oltre le linee, il plotone si ferma per una pausa mentre Kelly e Big Joe discutono dei problemi che si presenteranno, compreso qualcosa che Kelly non ha ancora detto a nessuno, un piccolo particolare, anzi tre; 3 Tigre I, i carri pi\u00f9 potenti e pericolosi delle forze tedesche. All'improvviso un aereo attacca in volo radente: i soldati si salvano ma i mezzi sono inutilizzabili, distrutti per amara coincidenza da un aereo americano. Il plotone si avvia per fare la strada a piedi.\nTestamatta avanza con i suoi Sherman, distruggendo tutte le installazioni tedesche che incontra, ma - arrivati ad un ponte - esso viene distrutto da un attacco aereo alleato. I carristi devono costruire un altro ponte, e Testamatta coinvolge nell'operazione una sua conoscenza, il sergente Bellamy, che riesce a portare il materiale necessario usando i componenti della banda militare. Nel frattempo il plotone di Kelly sta attraversando un campo quando una mina antiuomo esplode, uccidendo uno dei soldati. Nel mentre una pattuglia tedesca, allertata dall'esplosione si avvicina dalla strada. Ne segue uno scontro a fuoco, dal quale gli americani escono vittoriosi, ma a caro prezzo, poich\u00e9 rimangono uccisi il caporale ed un altro membro del reparto. Demoralizzati e avviliti, i superstiti riescono a raggiungere il luogo dell'incontro, dove attendono Testamatta che si presenta a tarda notte con una colonna \"lunga quasi un chilometro\".\nLa mattina successiva il generale, informato dal comandante in capo che alcuni dei suoi uomini hanno sfondato il fronte, intercetta i messaggi dei partecipanti all'operazione; poich\u00e9 non parlano apertamente dell'oro, il generale equivoca e li incita ad avanzare. Il plotone attraversa e sale sul tank superstite, lasciando Bellamy indietro e dirigendosi verso il loro obiettivo. Il generale, decisamente su di giri, decide di appoggiare i valorosi soldati, avviandosi al loro inseguimento a bordo della sua jeep con Maitland e la cassetta delle medaglie. Nel frattempo la piccola banda, giunta a Clermont, deve risolvere il problema dei Tiger. Dopo aver mandato in avanscoperta Cowboy e Butowski, Kelly escogita un trucco: Cowboy comincia a suonare le campane e, grazie al rumore, Butowski fa fuori le sentinelle sui tetti, permettendo allo Sherman di avvicinarsi indisturbato, mentre la fanteria si piazza in punti strategici e annienta le guardie.\nA Clermont, quando Testamatta fa saltare il primo Tigre, comincia la battaglia: si scatena il caos e lo Sherman di Testamatta fa un abile uso delle strette stradine sbucando alle spalle del secondo Tigre: sfortunatamente la prima granata sparata \u00e8 di vernice; mentre il cannoniere cerca freneticamente di ricaricare, il Tigre ruota la sua torretta per rispondere ma da un lato il cannone \u00e8 bloccato da un muro e dall'altro da un albero. Infine un colpo dello Sherman lo immobilizza. Il terzo, bench\u00e9 danneggiato, torna nella piazza e resta in attesa di un attacco, ma nel frattempo lo Sherman si \u00e8 danneggiato e i soldati non riescono a ripararlo. Su suggerimento di Rubamazzo, Big Joe propone a Kelly di cercare un accordo con l'equipaggio del Tigre. Kelly, Big Joe e Testamatta si incontrano con il capo carro del Panzer, un sergente che inizialmente si rifiuta di consegnare la banca in mani americane, ma - messo di fronte alla proposta di ricevere una parte del bottino - apre la porta della banca a cannonate. Entrati nella banca, gli americani e il sergente tedesco trovano finalmente i lingotti d'oro. Mentre il paese scende in piazza e fa festa, i soldati caricano l'oro su un camion.\nTerminato il carico, il plotone si allontana, proprio mentre il capitano Maitland arriva alla banca e trova solo una scritta sul muro con il classico graffito di Kilroy, con la scritta \"Up yours baby!\"\nProduzione.\nRiprese.\nIl film \u00e8 stato girato a Visinada, in Jugoslavia, paese a pochi chilometri dal confine italiano, vicino alla pi\u00f9 nota e turistica Parenzo, per trovare un ambiente molto simile all'epoca della guerra; il film port\u00f2 importante valuta straniera in un paese che ancora risultava economicamente abbastanza arretrato."}
{"id": "2253015", "revid": "648716", "url": "https://it.wikipedia.org/wiki?curid=2253015", "title": "Don Chisciotte (brano musicale)", "text": "Don Chisciotte \u00e8 la settima canzone del disco \"Stagioni\" di Francesco Guccini, uscito nel 2000.\nDescrizione.\nCome risulta dal sito SIAE, \u00e8 stata scritta con il titolo originale \"Don Chisciotte e Sancho Panza\" da Beppe Dati per il testo e da Goffredo Orlandi in collaborazione con Dati per la musica; con alcune piccole modifiche al testo effettuate da Guccini ai tempi di \"Cirano\" (nell'album \"D'amore di morte e di altre sciocchezze\" del 1996), il titolo \u00e8 stato abbreviato in \"Don Chisciotte\", ridepositato con l'aggiunta della firma del cantautore pavanese per il testo e con le edizioni musicali L'Alternativa/Uva Fragola.\nVuole essere una lettura dei tempi presenti sfruttando un personaggio del passato.\nIl testo della canzone \u00e8 un dialogo tra i due personaggi, in cui Don Chisciotte \u00e8 cantato dallo stesso Guccini mentre Sancho Panza da Juan Carlos Biondini. Come il noto personaggio Don Chisciotte della Mancia di Miguel de Cervantes crede di poter cambiare il mondo e di mettere fine alle ingiustizie ed \u00e8 seguito da Sancho Panza, molto pi\u00f9 materialista."}
{"id": "2253016", "revid": "110157", "url": "https://it.wikipedia.org/wiki?curid=2253016", "title": "Regione Nordorientale (Macedonia del Nord)", "text": "La Regione Nordorientale \u00e8 una delle regioni statistiche della Macedonia del Nord, situata nella parte nordorientale del paese confina con Bulgaria e Serbia. Comprende 6 comuni.\nSociet\u00e0.\nEvoluzione demografica.\nIn base al censimento del 2002 la regione conta 173.814 abitanti.\nEtnie e minoranze straniere.\nIn base al censimento del 2002 la popolazione \u00e8 cos\u00ec divisa dal punto di vista etnico:"}
{"id": "2253017", "revid": "339392", "url": "https://it.wikipedia.org/wiki?curid=2253017", "title": "Radzim Gaudenty", "text": ""}
{"id": "2253021", "revid": "121836", "url": "https://it.wikipedia.org/wiki?curid=2253021", "title": "Duchi di Kent", "text": ""}
{"id": "2253023", "revid": "124376063", "url": "https://it.wikipedia.org/wiki?curid=2253023", "title": "Regione del Polog", "text": "La regione del Polog o Pologo \u00e8 una delle regioni statistiche della Macedonia del Nord situata nella parte nordoccidentale del paese e confina con Albania e Kosovo. Comprende 9 comuni in un territorio di 2.467\u00a0km\u00b2 e una popolazione di oltre 304.000 abitanti. \nSociet\u00e0.\nEvoluzione demografica e territorio.\nIn base al censimento del 2002 gli abitanti sono 304.125.\nEtnie e minoranze straniere.\nQuesta regione \u00e8 l'unica della repubblica in cui i Macedoni non sono la maggioranza. \nIn base al censimento del 2002 la popolazione \u00e8 cos\u00ec divisa dal punto di vista etnico:"}
{"id": "2253028", "revid": "287204", "url": "https://it.wikipedia.org/wiki?curid=2253028", "title": "Roberto Molinelli", "text": "Biografia.\nNato ad Ancona, ha studiato presso il Conservatorio \u201cG. Rossini\u201d di Pesaro, diplomandosi in viola con il massimo dei voti e la lode.\nHa suonato come solista con orchestre, in duo con il pianoforte ed in numerose formazioni cameristiche, vincendo premi in concorsi nazionali e internazionali ed esibendosi in alcune delle pi\u00f9 prestigiose sale da concerto italiane (Sala Verdi e Teatro alla Scala - Milano, Teatro Comunale - Bologna, Auditorium Parco della Musica \u2013 Roma, e altre) ed estere.\nHa effettuato registrazioni discografiche e radiofoniche. Ha inciso in prima registrazione assoluta i Drei Phantasiest\u00fccke op. 43 di Carl Reinecke, per viola e pianoforte. Tale disco \u00e8 stato premiato come \u201cCD del mese\u201d nella recensione della rivista \u201cCD Classica\u201d, leader del settore, con giudizio artistico \u201cEccezionale\u201d. Sue incisioni hanno ottenuto ottime critiche su periodici \nitaliani ed esteri, tra cui \u201cPiano Time\u201d (Italia), \u201cDiapason\u201d (Francia), \u201cFanfare\u201d (U.S.A.), \u201cThe clarinet\u201d (U.S.A.).\nHa collaborato con orchestre sinfoniche e da camera italiane come prima viola solista, \u00e8 stato Direttore artistico dell'Orchestra da Camera di Bologna. \u00c8 docente di viola al Conservatorio \u201cL. D\u2019Annunzio\u201d di Pescara.\n\u00c8 fondatore e direttore dell'Ensemble Opera Petite, un gruppo che esegue arie liriche e opere intere rispettando l'effetto della sonorit\u00e0 di un'orchestra, grazie alle sue elaborazioni e trascrizioni di famose opere (Don Pasquale, Rita, La Boh\u00e8me, Suor Angelica, e altre). L'Ensemble Opera Petite \u00e8 regolarmente invitato in stagioni di Sale e Teatri italiani ed \u00e8 \nstato in tourn\u00e9e in Giappone con \"La Boh\u00e8me\" e \"Serata Puccini\", un concerto dedicato alle pi\u00f9 famose arie della produzione pucciniana.\nIn veste di compositore, arrangiatore e direttore d'orchestra collabora con artisti italiani e stranieri, tra i quali Andrea Bocelli, Sara Brightman, Gustav Kuhn, Cecilia Gasdia, Anna Caterina Antonacci, Valeria Esposito, Andrea Griminelli, Lucio Dalla, Valeria Moriconi, Federico Mondelci, Enrico Dindo, Elena Zaniboni, Danilo Rossi, Giorgio Zagnoni, Alexia, Mario Lavezzi, realizzando arrangiamenti e lavori inediti per spettacoli che hanno visto questi artisti a fianco di grandi orchestre sinfoniche di levatura internazionale (Con te partir\u00f2, Romanza, Canto della Terra per Andrea Bocelli, eseguite in tutto il mondo). \u00c8 autore di brani che abbracciano i generi musicali pi\u00f9 svariati (classico sinfonico o da camera, jazz, pop, colonne sonore).\nMolte sue premi\u00e8re sono state eseguite in sedi illustri (Carnegie Hall di New York, Orchestra Filarmonica della Scala di Milano, Moscow Chamber Orchestra, I Concerti Euroradio in diretta satellitare, Teatro Comunale di Bologna, Ministero per i beni e le attivit\u00e0 culturali - Roma, Teatro Hermitage di San Pietroburgo, Ural Philharmonic Orchestra, Norwalk Symphony Orchestra, Teatro de Las Bellas Artes di Citt\u00e0 del Messico, Auditorium RadioTV Slovenia, The Presidential Symphony Orchestra Concert Hall di Ankara, Orch. Sinf. Dei Paesi Bassi, I Suoni delle Dolomiti, Orch. di Padova e del Veneto, Orch. Haydn di Bolzano e Trento, Orch. Filarmonica Marchigiana, Orch. Sinfonica di Sanremo, Orch. Regionale del Lazio, Istituzione Sinfonica Abruzzese, Orch. Sinfonica Rossini, Orch. Sinfonica di Bari) riscuotendo sempre un ampio successo di pubblico e di critica.\nUna sua composizione originale \u00e8 stata scelta come colonna sonora della campagna pubblicitaria Barilla, in onda ininterrottamente dal 1999 al 2006.\nHa arrangiato e diretto l'Orchestra RAI del Festival di Sanremo nelle edizioni:\n\u00c8 stato membro e Presidente della Giuria di SanremoLab\u00a0\u2013 Accademia della Canzone di Sanremo per tre anni consecutivi, dal 2004 al 2006.\nIn occasione delle celebrazioni del Centenario per Maria Montessori 1907-2007, la sua Opera \u201cMontessoriana\u201d \u00e8 stata da lui diretta e rappresentata in Svezia, Stati Uniti d'America e in Italia, a Roma, nella Sala Sinopoli dell'Auditorium Parco Della Musica.\nDa gennaio 2009 \u00e8 \"Direttore Artistico per l'Innovazione\" dell'Orchestra Sinfonica \"G. Rossini\""}
{"id": "2253029", "revid": "1305772", "url": "https://it.wikipedia.org/wiki?curid=2253029", "title": "Ipersonno", "text": "Il termine ipersonno \u00e8 utilizzato nella letteratura medica e nella fantascienza per indicare una condizione patologica di sonno continuo. Nella letteratura di fantascienza \u00e8 usato per descrivere un arresto completo e reversibile dei processi vitali.\nIpersonno in medicina.\nIn medicina l'ipersonno \u00e8 uno stato di sonno patologico profondo, spesso invincibile, durante il quale si osservavano talora atonia muscolare e perdita della sensibilit\u00e0. Il termine veniva utilizzato per descrivere la sintomatologia della fase iniziale dell'encefalite letargica di von Economo-Cruchet nel corso della quale i pazienti spesso dormivano continuamente giorno e notte e tendevano a riaddormentarsi quando venivano risvegliati (tuttavia, se risvegliati, a differenza dei pazienti in coma, apparivano ben orientati rispetto all'ambiente) o per indicare genericamente un sonno profondo e senza sogni. In entrambi i casi si preferisce attualmente l'espressione \u00abipersonnia\u00bb (patologica).\nIpersonno nella fantascienza.\nNella letteratura di fantascienza il termine ipersonno descrive un arresto completo e reversibile dei processi vitali. Condizioni fisiologiche nelle quali si verifica un rallentamento delle funzioni vitali sono il letargo, fisiologico in alcune specie animali, e l'animazione sospesa, indotta artificialmente e per breve tempo per motivi terapeutici o di ricerca. "}
{"id": "2253032", "revid": "486946", "url": "https://it.wikipedia.org/wiki?curid=2253032", "title": "Hell girl", "text": ""}
{"id": "2253036", "revid": "3115", "url": "https://it.wikipedia.org/wiki?curid=2253036", "title": "Luciano del Castillo", "text": "Biografia.\nInizia nel 1980 come fotoreporter a Palermo, presso il quotidiano \"l'Ora\" e l'agenzia Informazione Fotografica di Letizia Battaglia e Franco Zecchin.\nNel 1987, collabora per Action Press di Amburgo sugli avvenimenti dell'Est europeo: Romania, Polonia, Ungheria, Iugoslavia.\nNel 1986 e dal 1994 al 1996 cura dossier monografici d'attualit\u00e0 per la televisione catalana \"Tv3\".\nA Roma dal 1994, realizza reportage per \"il Corriere della Sera\", \"la Repubblica\", \"Il Messaggero\", \"La Stampa\", \"L'Unit\u00e0\", \"Avvenire\", \"Panorama\", \"L'Espresso\" (dove nel 2005 pubblica il reportage da N\u0101\u1e63iriya \"Brigata Combat Camera\"), \"Famiglia Cristiana\", \"Diario\" (dove nel 2002 pubblica un dossier sui rischi dei reporter di guerra), \"Avvenimenti\"; e per ANSA, The Associated Press, \"The Boston Globe\", \"The Guardian\", \"The Washington Post\", \"International Herald Tribune\", \"El Pa\u00eds\", \"La Vanguardia\", \"El Tiempo\", \"El Mundo\", \"The Australian\", \"Der Spiegel\". \nAd aprile 2002 \u00e8 relatore al convegno sul \u201cRuolo dell'informazione fotografica nelle zone di guerra\u201d, organizzato a Torino dalla \"Fondazione Italiana della Fotografia\".\nDal 2002 alla fine del 2005 lavora principalmente all'estero, nelle zone di conflitto e di crisi, anche al seguito del Dipartimento della Protezione Civile italiana per le esercitazioni e per le missioni d'emergenza effettuate in paesi colpiti da disastri naturali e del Ministero della Difesa.\nCollabora con Universit\u00e0 degli Studi Roma Tre, e i corsi informativi del Ministero della Difesa in collaborazione con la Federazione Nazionale Stampa Italiana.\nNel 2008 ha contribuito alla realizzazione della prima rivista palestinese di fotografia \"Wameed\".\nLavora per l'Agenzia Nazionale di Stampa Associata ANSA."}
{"id": "2253039", "revid": "339392", "url": "https://it.wikipedia.org/wiki?curid=2253039", "title": "Softball Maschile", "text": ""}
{"id": "2253041", "revid": "28592", "url": "https://it.wikipedia.org/wiki?curid=2253041", "title": "Biblioteca Reale di Torino", "text": ""}
{"id": "2253043", "revid": "1305772", "url": "https://it.wikipedia.org/wiki?curid=2253043", "title": "Significs", "text": "Significs \u00e8 un termine linguistico e filosofico introdotto da Victoria Lady Welby negli anni novanta dell'800. Successivamente fu adottato dal gruppo di pensatori olandesi raccolti intorno a Frederik van Eeden, tra i quali c'era anche Luitzen Brouwer, fondatore della Logica intuizionista.\nVisione generale.\nLa Significs fu sviluppata come teoria dei segni da Lady Welby in stretta relazione con l'opera di Charles Peirce, suo corrispondente. Gli studiosi non concordano sulla posizione che la Significs occupa: confrontandola con la semantica, la semiotica e la semiologia, la Significs si avvicina pi\u00f9 alla semiologia che alle altre due. La Significs ha preceduto nel tempo la semiologia, ma l'estensione del rapporto tra queste due discipline \u00e8 ancora oggetto di dibattito.\nA livello personale Lady Welby ebbe una certa influenza, soprattutto su Charles Kay Ogden. Lady Welby rappresenta una figura di mediazione e finora non ha ricevuto grande attenzione.\nTemi.\nLe sezioni seguenti sono tratte direttamente dall'articolo scritto da Lady Welby in Encyclop\u00e6dia Britannica Eleventh Edition.\nDefinizione.\nIl termine \"Significs\" pu\u00f2 essere definito come scienza del significato o studio del significato. Nel \"Dictionary of Philosophy and Psychology\" di Baldwin (1901-1905) si trova la seguente definizione:\n1. La Significs implica un'accurata distinzione tra:\nIl primo ha un riferimento principalmente verbale (o piuttosto istintivo), il secondo ha un riferimento volitivo, il terzo un riferimento morale. La Significs si occupa della relazione del segno con ciascuno di questi aspetti.\n2. Un metodo di allenamento mentale che mira alla concentrazione delle attivit\u00e0 intellettuali su ci\u00f2 che per implicita assunzione costituisce il valore primo e ultimo di ogni forma di studio, cio\u00e8 quello che viene chiamato indifferentemente il suo significato o senso. La Significs come scienza intendeva centralizzare e coordinare, interpretare, mettere in relazione tra loro e concentrare gli sforzi per ricavare i significati in ogni forma e, cos\u00ec facendo, classificare le varie applicazioni della propriet\u00e0 significante in modo chiaro e distinto.\nSin dalla pubblicazione del dizionario, per\u00f2, la materia \u00e8 stata oggetto di ulteriore considerazione e sviluppo, il che rende necessario apportare delle modifiche alla definizione data. \u00c8 chiaro che \u00e8 necessario sottolineare che l'applicazione dei principi e del metodo in questione non riguarda solo il linguaggio ma anche tutti gli altri tipi di funzione umana. \u00c8 necessario insistere sulla rettificazione dell'attitudine mentale e sull'aumento del potere interpretativo che deve seguire all'adozione del punto di vista e del metodo della Significs, in tutti gli stadi e in tutte le forme di allenamento mentale, e secondo le esigenze e contingenze della vita.\nAmbito.\nOccupandosi di forme linguistiche, la Significs comprende la semantica, una disciplina che fu introdotta e presentata formalmente nel 1897 da Michel Breal, il noto filologo francese, nel suo \"Essai de semantique\". Nel 1900 questo libro fu tradotto in inglese da Henry Cust, con una prefazione del professor John Percival Postgate. Breal fornisce la seguente definizione: \"Estrarre dalla linguistica ci\u00f2 che da essa scaturisce come alimento per la riflessione e - non ho paura di aggiungere - come regola per il nostro linguaggio, poich\u00e9 ognuno di noi collabora all'evoluzione della parola umana, ecco che cosa bisogna evidenziare, ecco ci\u00f2 che ho fatto in questo volume\". Nel \"Dictionary of Philosophy and Psychology Semantics\" la semantica \u00e8 definita come \"la dottrina del significato storico delle parole; la discussione sistematica della storia e delle trasformazioni del significato delle parole\". Quindi pu\u00f2 essere considerata una riforma e un'estensione del metodo etimologico, che si applica alla derivazione contemporanea e a quella tradizionale o storica. Visto che gli interessi umani crescono costantemente in direzioni specializzate, il vocabolario cos\u00ec arricchito viene preso in prestito senza riflettere, prima con una citazione definita, poi con un'adozione inconscia o deliberata. La semantica pu\u00f2 cos\u00ec essere descritta come l'applicazione della Significs in stretti ambiti filologici; ma la semantica non include lo studio e la classificazione del \"significato\" stesso dei termini, n\u00e9 il raggiungimento di una chiara ricognizione della loro importanza per rendere, bene o male, il valore espressivo non solo del suono e della parola scritta, ma anche ogni fatto e circostanza che richieda e richiami attenzione.\nObiettivi.\nUna lingua efficiente \u00e8 caratterizzata da uno sviluppo paragonabile a quello della vita e della mente: la lingua efficiente \u00e8, o dovrebbe essere naturalmente, l'espressione delicata, flessibile, creativa della mente, oltre a controllare e ordinare la mente stessa.\nL'uso classificato dei termini di espressione-valore suggerisce tre livelli principali o classi di quel valore: senso, significato e significativit\u00e0.\nInsegnamento.\nIl campo di applicazione pi\u00f9 promettente della Significs \u00e8 l'istruzione. Il bambino normale ha delle tendenze innate a esplorare, cercare significati e confrontare. Arricchire e semplificare il linguaggio sarebbe per lui un compito affascinante.\nIl movimento Significs.\nI pensatori olandesi comprendevano, oltre a Van Eeden e Brouwer, anche David van Dantzig, Herman Gorter, Jacob Isra\u00ebl de Haan, Henri Borel, Gerrit Mannoury ed Evert W. Beth.\nIl \"Signifische Kring\" fu fondato nel 1922 da Brouwer, Mannoury, Van Eeden e altri. In seguito si unirono i biologi Hermann Jacques Jordan e Christiaan Pieter Raven. Sul piano internazionale furono creati due gruppi: \"International Group for the Study of Significs\" e \"International Society for Significs\"."}
{"id": "2253048", "revid": "76963", "url": "https://it.wikipedia.org/wiki?curid=2253048", "title": "Nana Kitade", "text": "\u00c8 nota per il suo stile da Gothic Lolita. Sotto contratto per la Sony Music, le sue canzoni sono state utilizzate in molti anime, dorama, programmi televisivi e film.\nBiografia.\nNana Kitade inizi\u00f2 a prendere lezioni di pianoforte all'et\u00e0 di 3 anni. A 12 anni inizi\u00f2 a scrivere canzoni, mentre a 14 anni inizi\u00f2 a suonare la chitarra. Poco prima di diplomarsi, si trasfer\u00ec a Tokyo.\nNel 2002 fu scoperta dalla Sony Music, durante un provino. Nell'ottobre 2003, la Kitade fece il suo debutto, incidendo il singolo \"Kesenai Tsumi\", che fu utilizzato come sigla finale della serie anime \"Fullmetal Alchemist\". In seguito al successo della canzone, la Kitade incise altri quattro singoli e nell'agosto 2005 incise il suo primo album, intitolato \"18 -eighteen-\". Inoltre apparve per la prima volta in un concerto. Nana Kitade divenne cos\u00ec un'icona tra le adolescenti giapponesi, che iniziarono a imitare il suo modo di vestire, e comparve su numerose riviste.\nSuccessivamente, la Kitade incise altri quattro album e divenne nota anche fuori dal Giappone, ricevendo inviti dagli Stati Uniti d'America e dalla Francia per partecipare a delle convention."}
{"id": "2253055", "revid": "1442080", "url": "https://it.wikipedia.org/wiki?curid=2253055", "title": "Rule/Sparkle", "text": "Rule/Sparkle \u00e8 il 45\u00ba singolo della cantante giapponese Ayumi Hamasaki, pubblicato il 25 febbraio 2009 e contenuto nell'album \"Next Level\". La canzone \"Rule\" fa da colonna sonora al film \"Dragonball Evolution,\" mentre \"Sparkle\" \u00e8 stata scelta come brano per lo spot di una automobile della Honda, la Zest Spark.\nPubblicazione.\n\"Rule/Sparkle\" \u00e8 stata pubblicata in tre diversi formati, uno costituito da CD+DVD, e altri due costituiti solo dal CD. Akira Toriyama, il creatore del celeberrimo manga e anime \"Dragon Ball\", ha ricevuto la richiesta da parte della casa discografica Avex Trax di disegnare un'illustrazione di Ayumi nei panni di Goku per la cover del CD e del DVD."}
{"id": "2253068", "revid": "47767", "url": "https://it.wikipedia.org/wiki?curid=2253068", "title": "Salamelecchi", "text": "Con la parola salamelecchi si indicano le complimentosit\u00e0 e i giudizi affettati ed esageratamente elogiativi, talora motivati da un qualche intento di piaggeria (e quindi d'ipocrisia), miranti a guadagnarsi la compiacenza del prossimo.\nEtimologia.\nLa parola \u00e8 di origine araba e si rif\u00e0 all'espressione \"al-sal\u0101m \u02bfalaykum\" (lett. \"la pace sia con voi), che in ambito islamico costituisce la maniera appropriata di salutare un proprio correligionario, cui in genere si risponde \"wa \u02bfalaykun al-sal\u0101m\" (\"e su di voi [anche] la pace\"). Per chi non sia musulmano infatti le formule di saluto sono altre: ad esempio \"ma\u02bfa al-sal\u0101m\" (lett. \"con la pace\" [di Dio]\") o il pi\u00f9 neutro \"il\u0101 al-liq\u0101\u02be\", ossia \"arrivederci\" (lett. \"all'incontro\"). Un termine che deriva dall'espressione araba \u00e8 il turco \"selamlik\", pi\u00f9 esattamente in alfabeto turco \"selaml\u0131k\", che indica la parte di un palazzo o di un'abitazione turca riservata agli uomini, dove quindi avevano luogo i convenevoli d'uso."}
{"id": "2253086", "revid": "767487", "url": "https://it.wikipedia.org/wiki?curid=2253086", "title": "John W. Collins", "text": "Ottenne il titolo di Maestro negli anni '30 e fu il primo editore della rubrica di scacchi per corrispondenza della rivista \"Chess Review\". Rappresent\u00f2 gli Stati Uniti nel primo campionato del mondo per corrispondenza. Vinse il campionato USA per corrispondenza e rimase per molti anni il numero uno nella lista Elo USA per corrispondenza. Era anche un ottimo giocatore a tavolino e rimase attivo nei tornei fino alla fine degli anni '60.\n\u00c8 molto noto negli Stati Uniti come istruttore di scacchi. \u00c8 stato istruttore di molti famosi campioni, tra i quali Bobby Fischer, William Lombardy e Robert Byrne.\nCollins era paraplegico e usava una sedia a rotelle per muoversi. Era assistito nei suoi spostamenti dalla sorella Ethel Boyd Collins, che era una infermiera diplomata e lo accompagnava ai tornei."}
{"id": "2253092", "revid": "834", "url": "https://it.wikipedia.org/wiki?curid=2253092", "title": "Non riesco a farti innamorare", "text": "Non riesco a farti innamorare \u00e8 un album di Sal Da Vinci, pubblicato nel 2009."}
{"id": "2253093", "revid": "38120", "url": "https://it.wikipedia.org/wiki?curid=2253093", "title": "Justice Guild of America", "text": "La Justice Guild of America \u00e8 un team di supereroi apparso in due episodi della serie animata \"Justice League\", \"Colleghi paralleli\" e \"La Realt\u00e0 dell'Illusione\", come omaggio alla Justice Society della Golden Age e, in una certa misura, alla Justice League della Silver Age.\nSinopsi.\nCulmine di una battaglia con un gigantesco robot, che si scoprir\u00e0 essere guidato da Lex Luthor, basato sul disegno sia del robot che dall'armatura indossata dal pilota. Flash, Lanterna Verde, Hawkgirl e J'onn J'onnz finiscono in una Terra parallela in un luogo idilliaco degli anni cinquanta, \"Seaboard City\", che pi\u00f9 che altro ricorda Pleasantville o altri posti simili.\nQui incontrano la Justice Guild of America - Tom Turbine, The Streak, The Green Guardsman (da non confondere con Green Guardsman di Amalgam Comics), Black Siren, Catman e la loro mascotte Ray Thompson. Questi sono i personaggi di un fumetto della Terra della Justice League di cui Lanterna Verde leggeva da bambino. Tom Turbine ipotizza che gli autori del fumetto della Justice Guild erano mentalmente sintonizzati a livello inconscio a ci\u00f2 che accadeva su quella Terra; questa \u00e8 la spiegazione che Gardner Fox dette al collegamento \"JLA/JSA\" nella sua storia del settembre 1961, in cui Barry Allen, il Flash di Terra-1 incontra Jay Garrick, la sua controparte di Terra-2. Anche Barry aveva letto di Jay Garrick nei fumetti che aveva da bambino.\nAvvertendo profonde incongruenze con la troppo perfetta Seaboard City, la League scopre che in realt\u00e0 i membri della JGA sono morti quando un missile cubano schiantatosi sugli Stati Uniti d'America diede inizio alla Terza guerra mondiale, facendoli perire nel conseguente scambio nucleare con gli stati sovietici.\nLa JLA chiese spiegazioni a tale proposito; scioccata, la JGA neg\u00f2 la possibilit\u00e0 di questa illusione. J'onn sospetta quindi che l'ideatore di tutto ci\u00f2 sia Ray Thompson. Ray nega dicendo di non sapere nulla di tutto ci\u00f2, ma J'onn crea un collegamento telepatico con la sua mente, rivelando la sua vera forma: un mutante sfigurato con l'abilit\u00e0 di modificare la realt\u00e0. Le abilit\u00e0 di Ray vennero attivate dall'olocausto nucleare, e cre\u00f2 questa realt\u00e0 alternativa come conseguenza delle loro manifestazioni. Con una visione distorta e nostalgica della realt\u00e0, Ray ricre\u00f2 il mondo della sua infanzia e riport\u00f2 in vita gli eroi che venerava da ragazzino. Smascherato e arrabbiato tenta di attaccare sia la JLA che la JGA. Alla fine, la JGA decide che possono battere il loro nemico, anche sacrificandosi, affermando che essendo morti una volta per salvare il mondo, potevano farlo di nuovo. Sfinendo Ray, che non riesce a reggere l'attacco delle due squadre, tutta la citt\u00e0 ritorna al suo stato normale e la JGA scompare sotto gli occhi tristi di Lanterna Verde.\nI membri della Justice League ritornano alla loro Terra utilizzando una macchina spazio/tempo su cui Tom Turbine stava lavorando prima di morire; nel frattempo, a Seaboard City, gli abitanti vengono liberati dalla loro prigionia, e cominciano a ricostruire il loro mondo distrutto.\nSulla sua Terra, John Stewart pensa a quanto la JGA significasse per lui quand'era bambino e l'impatto che ebbe su di lui la cancellazione del fumetto nel 1962 (l'anno in cui i membri della JGA effettivamente morirono)."}
{"id": "2253099", "revid": "110157", "url": "https://it.wikipedia.org/wiki?curid=2253099", "title": "Pombalinho (Santar\u00e9m)", "text": "Pombalinho \u00e8 una freguesia di Santar\u00e9m di 562 abitanti (2001)."}
{"id": "2253102", "revid": "1305772", "url": "https://it.wikipedia.org/wiki?curid=2253102", "title": "Novastar (album)", "text": "Novastar \u00e8 il primo album studio del gruppo Alternative rock Novastar, pubblicato il 1\u00ba ottobre 1999."}
{"id": "2253106", "revid": "1869172", "url": "https://it.wikipedia.org/wiki?curid=2253106", "title": "Another Lonely Soul", "text": "Another Lonely Soul \u00e8 il secondo studio album della band Alternative rock Novastar, pubblicato nel 2004 dalla WEA Records.\nHa raggiunto la posizione numero 1 nella classifica degli album in Belgio."}
{"id": "2253117", "revid": "228587", "url": "https://it.wikipedia.org/wiki?curid=2253117", "title": "Gazelle", "text": ""}
{"id": "2253118", "revid": "22356", "url": "https://it.wikipedia.org/wiki?curid=2253118", "title": "Intasuchus silvicola", "text": "L'intasuco (Intasuchus silvicola ) \u00e8 un anfibio estinto, appartenente ai temnospondili. Visse nel Permiano superiore (circa 255 milioni di anni fa) e i suoi resti sono stati ritrovati in Russia.\nDescrizione.\nIl corpo di questo animale doveva essere abbastanza simile a quello di una salamandra, ma era pi\u00f9 robusto e tozzo. Le dimensioni erano notevoli (lunghezza circa 2 metri) e il cranio possiede le caratteristiche predatorie tipiche dei temnospondili. Rispetto a quello di altri anfibi del Permiano, il cranio dell'intasuco era piuttosto stretto e allungato, di forma quasi triangolare. Davanti alle orbite erano presenti due carene ossee, dalla funzione sconosciuta. I denti erano numerosi e di grandi dimensioni, tipici di un grande predatore. Probabilmente questo animale trascorreva la sua esistenza immerso nei fiumi o sulle rive, in modo analogo a quello dei coccodrilli. \nClassificazione.\nL'intasuco possiede numerose caratteristiche inusuali, soprattutto nel cranio (ad esempio le due carene ossee), che hanno portato gli studiosi ad ascriverlo a una famiglia a s\u00e9 stante, quella degli intasuchidi (Intasuchidae). Precedentemente erano state riscontrate somiglianze con il ben noto \"Eryops\" del Nordamerica, ma pi\u00f9 di recente si \u00e8 notato che il cranio di forma allungata era vagamente simile a quello degli archegosauridi (Archegosauridae), un gruppo di temnospondili pi\u00f9 evoluto. Un altro animale a volte ascritto agli intasuchidi \u00e8 \"Syndyodosuchus\", dal cranio pi\u00f9 corto di quello di \"Intasuchus\".\nDi seguito \u00e8 mostrato un cladogramma tratto dal lavoro di Schoch e Milner (2000), in cui \"Intasuchus\" \u00e8 considerato il \"sister group\" di \"Cheliderpeton vranyi\" (ora \"Glanochthon\") \"latirostre\":"}
{"id": "2253120", "revid": "1793900", "url": "https://it.wikipedia.org/wiki?curid=2253120", "title": "Canyon di Palo Duro", "text": "Il Canyon di Palo Duro \u00e8 un sistema di canyon appartenente alla scarpata di Caprock nella regione del Texas Panhandle, nel nord del Texas (Stati Uniti). Situato a sud-est della citt\u00e0 di Amarillo, il canyon \u00e8 protetto da un Parco statale. Il suo nome spagnolo significa \"legno duro\" in riferimento alle piante di ginepro che crescono nella regione. Il Canyon di Palo Duro \u00e8 il secondo per dimensioni degli Stati Uniti, dopo il Grand Canyon dell'Arizona. Il suo tipico colore rosso \u00e8 causato dalla presenza di ferro nel terreno."}
{"id": "2253121", "revid": "75421", "url": "https://it.wikipedia.org/wiki?curid=2253121", "title": "Presente (album Renato Zero)", "text": ""}
{"id": "2253124", "revid": "344503", "url": "https://it.wikipedia.org/wiki?curid=2253124", "title": "Dan Fogler", "text": "Biografia.\nCarriera.\nFogler ebbe il suo primo ruolo di William Barf\u00e9e all'interno del cast del musical \"The 25th Annual Putnam County Spelling Bee\". Insieme a Sarah Saltzberg e Jay Reiss, fu uno dei creatori originali dello show quando inizi\u00f2 col nome di \"C-R-E-P-U-S-C-U-L-E\". Nel 2005, Dan vinse: \"The Lortel\", \"Outer Critics\", \"Broadway World\" e \"Drama Desk\"; fu onorato anche col prestigioso Tony Award al miglior attore non protagonista in un musical per lo stesso ruolo.\nFogler ha recitato in diversi film: \"Scuola per canaglie\", \"Tutte pazze per Charlie\", \"Balls of Fury - Palle in gioco\", \"Fanboys\", \"Animali fantastici e dove trovarli\", \"Animali fantastici - I crimini di Grindelwald\" e \"Animali fantastici - I segreti di Silente\". La recitazione dell'attore in \"Elephant in The Room\" - per cui \u00e8 stato anche direttore di produzione - ispirato da \"Il rinoceronte\" di Eug\u00e8ne Ionesco \u00e8 stato accettato al \"The NY International Fringe Festival 2007\". \u00c8 apparso nel 2003 nel video musicale \"I Don't Wanna Be Me\" della band Type O Negative.\nVita privata.\nFogler \u00e8 nato a Brooklyn, New York, il secondogenito di un'insegnante di inglese e un chirurgo.. Fogler \u00e8 di religione ebraica e risiede a Chelsea, New York.\nDoppiatori italiani.\nNelle versioni in italiano dei suoi film, Dan Fogler \u00e8 stato doppiato da:\nDa doppiatore \u00e8 sostituito da:"}
{"id": "2253128", "revid": "1457847", "url": "https://it.wikipedia.org/wiki?curid=2253128", "title": "Petrogenetica", "text": "La petrogenetica \u00e8 una branca della geologia che analizza le strutture geologiche a livello di singoli campioni di roccia. Si esaminano a livello microscopico le relazioni fra i minerali costituenti e l'orientazione statistica dei piani cristallografici ed assi ottici. Gli strumenti di indagine sono il microscopio ottico con il quale si analizzano sezioni sottili di roccia, il difrattometro e la camera di Debye per analizzare i separati granulari."}
{"id": "2253130", "revid": "110157", "url": "https://it.wikipedia.org/wiki?curid=2253130", "title": "StealthNet", "text": "StealthNet \u00e8 un client P2P libero basato sulla rete anonima RShare. \u00c8 distribuito sotto i termini della licenza libera GNU General Public License.\nNel 2007, delle operazioni di criptoanalisi scoprirono delle falle di sicurezza nel proprio protocollo. Tali problemi furono risolti nelle versioni successive.\nCaratteristiche.\nSicurezza ed anonimato.\nStealthNet, tramite la rete RShare, fornisce un buon grado di sicurezza ed anonimato agli utenti che lo utilizzano.\nNell'uso dei programmi P2P non anonimi \u00e8 facile tracciare l'indirizzo IP di un utente, ed i dati che sta scambiando, provocando una lesione dei diritti alla privacy. Questo accade perch\u00e9 nei P2P non anonimi il trasferimento dei dati avviene in modo diretto tra mittente e destinatario. Quindi \u00e8 facile, analizzando il flusso di pacchetti trasmessi, rintracciare chi sta inviando, chi sta ricevendo e cosa si sta scambiando.\nQuesto comportamento \u00e8 tipico delle associazioni Anti-P2P che analizzano il traffico P2P per scoprire trasferimenti di materiale coperto da copyright, andando per\u00f2 in tal modo a ledere la privacy degli utenti che non usano i programmi di file sharing in modo illegale.\nL'analisi del traffico \u00e8 resa pi\u00f9 difficile, se non impossibile, nella rete RShare perch\u00e9 lo scambio di dati non avviene principalmente in modo diretto tra mittente e destinatario. Infatti, prima di arrivare a destinazione, i dati vengono instradati attraversano altri nodi della rete RShare.\nCi\u00f2 indica che ogni nodo della rete RShare non utilizza la propria banda solo per lo scambio dei propri file, ma anche per instradare ulteriori informazioni/dati riguardanti altri nodi della rete.\nSecondo questo principio, pur controllando il flusso di dati scambiato tra due nodi, non si pu\u00f2 imputare a codesti di essere, uno il mittente, e l'altro il destinatario.\nInoltre, nel protocollo della rete RShare non si utilizzano gli indirizzi IP per identificare univocamente i nodi in linea, ma degli appositi RShare ID non associabili all'indirizzo IP del medesimo nodo.\nCifratura.\nNella rete RShare tutti gli scambi di dati vengono criptati \"point-to-point\" (punto-punto, da client a client), al fine di rendere inefficace l'analisi dei trasferimenti e tutelare maggiormente la privacy.\nTale principio \u00e8 anche adottato per aggirare le tecniche di traffic shaping messe in atto da alcuni ISP per identificare il traffico P2P e limitarlo o bloccarlo.\nServerless.\nLa rete RShare, a differenza dei pi\u00f9 comuni P2P non anonimi, non si appoggia su server dedicati per la memorizzazione dei file condivisi e per la ricerca di fonti per un file in download.\nI client RShare si affidano a delle web cache che posseggono il solo compito di tenere traccia dell'indirizzo IP, e la relativa porta TCP, dei nodi in linea. Nient'altro viene memorizzato riguardo ad un singolo nodo.\nCi\u00f2 avviene per supportare i client nella ricerca dei nodi col quale stabilire una connessione diretta. Di norma la ricerca di nodi per la connessione diretta viene eseguita sempre all'avvio del programma, e di rado viene ripetuta quando un nodo diretto viene perso o si \u00e8 disconnesso.\nLe web cache comunque non memorizzano i file condivisi da un nodo e non servono per la funzione di ricerca di file o di fonti per un download, diversamente da come sono pensati e gestiti i server per le reti P2P non anonime.\nOgni utente pu\u00f2 utilizzare il proprio host come una web cache della rete RShare, basta avere installato sul proprio sistema operativo un webserver PHP e MySQL. Per chi volesse realizzare una web cache \u00e8 possibile consultare una su \"Planet Peer Wiki\" redatta dagli sviluppatori del programma."}
{"id": "2253132", "revid": "228587", "url": "https://it.wikipedia.org/wiki?curid=2253132", "title": "Quiet Riot (disambigua)", "text": ""}
{"id": "2253143", "revid": "79968", "url": "https://it.wikipedia.org/wiki?curid=2253143", "title": "Engie", "text": "ENGIE, precedentemente \"GDF Suez\", \u00e8\u00a0una multinazionale francese che opera nei settori della produzione e distribuzione di gas naturale, energie rinnovabili e servizi. \nAl 2014 risultava essere il quarto gruppo mondiale nel settore energia secondo la classifica Fortune 500. \u00c8 il primo produttore di elettricit\u00e0 e il primo fornitore di servizi energetici e ambientali al mondo; inoltre \u00e8 primo in Europa sia per rete di distribuzione di gas naturale sia come importatore di GNL.\nL'azienda ha 171.100 dipendenti, 96,8 GW di capacit\u00e0 installata di energia elettrica, 39.400 KM di rete di trasmissione di gas naturale, 26,9 GW di capacit\u00e0 installata di energia rinnovabile. \nStoria.\nIl gruppo GDF Suez \u00e8 nato il 22 luglio 2008 in seguito alla fusione dei gruppi energetici Gaz de France e Suez, in cui GDF ha incorporato Suez: il concambio ufficiale \u00e8 stato di 21 azioni GdF per 22 azioni Suez, stabilito il 3 settembre 2007.\nLa fusione era stata annunciata il 25 febbraio 2006 dal Primo ministro francese Dominique de Villepin per contrastare una possibile OPA ostile di Enel su Suez. L'accordo ha portato alla conversione dello Stato francese dell'80% delle quote di GDF in poco pi\u00f9 del 35% delle azioni della nuova societ\u00e0. Le attivit\u00e0 di Suez nel settore idrico e dei rifiuti sono state cedute a Suez Environnement, di cui GDF Suez \u00e8 azionista al 35%.\nIl 24 aprile 2015 il gruppo GDF Suez ha cambiato il suo nome commerciale in Engie; il 29 luglio seguente anche la ragione sociale viene ufficialmente modificata di conseguenza.\nDati economici e finanziari.\n\"Dati aggiornati al 26 febbraio 2021\".\nAzionisti.\n\"Dati aggiornati al 31 dicembre 2019\"."}
{"id": "2253145", "revid": "729019", "url": "https://it.wikipedia.org/wiki?curid=2253145", "title": "Beretta Laramie", "text": "Il Beretta Laramie \u00e8 un revolver a singola azione costruito da Beretta Italia e replica dello Schofield Modello 3.\n\u00c8 il \"cugino\" del Beretta Stampede ed incamera sia il .45 Long Colt che il .38 Special. \u00c8 caratterizzato da un sistema di apertura basculante della canna e di chiusura superiore (top break). A differenza del suo progenitore dell'800, il Laramie si presenta con una sicura automatica sul cane.\n\u00c8 disponibile con le finiture blu, nickel o con castello tartarugato nelle rispettive tre versioni: base, nickel, De Luxe.\nNote.\nUna replica abbastanza fedele del revolver Schofield \u00e8 prodotta anche dalla Uberti ed importata negli USA da Navy Arms. Piccole modifiche sono state apportate alla canna per renderla pi\u00f9 robusta ed al tamburo per accogliere le capienti .45 Long Colt."}
{"id": "2253149", "revid": "123981352", "url": "https://it.wikipedia.org/wiki?curid=2253149", "title": "Michael D. O'Brien", "text": "Romanzi.\nMichael D. O'Brien, scrittore canadese autodidatta, \u00e8 conosciuto soprattutto per la sua serie di romanzi di tema apocalittico complessivamente chiamata \"The Children of the Last Days\" (\u00abI bambini dei giorni ultimi\u00bb). La prima opera di tale serie, divenuta bestseller, \u00e8 \"Il nemico\" (il cui titolo originale \u00e8 \"Father Elija: An Apocalypse\"), stampato per la Ignatius Press nel 1996, che narra la storia dell'avvocato ebreo David Sch\u00e4fer, sopravvissuto all'Olocausto e in seguito divenuto frate carmelitano con il nome di Padre Elia. Nella trama, ambientata negli anni contemporanei, sono incluse le caratterizzazioni di un Prefetto della Congregazione per la Dottrina della Fede e di un Pontefice che ricordano da vicino l'ex-prefetto Joseph Ratzinger e il precedente papa Giovanni Paolo II, e affidano a Padre Elia una missione capitale per il destino del mondo e dell'uomo, ovvero il confronto e il tentativo di conversione di colui che \u00e8 considerato l'Anticristo, in modo da rimandare la probabile e ormai prossima Apocalisse. Uno degli intrighi dell'Anticristo, caratterizzato come un misterioso Presidente d'Europa ammirato da tutto il mondo, coinvolge il ritrovamento di un manoscritto perduto di Aristotele \"Sulla giustizia\" nella sua versione averroista. Tutta la serie di romanzi di O'Brien, non solo \"Il Nemico\", \u00e8 incentrata sul tema degli \u00abultimi tempi\u00bb descritti e profetizzati nei Vangeli. Padre Elia/David Sch\u00e4fer appare in diversi di questi romanzi come protagonista: ad esempio \"Il Libraio\" tratta dell'adolescenza di Sch\u00e4fer. unico membro della sua famiglia miracolosamente sfuggito alla deportazione nazista per merito del libraio Pawel Tarnowski, suo salvatore e figura chiave dell'intera serie di romanzi. Si pu\u00f2 inoltre notare come gli argomenti, i concetti e la trama de \"Il Nemico\" presentino molte affinit\u00e0 con il romanzo \"Il padrone del mondo\" di Robert Hugh Benson, e lo stesso O'Brien rende manifesti gli spunti intellettuali presi da \"Il Signore degli Anelli\", dalla \"Divina Commedia\", dai \"Promessi sposi\" nonch\u00e9 dalle opere catechetiche e apologetiche di sant'Agostino, san Giustino, Tertulliano e dell'intera tradizione patristica e scolastica.\nSaggi.\nGli articoli, saggi e conferenze di O'Brien tendono a concentrarsi sulla sua visione di una civilt\u00e0 occidentale in immane declino e in corsa verso quello da lui definito come \u00abNuovo Totalitarismo\u00bb. Il saggio pi\u00f9 noto di O'Brien, \"Un paesaggio con draghi: la battaglia per la mente di tuo figlio\", stampato sempre per la Ignatius Press nel 1994 e descritto come controverso dal suo stesso editore, presenta l'analisi di come la contemporanea letteratura e cultura per bambini sia stata progressivamente sradicata dall'etica cristiana per essere immessa entro un'ideologia neopagana in cui il bene e il male sono sfumati e non pi\u00f9 chiaramente definiti. Il saggio di O'Brien avanza le sue critiche o il suo scetticismo verso innumerevoli opere di fantasia, da \"Eragon\" di Paolini a \"Il cavaliere dei draghi\" di Cornelia Funke fino a \"Harry Potter\" della Rowling e ai \"Dragonieri di Pern\" di Anne McCaffrey. Una delle ipotesi fondamentali del saggio \u00e8 che, a monte di una millenaria e perlopi\u00f9 univoca tradizione di simboli, ogni opera di fantasia che intenda presentare la figura del drago come simpatetica al bene invece che al male contiene implicitamente un nucleo anticristiano, cio\u00e8 orientato a scardinare l'opposizione cristiana fra Cristo (rappresentato dall'agnello o dal leone) e Satana (rappresentato appunto dal drago o dal serpente). Dall'innumerevole lista di opere letterarie, cinematografiche e televisive additate da O'Brien come nocive per la formazione morale e spirituale dei bambini, che avverrebbe appunto mediante un'educazione simbolistica deviata, rimangono invece escluse \"Il Signore degli Anelli\" di J. R. R. Tolkien, \"Le cronache di Narnia\" di C. S. Lewis e le varie opere fantastiche (ad esempio \"La principessa e i goblin\") di George MacDonald per il loro ordine simbolico ed etico radicato nella tradizione cristiana: attuando un confronto fra l'opera della Rowling e quella di Tolkien, ad esempio, O'Brien afferma che \u00ab\"la Rowling ritrae la vittoria di Harry come frutto di una conoscenza e di un potere esoterico. Questo \u00e8 Gnosticismo. Tolkien ritrae invece la vittoria di Frodo come frutto di umilt\u00e0, obbedienza e coraggio in una condizione di radicale sofferenza. Questa \u00e8 Cristianit\u00e0\"\u00bb.\nAttivit\u00e0 artistica.\nO'Brien \u00e8 anche un artista, pi\u00f9 precisamente un pittore che dipinge in stile neo-bizantino con un'interpretazione contemporanea; i suoi dipinti sono spesso venduti per oltre 10.000 dollari l'uno, e alcuni di questi suoi dipinti appaiono anche sulle copertine di ogni suo libro."}
{"id": "2253150", "revid": "1305772", "url": "https://it.wikipedia.org/wiki?curid=2253150", "title": "Distretto di Ysyk-Ata", "text": "Il distretto di Ysyk-Ata (in chirghiso: \u042b\u0441\u044b\u043a-\u0430\u0442\u0430 \u0440\u0430\u0439\u043e\u043d\u0443), precedentemente conosciuto come \"distretto di Kant\" \u00e8 un distretto (\"raion\") del Kirghizistan con capoluogo Kant; \u00e8 situato sulla riva meridionale del fiume \u010cu, approssimativamente a met\u00e0 strada tra Bi\u0161kek e Tokmok.\nBase aerea.\nNel 1941 venne stabilita nel territorio distrettuale una base e scuola di addestramento per piloti dell'aeronautica militare sovietica, nella quale furono addestrati pi\u00f9 di 1500 uomini durante la seconda guerra mondiale. Dal 1956 inizi\u00f2 ad addestrare anche piloti stranieri, tra i quali sono degni di menzione gli ex presidenti dell'Egitto Hosni Mubarak e Siria Hafiz al-Asad.\nNel 1992, seguendo il collasso dell'Unione Sovietica, la base venne trasferita alle autorit\u00e0 del Kirghizistan e a partire dal 2003 ospita unit\u00e0 dell'aeronautica militare russa.\nErosione del terreno.\nLe autorit\u00e0 distrettuali, cos\u00ec come i residenti del villaggio fluviale di Mil\u00e2nfan, sono preoccupate dal fatto che il fiume \u010cu stia gradualmente erodendo il territorio della zona."}
{"id": "2253154", "revid": "536103", "url": "https://it.wikipedia.org/wiki?curid=2253154", "title": "Eliseo Mattiacci", "text": "Biografia.\nDopo gli studi all'Istituto Statale d'Arte Gaetano Lapis di Cagli si diploma nel 1959 all'Istituto di Belle Arti di Pesaro e nel 1961 realizza la sua prima mostra: una collettiva dedicata ai giovani artisti dalla Galleria Nazionale d'Arte Moderna di Roma in occasione della quale si aggiudica il primo premio con l'opera \"Uomo meccanico\" realizzata in metallo con materiali di recupero assemblati.\nDal 1964 l'artista si trasferisce a Roma, dove frequenta l'ambiente culturale della capitale, in quegli anni in pieno fermento.\nQueste frequentazioni gli permetteranno di esporre in una delle gallerie simbolo del \"milieu\" artistico romano dell'epoca, La Tartaruga di Piazza del Popolo. \u00c8 il 1967 e la galleria dedica all'artista una personale che ne segner\u00e0 il primo grande successo di critica e pubblico. Lo scultore invade la galleria con un tubo snodabile in ferro nichelato, lungo 150 metri, smaltato di \"giallo Agip\" e trasportato per le strade della citt\u00e0. In questa occasione esce il primo testo critico dedicato all'artista, scritto da Mario Diacono e pubblicato sulla rivista Bit. Il Tubo \u00e8 presentato in diverse rassegne tra cui \"Arte Povera\" e \"Im-Spazio\" alla galleria La Bertesca di Genova nel 1967 la mostra curata da Germano Celant che segner\u00e0 l'avvio della vicenda critica dell'arte povera. Dello stesso anno la mostra presso la Galleria Nazionale d'Arte Moderna di Roma assieme al gi\u00e0 affermato Pino Pascali.\nAl 1968 risale l'approdo a \"L'Attico\" di Fabio Sargentini (catalogo con testo di Vittorio Rubiu), galleria simbolo del nascente movimento poverista. Qui espone oggetti d'uso e materiali industriali, come cilindri in lamiera o pneumatici, manipolati in modo tale da generare insoliti effetti tattili o da esaltarne valori fisici, quali peso, forza di gravit\u00e0 o magnetismo. La stessa dinamica compare in \"Tensione con pietra\", esposto nella rassegna \"Prospekt 69\" a D\u00fcsseldorf e in \"Contrasti di peso e Calamita e trucioli\", presentati da Alexander Iolas a Parigi nel 1969 (catalogo con testo di Eliseo Mattiacci). L'opera \"Calamita e Trucioli\" \u00e8 ora esposta permanentemente alla Collezione Maramotti di Reggio Emilia.\nMalgrado ai suoi esordi l'artista mostri strette affinit\u00e0 con l'area poverista, nel 1969 declina l'invito alla mostra di Amalfi \"Arte povera +azioni povere\" curata da Germano Celant, con l'espressa intenzione di non essere intrappolato in un movimento ed etichettato.\nAlla fine degli anni Sessanta parallelamente inizia da parte di Mattiacci l'interesse per un'arte d'azione in cui la performance artistica diviene protagonista. Risale a quell'anno \"Lavori in corso\", realizzata al Circo Massimo a Roma insieme agli allievi dell'Istituto d'Arte; seguono nel 1969 \"Percorso\" a \"L'Attico\" e \"Zatteronmarante\" compiuta nell'ambito della mostra \"Al di l\u00e0 della pittura\" a San Benedetto del Tronto.\nL'indagine sull'essere fisico e sul concetto di esistenza ed identit\u00e0, con forti connotazioni antropologiche, diviene sempre pi\u00f9 urgente e protagonista in questi anni, tanto che il corpo dell'artista si rende fulcro della sua produzione. Nel 1971 Mattiacci espone se stesso a \"L'Attico\" con le braccia ed il busto ingessati; dello stesso anno \"Radiografia ossea del proprio corpo\", presentata per la prima volta nella galleria Franco Toselli di Milano, una sorta di autoritratto dell'artista attraverso 12 radiografie di parti del suo corpo. Nel 1972 con l'ausilio del pubblico mette in scena le azioni \"Sostituirsi con una parte dell'artista\" alla galleria Schema di Firenze; nel 1973 presenta \"Rifarsi e Pensare\" il pensiero alla galleria di Alexander Iolas di Milano.\nIl tema della comunicazione, del linguaggio e del senso di cultura sono portanti nelle opere presentate alla Biennale di Venezia del 1972: \"Alfabeti primari\", \"Cultura mummificata\", \"Planisfero con fusi orari\" e \"Progetto totale\".\nStoriche le mostre dedicate alle civilt\u00e0 precolombiane e degli indiani d\"'America Rituale\" pellerossa del 1972 - 1973, \"Sette corpi di energia\" del 1973 e la spettacolare mostra del 1975 a L'Attico, \"Recupero di un mito\" sequenza fotografica nella quale l'artista assume le sembianze dei pellerossa americani, popolo sconfitto culturalmente spezzato ed interrotto.\nIl 1976 \u00e8 l'anno del Premio Bolaffi al quale segue l'importante pubblicazione di una monografia a cura di Maurizio Fagiolo Dell'Arco.\nNel 1981 il Padiglione d'Arte Contemporanea di Milano gli dedica una personale assieme a Vito Acconci nella quale espone Roma 1981 una versione della quale, realizzata in cemento e intitolata \"Nato sulla citt\u00e0\" e rapportato alla citt\u00e0 viene successivamente collocata lungo le mura di Terni.\nGli anni 80 segnano l'affermarsi del crescente interesse per l'astronomia, tanto che Bruno Cor\u00e0 definisce le produzioni di questi anni \u201cOpere spaziali - cosmiche \u2013 astronomiche\u201d. Nel 1982 in una mostra personale nella galleria Appel und Fertsch di Francoforte a cura di Giuliano Briganti espone per la prima volta i disegni \"Predisporsi ad un capolavoro Cosmico - astronomico\". Nel giugno del 1984 al Kunstforum di Monaco, invitato dalla St\u00e4tische Galerie im Lenbachhaus, realizza l'installazione \"Alta tensione astronomica\". In novembre espone da Piero Cavellini a Brescia, \"Scultura stratosferica\" del 1984. Nel giugno del 1985 alla Casa del Machiavelli a San Casciano in Val di Pesa presenta una selezione di disegni ispirati alle energie cosmiche dei corpi celesti.\nNell'agosto del 1986, Mattiacci espone per la prima volta \"Carro solare del Montefeltro\", elegante assemblage di grandi discoidi, in una mostra a confronto con Enzo Cucchi da Franca Mancini a Pesaro (catalogo con testo di Paolo Volponi).\nNel corso del 1988 \u00e8 invitato con una sala personale alla LXIII Biennale di Venezia; partecipa alla mostra \"Undici artisti a Villa Domenica\" a Moncenigo (Treviso), in occasione della quale realizza l'installazione permanente \"Porta del sole\" e la Galleria Civica di Modena gli dedica un'ampia mostra antologica a cura di Fabrizio D'Amico. Nel 1989, nasce, su idea dell'artista, il Centro per la Scultura Contemporanea Torre Martiniana di Cagli, con opere, oltre che di Mattiacci, di Pietro Coletta, Marco Gastini,(Anthony Caro, Hidetoshi Nagasawa, Nunzio, Pino Pascali.\nGli anni 90 vedono l'affermarsi dell'interesse per grandi masse e dimensioni con monumentali installazioni in spazi aperti, alcune permanenti altre realizzate in occasione di eventi espositivi.\nI materiali sono quelli di sempre: lastre di acciaio corten, sfere di ghisa e diversi elementi in ferro. Su questi sembra ricreare le traiettorie celesti e i cerchi concentrici degli ordini cosmici, generando moti di infinito dalle massicce forme e dalle consistenze dei metalli. Luogo privilegiato diviene quindi il paesaggio nel quale l'artista agisce replicando nell'artificio meccanico delle sue installazioni le leggi fisiche naturali in sottile sfida con esse. Da qui l'interesse crescente per i fenomeni legati alla precariet\u00e0 dell'equilibrio, al magnetismo, alle relazioni tra corpi e alle energie tra questi sprigionatesi.\nIl cosmo continua ad essere protagonista e nell'inverno del 1994 Mattiacci installa il lavoro \"Riflesso cosmico - Dall'alba al sorgere del sole\" sulla pista di pattinaggio di Cervinia (Aosta). Nel 1992, nell'ambito di una serie di eventi promossi da Bruno Cor\u00e0 e raggruppati sotto il titolo \"Micce\", d\u00e0 vita ad Un ascolto di vuoto, un'azione-installazione ambientata nella cava di Sant'Anna nei pressi del Passo del Furlo (Pesaro e Urbino), ripetuta nel dicembre del 1993 nel caos di un cantiere edile ad Alexanderplatz a Berlino. Una sfera precipita contro un grande disco metallico e innesca una miccia che risalendo la montagna fa esplodere una carica a salve. Il suono si propaga nello spazio concavo della cava, rendendo percettibile il vuoto.\nTra il maggio ed il giugno del 1993 tiene un'ampia mostra negli spazi PradaMilanoArte a cura di Fabrizio D'Amico. Nello stesso anno l'Istituzione Premio Marche gli dedica un omaggio con la mostra antologica presentata prima ad Ancona e successivamente all'Istituto italiano di cultura di Parigi (a cura di Renato Barilli).\nNel 1994 una grande scultura di Mattiacci in cemento e ferro, \"Le vie del cielo\", viene installata nell'alveo del fiume Bidente presso Santa Sofia (Forl\u00ec). Risale al 1995 il lavoro \"Equilibrio compresso\", collocato su uno sperone della Rocca di San Gimignano e realizzato nell'ambito del progetto, comprendente la partecipazione di altri artisti, curato da Giuliano Briganti e da Luisa Laureati.\nTra luglio ed ottobre Pesaro gli dedica un'ampia mostra, a cura di Bruno Cor\u00e0, che inaugura il Centro per le Arti Visive ospitato nell'ex pescheria ottocentesca. In questa occasione lungo il vecchio porto della citt\u00e0 viene installata, in permanenza, la scultura \"Riflesso dell'ordine cosmico\". Nel 1997 il Centro di Scultura Contemporanea presso il Torrione Martiniano di Cagli, viene inaugurato e per l'occasione viene allestita una mostra antologica dedicata all'artista che dissemina otto sue opere di grandi dimensioni in acciaio corten nella zona antica ed archeologica della citt\u00e0. La spazialit\u00e0 cosmica continua ad essere in questi anni il grande tema di Mattiacci, a lungo cercato, interpretato, continuamente esaminato, con sempre nuove elaborazioni, come ha dimostrato l'imponente mostra ai Mercati di Traiano a Roma nell'estate del 2001. Questa costante \u00e8 alla base anche dei lavori scelti per la personale \"Capta spazio\" tenutasi nell'inverno 2002-2003 alla Galleria dello Scudo, in occasione della quale alcune sculture di grandi dimensioni vengono esposte nel giardino del Museo di Castelvecchio rinnovando un dialogo ideale con le architetture del passato.\nNel 2004 la Galleria dell'Oca dedica all'artista un'antologica che ne ripercorre la fertile carriera con l'esposizione di alcuni dei suoi lavori storici oltre che lavori inediti.\nNell'autunno 2006 installa per il Mart di Rovereto, \"Sonda Spaziale\" del 1993-1995, una colonna alta 17 metri assemblage di due strutture metalliche. All'anno dopo risale una collettiva d'arte italiana che lo vede esporre a Shanghai, a Pechino, a Taiwan e in Corea.\nNel 2008 \u00e8 invitato alla mostra di sette scultori italiani nei giardini dell'Ambasciata Italiana per le Olimpiadi di Pechino. Nello stesso anno gli viene assegnato il Premio Antonio Feltrinelli per la scultura 2008, attribuito dall'Accademia Nazionale dei Lincei alla presenza del Presidente della Repubblica, Giorgio Napolitano.\nNel dicembre 2010 la Galleria dello Scudo torna a rendere omaggio a Mattiacci proponendo una selezione di opere di grande formato realizzate tra il 1976 e il 2010, imperniate sul tema delle possibili relazioni tra terra, spazio e corpi astronomici, oggetto delle sue riflessioni da pi\u00f9 di trent'anni. La \"fabbrica del cosmo\", come titola la mostra, \u00e8 stata e continua ad essere il luogo immaginario in cui l'artista, in un costante rinnovamento, cattura le forme e le forgia in un dialogo continuo con gli elementi dell'universo e con le forze che lo governano.\nAttraverso la forma, il peso, la gravit\u00e0 dei materiali tramutata in aerea leggerezza, il suo sguardo sempre incantato, dotato d'ingenuo candore \u2013 come ha scritto Giuliano Briganti \u2013 cerca ancora, nelle traiettorie tra il cosmo e la terra, l'alterno senso delle cose.\nMostre personali.\n1967\n1968\n1969\n1970\n1971\n1972\n1973\n1974\n1975\n1976\n1978\n1979\n1980\n1981\n1982\n1983\n1984\n1985\n1986\n1987\n1988\n1989\n1991\n1992\n1993\n1996\n1997\n1999\n2000\n2001\n2002-2003\n2004\n2007\n2010-2011\n2018\nMostre collettive.\n1961\n1962\n1963\n1965\n1967\n1968\n1969\n1970\n1971\n1972\n1973\n1974\n1975\n1976\n1977\n1978\n1979\n1980\n1981\n1982\n1983\n1984\n1985\n1986\n1987\n1988\n1989\n1990\n1991\n1992\n1993\n1998\n2006\n2007\n2008\nPremi.\n1961\n1969\n1971\n1976\n1995\n2008"}
{"id": "2253155", "revid": "320578", "url": "https://it.wikipedia.org/wiki?curid=2253155", "title": "Stabilimento Gianbattista Vico di Pomigliano d'Arco", "text": ""}
{"id": "2253158", "revid": "6923", "url": "https://it.wikipedia.org/wiki?curid=2253158", "title": "Stabilimento Giambattista Vico di Pomigliano d'Arco", "text": ""}
{"id": "2253159", "revid": "320578", "url": "https://it.wikipedia.org/wiki?curid=2253159", "title": "Yuri Voinov", "text": ""}
{"id": "2253160", "revid": "1543377", "url": "https://it.wikipedia.org/wiki?curid=2253160", "title": "Municipalit\u00e0 distrettuale di iLembe", "text": "La municipalit\u00e0 distrettuale di iLembe (in inglese \"iLembe District Municipality\") \u00e8 un distretto della provincia del KwaZulu-Natal e il suo codice di distretto \u00e8 DC29.\nLa sede amministrativa e legislativa \u00e8 la citt\u00e0 di KwaDukuza e il suo territorio si estende su una superficie di .\nGeografia fisica.\nConfini.\nLa municipalit\u00e0 distrettuale di iLembe confina a nord con quelle di Umzinyathi e uThungulu, a est con l'Oceano Indiano, a sud con il municipio metropolitano di Ethekwini e a ovest con quelle di Umgungundlovu e Umzinyathi.\nSuddivisione amministrativa.\nIl distretto \u00e8 suddiviso in 4 municipalit\u00e0 locali:"}
{"id": "2253171", "revid": "228587", "url": "https://it.wikipedia.org/wiki?curid=2253171", "title": "Rockin' All Over the World", "text": ""}
{"id": "2253172", "revid": "599013", "url": "https://it.wikipedia.org/wiki?curid=2253172", "title": "Jack Hewson", "text": ""}
{"id": "2253173", "revid": "124123", "url": "https://it.wikipedia.org/wiki?curid=2253173", "title": "Riyo Mori", "text": "Biografia.\nRiyo Mori inizi\u00f2 a prendere lezioni di danza all'et\u00e0 di 4 anni. Successivamente si trasfer\u00ec in Canada, dove frequent\u00f2 la Quinte Ballet School of Canada, si laure\u00f2 alla Centennial Secondary School di Belleville e divenne un'insegnante di danza giapponese.\nIl 28 maggio 2007, Riyo Mori fu eletta Miss Universo, divenendo la seconda donna giapponese a vincere il prestigioso concorso di bellezza, dopo Akiko Kojima, eletta nel 1959. La Mori ha dichiarato di voler sfruttare il suo successo e la popolarit\u00e0 che ne deriva per dedicarsi alle cause umanitarie: \u00abCredo di avere un'anima samurai, sono una persona molto paziente e posso servire gli altri\u00bb, sostenne. Dopo la sua incoronazione, la Mori visit\u00f2 molte nazioni, tra le quali l'Italia, l'Indonesia, la Spagna, la Cina e il Messico, e colse l'occasione per far ritorno in Giappone.\nIn televisione, Riyo Mori ha partecipato a due degli otto episodi del reality show Pageant Place, trasmesso da MTV."}
{"id": "2253174", "revid": "1565034", "url": "https://it.wikipedia.org/wiki?curid=2253174", "title": "Antonio Maria Vegli\u00f2", "text": "Biografia.\nMinistero sacerdotale.\n\u00c8 ordinato sacerdote, per la diocesi di Pesaro, il 18 marzo 1962 dal vescovo Luigi Carlo Borromeo.\nMinistero episcopale e cardinalato.\nIl 27 luglio 1985 \u00e8 nominato pro-nunzio apostolico in Papua Nuova Guinea e nelle Isole Salomone, essendo nel contempo elevato alla dignit\u00e0 arcivescovile con il titolo di Eclano; \u00e8 consacrato il successivo 6 ottobre dal cardinale Agostino Casaroli (segretario di Stato), co-consacranti l'arcivescovo Achille Silvestrini (allora ufficiale della Segreteria di Stato) e il vescovo Gaetano Michetti (allora vescovo di Pesaro).\nIl 21 ottobre 1989 \u00e8 nominato pro-nunzio per gli stati del Senegal, Guinea-Bissau, Capo Verde e Mali, diventandone nunzio apostolico nel dicembre del 1994.\nIl 2 ottobre 1997 \u00e8 nominato nunzio apostolico in Libano e Kuwait; nel 1999 si dimetter\u00e0 da nunzio in Kuwait.\nL'11 aprile 2001 \u00e8 nominato segretario della Congregazione per le Chiese Orientali.\nIl 28 febbraio 2009 \u00e8 nominato presidente del Pontificio Consiglio della Pastorale per i Migranti e gli Itineranti, succedendo al cardinale Renato Raffaele Martino, dimessosi per raggiunti limiti di et\u00e0. Mantiene l'incarico fino al 1\u00ba gennaio 2017, quando il Pontificio Consiglio da lui presieduto viene accorpato al nuovo Dicastero per il servizio dello sviluppo umano integrale.\nPapa Benedetto XVI lo nomina cardinale della diaconia di San Cesareo in Palatio nel concistoro del 18 febbraio 2012.\nIl 3 febbraio 2018, al compimento del suo ottantesimo genetliaco, \u00e8 uscito dal novero dei cardinali elettori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2253177", "revid": "74801", "url": "https://it.wikipedia.org/wiki?curid=2253177", "title": "Leo Katkaveck", "text": ""}
{"id": "2253178", "revid": "33689", "url": "https://it.wikipedia.org/wiki?curid=2253178", "title": "Aurelio Eracliano", "text": "Biografia.\nAd \"Augusta Traiana\", la moderna Stara Zagora, sono state ritrovate due iscrizioni che riguardano Aurelio: una dedicatagli da Traiano Muciano, e l'altra dedicata al fratello di Eracliano, il governatore di Tracia Marco Aurelio Apollinario. Il nome \"Marco Aurelio\" fu preso da tutti coloro che ottennero la cittadinanza romana con la \"Constitutio antoniniana\" promulgata dall'imperatore Caracalla (che si chiamava appunto \"Marco Aurelio\"); ci\u00f2 suggerisce che Eracliano e suo fratello Apollinario non provenissero da una famiglia aristocratica, e che dunque fecero carriera grazie alle loro abilit\u00e0 militari.\nComandante di successo dell'imperatore Gallieno, fu da questi nominato \"dux\" della spedizione volta a riprendere il controllo della frontiera con la Persia dopo la morte di Odenato nel 267, ma fu sconfitto dai Palmireni della regina Zenobia e di suo figlio Vaballato. L'intera armata romana fu annientata dai palmireni.\nSecondo alcune interpretazioni alternative, questa spedizione non avvenne sotto Gallieno ma sotto il suo successore Claudio il Gotico, o non avvenne affatto.\nDivenne prefetto del pretorio, nel 266 o nel 267, a seguito della nomina di Lucio Petronio Tauro Volusiano a \"praefectus urbi\".\nProgett\u00f2 di uccidere l'imperatore; secondo una versione, dopo aver avvertito Claudio il Gotico della congiura, trov\u00f2 un uomo adatto, un comandante della cavalleria dalmata, Cecropio, che trasse Gallieno in un tranello e lo uccise; secondo un'altra versione, Claudio fu estraneo alla vicenda, macchinata sempre da Eracliano. Successivamente Eracliano si suicid\u00f2."}
{"id": "2253179", "revid": "1543377", "url": "https://it.wikipedia.org/wiki?curid=2253179", "title": "Municipalit\u00e0 distrettuale di Uthukela", "text": "La municipalit\u00e0 distrettuale di Uthukela (in inglese \"Uthukela District Municipality\") \u00e8 un distretto della provincia del KwaZulu-Natal e il suo codice di distretto \u00e8 DC23.\nLa sede amministrativa e legislativa \u00e8 la citt\u00e0 di Ladysmith e il suo territorio si estende su una superficie di .\nUna parte del territorio della municipalit\u00e0 distrettuale \u00e8 un DMAs, chiamato KZDMA23.\nGeografia fisica.\nConfini.\nLa municipalit\u00e0 distrettuale di Uthukela confina a nord con quella di Amajuba, a est con quella di Umzinyathi, a sud con quella di Umgungundlovu, a sud e a ovest con il District Management Areas KZDMA23 e a ovest con quella di Thabo Mofutsanyane (Free State) e con il Lesotho.\nSuddivisione amministrativa.\nIl distretto \u00e8 suddiviso in 4 municipalit\u00e0 locali:"}
{"id": "2253183", "revid": "228587", "url": "https://it.wikipedia.org/wiki?curid=2253183", "title": "Canonici regolari della Congregazione di San Vittore", "text": "I canonici regolari della Congregazione di San Vittore (in latino \"Congregatio Victorina\"), detti comunemente vittorini, fanno parte dei canonici regolari di Sant'Agostino confederati: pospongono al loro nome la sigla C.R.S.V.\nStoria.\nLe origini.\nLe sue origini risalgono al centro monastico dedicato a san Vittore fondato a Parigi da Guglielmo di Champeaux, gi\u00e0 arcidiacono di Parigi, che nel 1108 aveva abbandonato le sue cariche per abbracciare, con qualche discepolo, la vita eremitica. Nel 1113 Guglielmo venne nominato vescovo di Ch\u00e2lons-sur-Marne e il suo successore alla guida della comunit\u00e0, Gilduino, ottenne dal re di Francia Luigi VI il titolo di abbazia per Saint-Victor e ne divenne il primo abate.\nAll'abbazia fu, sin dalla fondazione, annessa una scuola teologica, dalla quale uscirono eminenti personaggi come Pietro Abelardo e Pietro Lombardo, che fecero di San Vittore un notevole centro culturale in grado di attirare studiosi da tutta Europa.\nSan Vittore ebbe alle sue dipendenze numerose comunit\u00e0 di canonici regolari (priorati): nel testamento di Luigi VIII (1225) se ne menzionano quaranta.\nLa congregazione.\nA partire dal XIV secolo inizi\u00f2 per i vittorini un progressivo processo di decadenza che port\u00f2 i monasteri affiliati a ridursi, nel 1489, a meno di trenta. Nel 1497 giunse in Francia il fiammingo Giovanni Mombaer, della Congregazione di Windesheim, per restaurare la disciplina nell'abbazia di Saint-S\u00e9verin di Ch\u00e2teau-Landon: Mombaer mirava a costituire una congregazione alla cui guida fosse San Vittore, ma per l'opposizione degli stessi canonici vittorini il progetto non prese forma.\nSolo dopo la morte di Mombaer venne celebrato il capitolo che, il 14 maggio 1503, decret\u00f2 la nascita di una congregazione guidata dall'abbazia di Saint-Victor e comprendente i monasteri di Notre-Dame di Livry, Saint-Calixte di Cysoing, Saint-Christophe di Phalempin, Saint-S\u00e9verin di Ch\u00e2teau-Landon e Saint-Sauveur di Melun.\nLa congregazione venne soppressa, insieme a tutti gli ordini contemplativi, nel 1790. I ventuno canonici dell'abbazia di San Vittore vennero condotti innanzi all'Assemblea nazionale e interrogati sulle loro intenzioni: uno di loro, novantunenne, manifest\u00f2 la volont\u00e0 di perseverare nella vita regolare; undici altri optarono per la secolarizzazione; gli altri nove tacquero. Uno di quelli che non avevano parlato, Jean-Charles-Marie Bernard du Cornillet, incarcerato nell'ex seminario di Saint-Firmin, rimase vittima dei massacri del 3 settembre 1793 ed \u00e8 stato beatificato il 17 ottobre 1926.\nLa rinascita.\nNel 1968 tre canonici regolari della Congregazione svizzera di San Maurizio di Agauno si stabilirono a Champagne-sur-Rh\u00f4ne, presso Serri\u00e8res, con l'intenzione di far rivivere l'eredit\u00e0 spirituale dei canonici di San Vittore in seno alla confederazione canonicale agostiniana: inizialmente la loro casa era affiliata alla Congregazione di Windesheim e nel 1976 il monastero ottenne il titolo di abbazia. Come primo abate venne eletto Maurice Bitz, successivamente scelto come abate primate dei canonici regolari di Sant'Agostino.\nNel 1984 i canonici dell'abbazia di Champagne aprirono la loro prima filiale a Chancelade (dove anticamente sorgeva un'abbazia che fu retta anche da Alano di Solminihac) e nel 1991 fondarono un priorato in Tanzania: la Congregazione di San Vittore venne resa autonoma dalla Congregazione di Windesheim nel 1992 e nel 1993 vennero approvata dalla Santa Sede come congregazione unita alla confederazione dei canonici regolari di Sant'Agostino.\nAttivit\u00e0 e diffusione.\nI vittorini si dedicano al culto liturgico solenne, al ministero pastorale, agli studi e alle missioni.\nSono vittorine l'abbazia di Saint-Pierre (Champagne-sur-Rh\u00f4ne), il priorato di Marie M\u00e9diatrice (Montbron), il priorato di Chancelade (Saint Astier), il priorato di Saint Augustin (Bourg-l\u00e8s-Valence) e il priorato di Notre-Dame de Bethl\u00e9em (Bassotu, in Tanzania)\nAl 31 dicembre 2015 la congregazione contava 2 case: i membri (compresi i novizi) erano 69, 54 dei quali sacerdoti."}
{"id": "2253184", "revid": "228587", "url": "https://it.wikipedia.org/wiki?curid=2253184", "title": "Hari Singh", "text": "Si spos\u00f2 quattro volte e dalla sua ultima moglie, Maharani Tara Devi (1910\u20131967), egli ebbe un figlio, Yuvraj (principe ereditario) Karan Singh.\nBiografia.\nI primi anni.\nHari Singh, nacque il 23 settembre 1895 al palazzo di Amar Mahal a Jammu, unico figlio sopravvissuto del generale principe Sir Amar Singh (14 gennaio 1864-26 marzo 1909), figlio minore del generale Maharajadhiraj Sri Sir Ranbir Singh e fratello del tenente generale Maharajadhiraj Sri Sir Pratap Singh, futuro Maharaja di Jammu e Kashmir.\nEducazione e preparazione al trono.\nNel 1903, Hari Singh prest\u00f2 servizio come Paggio d'Onore di Lord Curzon al grande Delhi Durbar. All'et\u00e0 di 13 anni, Hari Singh venne iscritto al Mayo College di Ajmer. L'anno successivo, il 1909, fu l'anno della morte di suo padre ed il governo inglese prese un particolare interesse nei confronti dell'educazione del giovane principe, nominandovi il maggiore H.K. Brar quale suo tutore. Dopo il Mayo College il principe ereditario entr\u00f2 nell'Imperial Cadet Corps di Dehra Dun ove ebbe il proprio avviamento militare, rimanendo imbevuto della politica e dell'atmosfera coloniale britannica, e dall'et\u00e0 di 20 anni venne nominato comandante in capo delle forze di stato di Jammu e Kashmir.\nIl regno.\nA seguito della morte di suo zio, Sir Pratap Singh, nel 1925, Sir Hari Singh ascese al trono di Jammu e Kashmir. Egli rese subito obbligatoria l'istruzione nel suo Stato, introdusse leggi che proibirono il matrimonio tra bambini ed apr\u00ec nuovi posti di lavoro anche per le classi meno agiate.\nSingh era per\u00f2 ostile nei confronti del Congresso Nazionale Indiano, in parte per la sua stretta amicizia col socialista ed attivista politico Sheikh Abdullah e Nehru. Egli era inoltre opposto alla Lega Musulmana ed ai suoi membri con la loro teoria delle due nazioni. Durante la Seconda guerra mondiale, dal 1944 al 1946, Sir Hari Singh fu membro del Gabinetto Imperiale di Guerra.\nNel 1947, dopo che l'India ebbe ottenuto l'indipendenza dal governo britannico, lo stato di Jammu e Kashmir ebbe l'opzione di aderire all'India o al Pakistan o di rimanere indipendente. Malgrado la maggioranza della popolazione del suo stato fosse di religione musulmana e come tale avesse intenzione di entrare nella Lega Musulmana, Hari Singh non era d'accordo ed era anzi intenzionato a mantenere indipendente il proprio stato, il che caus\u00f2 un ammutinamento di alcuni reggimenti nel Gilgit ed altre rivolte nell'ottobre del 1947. Il maharaja si appell\u00f2 all'India per ottenere aiuti contro i rivoltosi, ma l'India si rifiut\u00f2 di accettare questa proposta sino a quando il maharaja non avesse accettato di entrare a far parte del Dominion d'India.\nHari Singh sigl\u00f2 dunque l\"'Instrument of Accession\" il 26 ottobre 1947, entrando a far parte del Dominion d'India e rinunciando alla propria sovranit\u00e0 sul territorio. Questi eventi portarono alla prima guerra indo-pakistana.\nPressioni da parte di Nehru e Sardar Patel costrinsero Hari Singh a nominare suo figlio ed erede, Karan Singh, quale reggente di Jammu e Kashmir nel 1949, anche se egli mantenne formalmente il titolo di maharaja sino al 1952, quando venne ufficialmente abolita la monarchia. Hari Singh si ritir\u00f2 a questo punto a Bombay, dove mor\u00ec il 26 aprile 1961 a causa di un attacco cardiaco, all'et\u00e0 di 65 anni. Suo figlio Karan Singh venne nominato 'Sadr-e-Riyasat' ('Presidente della Provincia') nel 1952 e Governatore di Stato nel 1964."}
{"id": "2253185", "revid": "767487", "url": "https://it.wikipedia.org/wiki?curid=2253185", "title": "Nelson Bobb", "text": ""}
{"id": "2253186", "revid": "767487", "url": "https://it.wikipedia.org/wiki?curid=2253186", "title": "Distretto di Moskva", "text": "Il distretto di Moskva (in chirghiso: \u041c\u043e\u0441\u043a\u0432\u0430 \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo Belovodskoe."}
{"id": "2253188", "revid": "1097011", "url": "https://it.wikipedia.org/wiki?curid=2253188", "title": "Malasanit\u00e0", "text": "La malasanit\u00e0 \u00e8 una carenza generica della prestazione dei servizi professionali rispetto alle loro capacit\u00e0 che causa un danno al soggetto beneficiario della prestazione.\nStoria.\nIl giurista inglese Sir William Blackstone nei suoi \"Commentaries on the Laws of England\" (1768) parl\u00f2 di \"mala praxis\" (poi diventato \"malpractice\", un concetto giuridico simile a \"negligenza\") riferendosi all'attivit\u00e0 medica. In seguito il termine venne ripreso nel 1879 su un giornale medico Poi divenne diffuso nella fine del XX secolo, fra gli episodi pi\u00f9 importanti che destarono l'opinione pubblica ci fu quello dell'ospedale cardiochirurgico pediatrico di Bristol, dove per diversi anni (dal 1984 al 1995) ci fu un numero elevato di decessi\nAltro caso fu quello del ginecologo del South Kent Hospital per cui, nel 1996, i suoi errori costarono caro ai pazienti. In Italia destarono l'attenzione dei mass media i fatti avvenuti nel nuovo reparto di terapia intensiva coronarica a Castellaneta (provincia di Taranto) dove in poco tempo morirono 8 persone: essendo un reparto ad alto rischio il problema non venne sollevato inizialmente e si comprese solo per caso dello scambio di tubi. I pazienti inalavano azoto invece di ossigeno, anche se ogni attrezzatura era stata sottoposta ad un duplice collaudo prima dell'apertura La malasanit\u00e0 pu\u00f2 anche essere volontaria e coinvolgere le case farmaceutiche, che corrompono medici sia di ospedali che di famiglia, imponendo determinati farmaci a posto di altri, si ricorda a tal proposito l'\"operazione Giove\" per cui furono indagati medici di 7 ospedali diversi.\nA volte sono i medici stessi ad ammettere i propri errori anche se hanno portato gravi conseguenze, come nel caso di Jesica Santillan, una ragazza messicana di 17 anni che attravers\u00f2 illegalmente con la famiglia il confine per un trapianto eseguito nello stato del Nord Carolina. In quell'occasione il chirurgo fallendo l'operazione port\u00f2 alla morte la ragazza.\nAlla fine del XX secolo nei soli USA i costi per le cause legali sono arrivati ad un miliardo di dollari all'anno mentre i costi per le polizze erano arrivati a 5 I medici sono tenuti ad avere una specifica assicurazione per la responsabilit\u00e0 professionale che copre i loro errori, la cui polizza varia a seconda della specializzazione.\nDefinizione.\nNel corso degli anni sono state molte le definizioni di malasanit\u00e0, Rosenthal nel 1995 la definiva come \"una evidente e dimostrata mancanza di conoscenza e/o abilit\u00e0 nella conduzione della pratica clinica\" Charles Bosk nei suoi scritti del 1986 invece ricorda quanto gli errori nei reparti di medicina cambino a seconda dell'incertezza tipica delle varie discipline. In tempi pi\u00f9 recenti si sono sviluppati 4 concetti che devono coesistire per definire un dato evento come \"malasanit\u00e0\": un obbligo dovuto e violato e che tale violazione ha portato danno al paziente (che pu\u00f2 essere sia immediato che differito nel tempo).\nIn Italia, il termine malasanit\u00e0 \u00e8 usato per indicare diversi fenomeni, tra cui:\nI ruolo delle parti.\nLa parte lesa o chi per essa deve dimostrare durante il processo senza ombra di dubbio la diretta conseguenza dell'operato del medico rispetto al danno subito dal paziente mentre \u00e8 compito della struttura e del medico fornire la prova contraria, dimostrando che l'operato non ha aggravato le condizioni del paziente o non ha fatto nascere una patologia nuova.\nLa ripartizione dell'onere probatorio tra le parti \u00e8 disciplinata dalle regole della responsabilit\u00e0 contrattuale, poich\u00e9 da lungo tempo la giurisprudenza afferma che tra paziente ed ente ospedaliero si conclude un vero e proprio contratto (di \"spedalit\u00e0\" o di \"assistenza sanitaria\"). Oggi anche l'art. 7 della legge 8 marzo 2017, n. 24 (Disposizioni in materia di sicurezza delle cure e della persona assistita, nonch\u00e9 in materia di responsabilit\u00e0 professionale degli esercenti le professioni sanitarie) ha espressamente stabilito che quella della Struttura Sanitaria \u00e8 una responsabilit\u00e0 di tipo contrattuale, mentre la responsabilit\u00e0 del singolo medico non scelto dal paziente \u00e8 di tipo extracontrattuale.\nOrgani.\nEsistono alcuni organi, come il general medical council, istituito nel 1858 i cui compiti sono di controllo sull'attivit\u00e0 dei medici, in Italia \u00e8 stata istituita una commissione d'inchiesta che deve valutare gli errori in sanit\u00e0, con deliberazione della Camera dei deputati del 5 novembre 2008. La Commissione, costituitasi con l'elezione dell'Ufficio di Presidenza nella seduta del 1\u00ba aprile 2009, ha successivamente terminato la sua attivit\u00e0 a seguito della conclusione anticipata della XVI Legislatura, il 22 gennaio 2013. \nAltre organizzazioni tengono a precisare i danni, come l'Association for Responsible medicine (ARM) che ha quantificato in circa un milione di persone quelle che hanno ricevuto danni per la malasanit\u00e0\nNella cultura di massa.\nLa malasanit\u00e0 ha ispirato diversi telefilm, fra cui E.R. - Medici in prima linea dove Luka Kova\u010d \u00e8 stato poi assolto in un processo di malasanit\u00e0 riguardante un carpentiere nella tredicesima stagione;"}
{"id": "2253196", "revid": "4711", "url": "https://it.wikipedia.org/wiki?curid=2253196", "title": "Ferran Olivella", "text": ""}
{"id": "2253197", "revid": "1543377", "url": "https://it.wikipedia.org/wiki?curid=2253197", "title": "Municipalit\u00e0 distrettuale di Umgungundlovu", "text": "La municipalit\u00e0 distrettuale di Umgungundlovu (in inglese \"Umgungundlovu District Municipality\") \u00e8 un distretto della provincia di KwaZulu-Natal e il suo codice di distretto \u00e8 DC22.\nLa sede amministrativa e legislativa \u00e8 la citt\u00e0 di Pietermaritzburg e il suo territorio si estende su una superficie di .\nGeografia fisica.\nConfini.\nLa municipalit\u00e0 distrettuale di Umgungundlovu confina a nord con quelle di Uthukela e Umzinyathi, a est con quella di iLembe e il municipio metropolitano di Ethekwini, a sud con quello di Ugu, a sud e a ovest con quello di Municipalit\u00e0 distrettuale di Harry GwalaHarry Gwala.\nSuddivisione amministrativa.\nIl distretto \u00e8 suddiviso in 7 municipalit\u00e0 locali:"}
{"id": "2253198", "revid": "300067", "url": "https://it.wikipedia.org/wiki?curid=2253198", "title": "Ralph O'Brien", "text": ""}
{"id": "2253199", "revid": "117841306", "url": "https://it.wikipedia.org/wiki?curid=2253199", "title": "Lady Channel", "text": "Lady Channel \u00e8 stato un canale televisivo satellitare che trasmetteva esclusivamente telenovelas 24 ore su 24.\nStoria.\nLady Channel nasce nell'ottobre 2007 dall'emittente piemontese Videolook Channel, la cui programmazione si basava su televendite.\nLe prime telenovelas trasmesse furono \"Libera di amare\" con Adela Noriega, \"Celeste\" con Andrea del Boca, \"Manuela\" con Grecia Colmenares e \"Cuore selvaggio\" con Eduardo Palomo. Venivano trasmesse dalle 16:00 alle 20:00 e replicate durante la notte.\nL'emittente inizialmente si trovava solo al canale numero 857 dello Sky Box, per essere poi spostata al canale 181.\nUn ulteriore spostamento si \u00e8 verificato con l'entrata vera e propria nell'offerta Sky il 31 luglio 2009, quando l'emittente si insedia al canale 122, lasciato libero da RaiSat Premium.\nL'ultimo spostamento si \u00e8 verificato l'8 novembre 2010, quando la rete, a causa dello spostamento di AXN +1, si trasfer\u00ec al numero 135.\nIl 31 luglio 2012 il canale termina le trasmissioni su Sky e si trasform\u00f2 in un contenitore di Vero Capri, canale 55 del digitale terrestre, che trasmetteva alcuni titoli, precedentemente in onda su Lady Channel, mentre gli altri titoli erano disponibili in streaming sul sito www.ladychannel.tv.\nNel mese di ottobre 2012 la Guido Veneziani Editore (societ\u00e0 che all'epoca controllava il canale Vero Capri) ha annunciato di voler riesumare il canale (ribattezzandolo Vero Lady) che andrebbe ad occupare il numero 144 del digitale terrestre; nel mese di novembre 2012 sono iniziate le trasmissioni test visibili solo in alcune regioni italiane. Il canale non ha per\u00f2 riscosso successo, a causa delle frequenze che non riuscivano a coprire in modo ottimale il territorio ed \u00e8 stato quindi chiuso il 1\u00ba gennaio 2013 e sostituito dalla versione timeshift +1 di Vero Capri presente nel mux Retecapri Alpha, continuando comunque la programmazione delle telenovelas su Vero Capri.\nDal 1\u00ba dicembre 2016 il logo di Lady Channel \u00e8 visibile all'interno del canale Nuovarete, visibile in Emilia Romagna al canale 110 e nelle Marche al canale 19, il quale inizia a trasmettere alcune delle telenovelas andate in onda sulla defunta rete televisiva. Il progetto \u00e8 quello di riesumare l'emittente.\nAscolti.\nDi seguito vengono riportati i dati auditel ufficiali dell'emittente aggiornati al mese di ottobre 2009:\nMentre, nei dati aggiornati a settembre 2010, risulta che l'emittente abbia un numero di contatti giornalieri di circa 193.028 persone, mantenendo uno share dello 0,7%.\nLady en espa\u00f1ol.\nIl 31 maggio 2009 \u00e8 iniziato il progetto \"Lady en espa\u00f1ol\", con l'obiettivo di far imparare la lingua spagnola seguendo una telenovela in lingua originale sottotitolata in italiano. Il primo titolo scelto dall'emittente \u00e8 \"Mientras haya vida\", una telenovela messicana del 2007 interpretata da Margarita Rosa De Francisco e Saul Lisazo.\nVisto il buon riscontro di pubblico di \"Mientras haya vida\", a partire dal 2 gennaio 2010 ha preso il via una seconda telenovela in lingua originale: \"Pasi\u00f3n Morena\", prodotto nel 2009, in anteprima assoluta per l'Italia e trasmesso in contemporanea con il Messico.\nAl termine di quest'ultima, inizia, a partire dal 29 giugno 2010, un'altra telenovela dal titolo \"Se busca un hombre\", sempre del network TV Azteca, ma prodotta nel 2007.\nUn'altra importante novit\u00e0 per l'iniziativa \u00e8 stata la messa in onda a partire dal 3 gennaio 2011 fino al 12 luglio 2011 di \"Padre Coraje\", i cui protagonisti sono Facundo Arana, Nancy Dupl\u00e1a e Carina Zampini, famosissima telenovela argentina del 2004 che ha avuto un enorme successo in tutta l'America Latina e ha ottenuto molti premi.\nPer la rubrica \"Lady en espa\u00f1ol\" a partire dall'8 luglio 2011 ha preso il via \"Vidas robadas\", una telenovela argentina del 2008 di genere drammatico, ispirata ad una storia vera, che affronta dei temi molto forti e di interesse sociale: il traffico di esseri umani e lo sfruttamento sessuale. Protagonista della telenovela nel ruolo di Bautista: Facundo Arana, accompagnato da un cast di altissimo livello: Soledad Silveyra, Jorge Marrale, Juan Gil Navarro, Virginia Innocenti, Adri\u00e0n Navarro, Carlos Portaluppi, Silvia Kutika, Fabio Di Tomaso, M\u00f3nica Anton\u00f3pulos, Brenda Gandini, Carlos Kaspar e Jorge D'Elia. Questa telenovela ha avuto un enorme successo in Argentina e ha vinto diversi premi tra questi il premio Mart\u00edn Fierro de Oro come miglior telenovela nel 2009.\nAl termine di \"Vidas robadas\", dal 23 novembre 2011, l'appuntamento delle ore 18 con la rubrica \"Lady en espa\u00f1ol\" prosegue con \"099 central\" una telenovela Argentina del 2002 di genere poliziesco interpretata da una coppia di attori gi\u00e0 vista sugli schermi di Lady Channel e apprezzata dai telespettatori in \"Padre Coraje\": Facundo Arana e Nancy Dupl\u00e1a.\nDal 24 novembre 2011 al termine della telenovela \"Cuidado con el angel\", l'appuntamento delle ore 21 con la rubrica \"Lady en espa\u00f1ol\" prosegue con la telenovela messicana del 2009 dal titolo \"Sortilegio\" i protagonisti di questa storia sono interpretati da William Levy e Jacqueline Bracamonte.\nNella primavera 2012 iniziarono ad andare in onda due nuove telenovelas messicane: \"Vuelveme a querer\" e \"Cielo rojo\" (prodotte rispettivamente nel 2009 e nel 2011) concluse dalla stessa rete in streaming a causa della chiusura del canale.\nTelenovelas inedite in italiano.\nNel 2010 il canale ha per la prima volta trasmesso una telenovela in prima visione doppiata in italiano: si tratta della produzione venezuelana \"Dolce Valentina\" del 2002, che ha riscosso un ottimo riscontro di pubblico.\nAl termine di \"Dolce Valentina\" dal 27 novembre 2011 alle ore 14 \u00e8 cominciata una nuova telenovela in prima visione doppiata in italiano dal titolo \"Pagine di vita\", una produzione brasiliana del 2006 di grande successo tra i protagonisti di questa storia ci sono: Ana Paula Ar\u00f3sio, Regina Duarte, L\u00edlia Cabral, Fernanda Vasconcellos, Thiago Lacerda, Edson Celulari e S\u00f4nia Braga.\nInterviste esclusive.\nIl giorno 7 ottobre 2009, al termine dell'ultima puntata di \"Perla nera\", l'emittente ha mandato in onda un'intervista esclusiva della durata di 5 minuti, alla nota attrice argentina Andrea del Boca, in cui lei ha raccontato le sue precedenti esperienze lavorative ed i suoi progetti futuri.\nNel mese di gennaio 2011, invece, va in onda sul canale l'intervista all'attore messicano Victor Gonzalez, protagonista, sulla stessa emittente, della telenovela \"Pasi\u00f3n Morena\". Nell'intervista l'attore racconta la sua carriera, i suoi gusti e manda un affettuoso abbraccio al pubblico di Lady Channel.\nIl 19 febbraio 2011, al termine di \"Dolce Valentina\", l'emittente ha trasmesso lo speciale \"Adios Gordita\", in cui erano raccolti i momenti pi\u00f9 belli della telenovela, le interviste e i pensieri dei vari attori che vi hanno partecipato.\nAltre interviste trasmesse dall'emittente sono state poi quelle agli attori Maite Perroni e William Levy."}
{"id": "2253201", "revid": "767487", "url": "https://it.wikipedia.org/wiki?curid=2253201", "title": "Distretto di At-Ba\u0161y", "text": "Il distretto di At-Ba\u0161y (in chirghiso: \u0410\u0442-\u0431\u0430\u0448\u044b \u0440\u0430\u0439\u043e\u043d\u0443) \u00e8 un distretto (\"raion\") del Kirghizistan con capoluogo At-Ba\u0161y."}
{"id": "2253203", "revid": "599013", "url": "https://it.wikipedia.org/wiki?curid=2253203", "title": "Jake Fendley", "text": ""}
{"id": "2253204", "revid": "1494169", "url": "https://it.wikipedia.org/wiki?curid=2253204", "title": "Luigi VI", "text": ""}
{"id": "2253207", "revid": "767487", "url": "https://it.wikipedia.org/wiki?curid=2253207", "title": "La Maschera Di Cera", "text": "La Maschera Di Cera \u00e8 un gruppo di rock progressivo nato nel 2001.\nBiografia.\nLa Maschera Di Cera nasce su iniziativa di Fabio Zuffanti (gi\u00e0 bassista dei Finisterre) con Agostino Macor, Marco Cavani (anche loro ai Finisterre come tastierista e batterista), Alessandro Corvaglia (cantante che aveva gi\u00e0 lavorato con Zuffanti come interprete nell'opera rock Merlin) ed il flautista Andrea Monetti.\nIl primo lavoro del gruppo riprende una canzone scritta nel 1991 da Zuffanti e, riarrangiata insieme ad Agostino Macor con l'aggiunta di tre nuovi pezzi, formeranno il primo album \"La maschera di cera\", che esce nel maggio del 2002 per l'etichetta Mellow Records.\nLe registrazioni del nuovo album iniziano nel settembre dello stesso anno, per venire pubblicato a marzo 2003, sempre per la Mellow, con il titolo di \"Il grande labirinto\". Immediatamente dopo il gruppo cambia la propria formazione, con la sostituzione del batterista Marco Cavani da parte di Maurizio Di Tollo.\nIl gruppo si esibisce in molti eventi live, dai quali vengono prodotti il CD \"Maschera di Cera in concerto\" ed il DVD \"Gouveia Art Rock 2003\". Le registrazioni del terzo disco iniziano nel marzo 2005 con la produzione di Franz Di Cioccio, per essere pubblicato dopo un anno co il titolo di LuxAde per la Immaginifica Records.\nIl successo dell'album porta il gruppo ed esibirsi frequentemente in Europa e negli USA.\nNel 2007 La Maschera Di Cera partecipa al prestigioso NEARfest negli Stati Uniti, una delle principali manifestazioni attuali di rock progressivo e nel 2009 al Progday in North Carolina (USA).\nNel 2010, sempre sotto la guida della produzione di Franz di Cioccio, la band produce e pubblica il suo quarto disco \"Petali di Fuoco\" con questa volta l'apporto di Matteo Nahum alla chitarra, in aggiunta alla line-up tradizionale.\nNel 2013 il gruppo torna alla line-up a 5 proponendo \"Le Porte del Domani\", un album che \u00e8 un omaggio al progressive italiano: La Maschera Di Cera ha infatti deciso di continuare, esattamente quarant'anni dopo, la saga dei due pianeti di \"Felona e Sorona\" (Le Orme, 1973), disco riconosciuto come un capolavoro assoluto e uno dei capisaldi del prog mondiale.\nLe \"Porte del Domani\" \u00e8 un concept, una suite di 45\u2032 divisa in nove capitoli, che affronta la lotta tra i due pianeti, uno luminoso e l'altro buio. Lotta che si risolver\u00e0 grazie a due amanti provenienti dai due mondi e all'intervento ultraterreno della divinit\u00e0 che li protegge. La copertina del disco \u00e8 stata curata personalmente da Lanfranco, il pittore che cre\u00f2 il dipinto originale di \"Felona e Sorona\" e che ha messo gentilmente a disposizione del gruppo la sua opera del 1968 \"Gli amanti del sogno\".\nLe \"Porte del Domani\" esce in CD in edizione italiana e inglese (questa con un missaggio leggermente diverso), in LP e in uno speciale box contenente la litografia su plexiglas del dipinto e tutte le versioni di CD e LP.\nDopo una pausa durata sette anni La Maschera Di Cera torna nel 2020 con un nuovo album, sesto in studio, intitolato S:E.I., La band \u00e8 ora un terzetto (Corvaglia/Macor/Zuffanti) coadiuvato in studio e dal vivo da Martin Grice (sax, flauto) e Paolo \"Paolo\" Tixi (batteria). \u201cS.E.I.\u201d, acronimo di \u201cSeparazione / Egolatria / Inganno\u201d, \u00e8 composto da una suite di oltre venti minuti che occupa interamente la prima facciata, seguita da altre due mini-suite sulla seconda. I tre brani sono veri labirinti musicali, con momenti tesi e oscuri alternati a grandi aperture caratterizzate dall\u2019inconfondibile suono del Mellotron. Rispetto al passato, influenze folk, jazz e canterburiane sono qui molto pi\u00f9 evidenti. Dalla possente suite sinfonica \u201cIl tempo millenario\u201d attraverso la folkeggiante e solare \u201cIl cerchio del comando\u201d, fino al sinfo-jazz-hard di \u201cVacuo senso\u201d.\nFormazione.\nCollaboratori\nDiscografia.\nIn studio\nDal vivo\nPartecipazioni"}
{"id": "2253208", "revid": "1543377", "url": "https://it.wikipedia.org/wiki?curid=2253208", "title": "Municipalit\u00e0 distrettuale di Umzinyathi", "text": "La municipalit\u00e0 distrettuale di Umzinyathi (in inglese \"Umzinyathi District Municipality\") \u00e8 un distretto della provincia di KwaZulu-Natal e il suo codice di distretto \u00e8 DC24.\nLa sede amministrativa e legislativa \u00e8 la citt\u00e0 di Dundee e il suo territorio si estende su una superficie di .\nGeografia fisica.\nConfini.\nLa municipalit\u00e0 distrettuale di Umzinyathi confina a nord con quella di Amajuba, a nord e a est con quella dello Zululand, a est con quella di UThungulu, a est e a sud con quella di iLembe, a sud e a ovest con quella di Umgungundlovu e a ovest con quella di Uthukela.\nSuddivisione amministrativa.\nIl distretto \u00e8 suddiviso in 4 municipalit\u00e0 locali:"}
{"id": "2253209", "revid": "599013", "url": "https://it.wikipedia.org/wiki?curid=2253209", "title": "Jim Brasco", "text": ""}
{"id": "2253210", "revid": "167080", "url": "https://it.wikipedia.org/wiki?curid=2253210", "title": "Aigion", "text": ""}
{"id": "2253212", "revid": "1630518", "url": "https://it.wikipedia.org/wiki?curid=2253212", "title": "Wonder Bevil", "text": " \u00e8 un anime giapponese prodotto da Radix e Tatsunoko, ed \u00e8 costituito da 30 episodi della durata di 8 minuti ciascuno; fu trasmesso per la prima volta dal network giapponese NHK a partire dall'11 aprile 2003. In Italia la serie \u00e8 stata raccolta in 10 episodi da 25 minuti contenenti 3 episodi giapponesi. \u00c8 stata trasmessa da Italia 1 ogni sabato mattina alle 9:50 dal 16 giugno al 25 agosto 2007.\nTrama.\nBevil \u00e8 un diavoletto che viene spedito sulla Terra per adempiere ai suoi doveri: compiere buone azioni. Bevil far\u00e0 amicizia con Ryota e la sua famiglia, ma i suoi buoni propositi finiranno per mettere tutti nei guai.\nDoppiaggio.\nL'edizione italiana \u00e8 di Ludovica Bonanome. Il doppiaggio \u00e8 stato eseguito presso lo studio S.E.D.E. sotto la direzione di Gabriele Calindri che ha curato anche i dialoghi italiani."}
{"id": "2253213", "revid": "300067", "url": "https://it.wikipedia.org/wiki?curid=2253213", "title": "Joe Smyth", "text": ""}
{"id": "2253215", "revid": "287204", "url": "https://it.wikipedia.org/wiki?curid=2253215", "title": "V\u00e9ronique Tadjo", "text": "Si \u00e8 laureata presso l'Universit\u00e0 di Abidjan e ha conseguito il dottorato alla Sorbona. Nel 1983 ha ricevuto il premio letterario della Agence de Cooperation Culturelle et Technique e nel 1993 \u00e8 stata premiata dall'UNICEF per le sue opere di letteratura per bambini. Ha vissuto a lungo a Londra, per poi trasferirsi in Africa orientale."}
{"id": "2253219", "revid": "767487", "url": "https://it.wikipedia.org/wiki?curid=2253219", "title": "La maschera di cera (album)", "text": "La Maschera di Cera \u00e8 un album de La Maschera Di Cera pubblicato nel maggio del 2002.\nTracce.\nCD.\nTutte le tracce con parole di Fabio Zuffanti e musica di Fabio Zuffanti e Agostino Macor.\nCD edizione del 2010.\nTutte le tracce con parole di Fabio Zuffanti e musica di Fabio Zuffanti e Agostino Macor.\nFormazione.\nDel mio mondo che crolla (demo)\nDel mio abisso e del vuoto (demo)"}
{"id": "2253223", "revid": "599013", "url": "https://it.wikipedia.org/wiki?curid=2253223", "title": "Art Spoelstra", "text": ""}
{"id": "2253224", "revid": "767487", "url": "https://it.wikipedia.org/wiki?curid=2253224", "title": "Nazionale di rugby a 15 della Repubblica del Congo", "text": "La nazionale di rugby XV della Repubblica del Congo rappresenta la Repubblica del Congo nel rugby a 15 in ambito internazionale.\nLa Nazionale congolese ha partecipato al Castle Beer Trophy nel 2008 (dal 4 all'8 maggio) in Burundi. Nel 2010 ha partecipato al CAR Trophy, perdendo contro il Niger, a Niamey, per 23-6&lt;.\nNel 2011 ha partecipato alla Coppa d'Africa, dove era inserita nel girone nord della seconda divisione, dal 22 al 30 luglio in Mali."}
{"id": "2253225", "revid": "1602064", "url": "https://it.wikipedia.org/wiki?curid=2253225", "title": "Municipalit\u00e0 distrettuale di Zululand", "text": "La municipalit\u00e0 distrettuale di Zululand (in inglese \"Zululand District Municipality\") \u00e8 un distretto della provincia di KwaZulu-Natal e il suo codice di distretto \u00e8 DC26.\nLa sede amministrativa e legislativa \u00e8 la citt\u00e0 di Ulundi e il suo territorio si estende su una superficie di .\nGeografia fisica.\nConfini.\nLa municipalit\u00e0 distrettuale dello Zululand confina a nord con quella di Gert Sibande (Mpumalanga) e con l'eSwatini, a est con quella di Umkhanyakude e con il District Management Areas KZDMA27, a sud con quella di uThungulu e a ovest con quelle di Umzinyathi e Amajuba.\nSuddivisione amministrativa.\nIl distretto \u00e8 suddiviso in 5 municipalit\u00e0 locali:"}
{"id": "2253226", "revid": "1243", "url": "https://it.wikipedia.org/wiki?curid=2253226", "title": "Tramvia Milano-Limbiate", "text": ""}
{"id": "2253228", "revid": "124967890", "url": "https://it.wikipedia.org/wiki?curid=2253228", "title": "Sagwa", "text": "Sagwa (\"Sagwa, the Chinese Siamese Cat\") \u00e8 una serie televisiva a cartoni animati prodotta da Cin\u00e9Groupe, Industrial FX Productions Inc., PBS e Sesame Workshop.\nSigla.\nIn Italia la sigla \"Sagwa\" \u00e8 cantata da Cristina D'Avena, attualmente si conosce solo la versione corta, ovvero quella dei passaggi televisivi, quella completa non \u00e8 stata ancora pubblicata in nessun supporto musicale."}
{"id": "2253229", "revid": "1005847", "url": "https://it.wikipedia.org/wiki?curid=2253229", "title": "Elezioni parlamentari in Islanda del 1979", "text": "Le elezioni parlamentari in Islanda del 1979 si tennero il 2 e 3 dicembre per il rinnovo di entrambe le camere dell'Althing. In seguito all'esito elettorale, Benedikt Sigur\u00f0sson Gr\u00f6ndal, espressione del Partito Socialdemocratico, divenne Primo ministro; nel 1980 fu sostituito da Gunnar Thoroddsen, esponente del Partito dell'Indipendenza."}
{"id": "2253230", "revid": "316716", "url": "https://it.wikipedia.org/wiki?curid=2253230", "title": "Parque Nacional Morrocoy", "text": "Il Parque Nacional Morrocoy \u00e8 un Parco Nazionale ubicato nello Stato di Falc\u00f3n, nel nordest del Venezuela.\nIstituito nel 1974, copre un'area complessiva di 32.090 ettari.\nIl parco si estende sulla terraferma, nella costa del golfo Triste e comprende anche diverse isole ed atolli corallini e \"cayos\", fra le quali: Pel\u00f3n, Sombrero, Sal, Playuela.\nFlora.\nLa zona corrisponde alla foresta tropicale secca: presenta una vegetazione molto varia, composta da sempreverdi e non, oltre a piante che si adattano a terreni fortemente salini. Sono presenti fichi d'India e cactus, oltre a quattro specie di mangrovia: mangrovie Venezuela rosso, nero mangrovia, mangrovia bianca, mangrovie platano.\nFauna.\nPer quanto riguarda la fauna selvatica del parco, si contano circa 266 specie di uccelli, tra i quali il fenicottero, l'airone, il pellicano, il pappagallo, il cocorocora rosso (o ibis scarlatto). Nel Parco si trovano anche molti rettili marini, tra cui la tartaruga marina e il morrocoy, la testuggine da cui il parco prende il nome e il caimano della costa, considerato in pericolo di estinzione. \nTra i mammiferi sono inclusi sia i Mammiferi marini (delfini e le balene), che utilizzano il parco come un rifugio, cos\u00ec come le diverse specie di mammiferi terrestri, tra cui il cervo mazama gouazoupira, il formichiere, il maikong.\nMeteo.\nLa temperatura \u00e8 relativamente uniforme durante tutto l'anno tra i 27 e 35\u00a0\u00b0C scarse precipitazioni, nella stagione fredda possono essere osservate temperature di 23-26\u00a0\u00b0C."}
{"id": "2253231", "revid": "4711", "url": "https://it.wikipedia.org/wiki?curid=2253231", "title": "Nazionale di pallavolo maschile della Repubblica Federale di Jugoslavia", "text": ""}
{"id": "2253232", "revid": "767487", "url": "https://it.wikipedia.org/wiki?curid=2253232", "title": "Phil Jordon", "text": ""}
{"id": "2253234", "revid": "1543377", "url": "https://it.wikipedia.org/wiki?curid=2253234", "title": "Municipalit\u00e0 distrettuale di King Cetshwayo", "text": "La municipalit\u00e0 distrettuale di King Cetshwayo (in inglese \"King Cetshwayo District Municipality\"), gi\u00e0 municipalit\u00e0 distrettuale di uThungulu, \u00e8 un distretto della provincia di KwaZulu-Natal e il suo codice di distretto \u00e8 DC28.\nLa sede amministrativa e legislativa \u00e8 la citt\u00e0 di Richards Bay e il suo territorio si estende su una superficie di .\nGeografia fisica.\nConfini.\nLa municipalit\u00e0 distrettuale di King Cetshwayo confina a nord con quelle di Zululand, Umkhanyakude, a est con l'Oceano Indiano, a sud e a ovest con quella di iLembe e a ovest con quella di Umzinyathi.\nSuddivisione amministrativa.\nIl distretto \u00e8 suddiviso in 6 municipalit\u00e0 locali:"}
{"id": "2253235", "revid": "97701", "url": "https://it.wikipedia.org/wiki?curid=2253235", "title": "Politica del Kosovo", "text": "La politica del Kosovo \u00e8 attualmente dominata dalle istituzioni costituite come parte della neonata Repubblica del Kosovo, sotto dirigenza principalmente albanese-kosovara, con l'eccezione dei territori a predominanza etnica serba, nel Kosovo del Nord.\nRepubblica del Kosovo.\nLe istituzioni della Repubblica del Kosovo hanno origine da quelle create durante l'amministrazione dell'UNMIK. Alla fine della Guerra in Kosovo, la Risoluzione 1244 del Consiglio di Sicurezza delle Nazioni Unite stabil\u00ec l'istituzione di un protettorato internazionale nella Provincia Autonoma del Kosovo, la quale \u00e8 mantenuta \"de iure\" come parte del territorio della Serbia, parte della Repubblica Federale di Jugoslavia, diventata poi Serbia e Montenegro, e infine Serbia. In accordo alle disposizioni UNMIK, nel 2001 fu dato il via alla formazione di \u201cIstituzioni provvisorie di Autogoverno del Kosovo'\u2019, con il risultato di far confluire buona parte delle istituzioni del territorio nelle mani di politici kosovari, principalmente di etnia albanese. Queste istituzioni si sono convertite poi in quelle della Repubblica del Kosovo, all'atto della dichiarazione di indipendenza del Kosovo, il 17 febbraio 2008.\nLa Repubblica del Kosovo \u00e8 una repubblica democratica, rappresentativa, di tipo parlamentare, secondo quanto stabilito dalla Costituzione del Kosovo, che entr\u00f2 in vigore il 15 giugno 2008.\nQuesta costituzione, non riconosciuta dalla Serbia, ne dalla popolazione del Kosovo del Nord, stabilisce come capo di stato il Presidente del Kosovo, incarico ricoperto da Vjosa Osmani dall'aprile 2021. Il potere esecutivo spetta al Primo ministro, che \u00e8 il capo del governo. A seguito delle elezioni parlamentari del 2021, quest'incarico \u00e8 ricoperto dal Albin Kurti, partito nazionalista di sinistra Vet\u00ebvendosje!.\nIl Parlamento del Kosovo \u00e8 unicamerale ed \u00e8 costituito da 120 membri, dei quali 100 sono eletti direttamente e 20 sono distribuiti tra le minoranze etniche del territorio (10 per i serbi e 10 per le altre minoranze). \nUNMIK.\nNonostante gran parte dell'amministrazione sia in mano al governo locale, alcuni aspetti sono di competenza esclusiva dell'UNMIK, specialmente per quanto riguarda la difesa, la sicurezza interna ed in particolare nel Kosovo del Nord. L'UNMIK \u00e8 presieduto dal Rappresentante Speciale del Segretariato delle Nazioni Unite, incarico ricoperto dall'afgano Zahir Tanin dall'ottobre 2015. La sicurezza interna \u00e8 garantita dalle unit\u00e0 militari della KFOR (creata nel 1999 in collaborazione tra NATO e Russia), dalle unit\u00e0 multietniche di polizia e i Corpi di Protezione del Kosovo. Attualmente \u00e8 in fase di realizzazione la missione EULEX, a carico dell'Unione europea, per il mantenimento della pace e dell'ordine in territorio kosovaro.\nSerbia.\nLa Repubblica serba considera il territorio del Kosovo sotto sua sovranit\u00e0, a seguito degli accordi e della stipula della Risoluzione 1244 del Consiglio di Sicurezza delle Nazioni Unite e considera illegali le istituzioni create dalla Repubblica del Kosovo. Il governo serbo in Kosovo \u00e8 rappresentato dal Ministero del Kosovo e Metohija, fondato il 15 maggio 2007 e attualmente presieduto da Goran Bogdanovi\u0107 del Partito Democratico della Serbia dal 9 luglio 2008. Localmente, l'amministrazione serba esercita principalmente nel Kosovo del Nord e alcune enclavi pro-serbe nel sud del Kosovo, attraverso l'Assemblea Comunitaria di Kosovo e Metohija, composta da 45 rappresentanti di 26 comuni e con sede nella citt\u00e0 di Mitrovica. Nel luglio 2008, il governo serbo organizz\u00f2 elezioni locali nelle zone sotto sua amministrazione per eleggere i rappresentanti dell'Assemblea, sebbene il rifiuto tanto da parte delle istituzione della Repubblica del Kosovo, come di quelle dell'UNMIK.\nRiconoscimento internazionale.\nIl 17 febbraio 2008 il Parlamento del Kosovo approv\u00f2 la dichiarazione di indipendenza, unilateralmente rispetto alla Serbia, in un inter approvato da Stati Uniti ed Unione europea. 109 dei 120 deputati votarono a favore della secessione, mentre i deputati restanti, di origine serba, boicottarono la sessione.\nDalla dichiarazione d'indipendenza ad oggi, 102 paesi membri delle Nazioni Unite hanno riconosciuto l'indipendenza della Repubblica del Kosovo: Afghanistan, Albania, Australia, Austria, Belgio, Belize, Bulgaria, Burkina Faso, Canada, Colombia, Corea del Sud, Costa Rica, Croazia, Danimarca, Emirati Arabi Uniti, Estonia, Finlandia, Francia, Germania, Giappone, Irlanda, Islanda, Isole Marshall, Italia, Lettonia, Liberia, Liechtenstein, Lituania, Lussemburgo, Macedonia, Malaysia, Maldive, Malta, Stati Federati di Micronesia, Monaco, Montenegro, Nauru, Norvegia, Paesi Bassi, Per\u00f9, Panama, Polonia, Portogallo, Repubblica Ceca, Regno Unito, Samoa, San Marino, Senegal, Sierra Leone, Slovenia, Stati Uniti, Svezia, Svizzera, Turchia e Ungheria. Tra questi stati si notano 22 dei 27 membri dell'Unione Europea, 22 dei 27 stati della NATO e 7 degli 8 membri del G8. Anche Taiwan ha offerto il suo riconoscimento al Kosovo, che per\u00f2 non ha contraccambiato.\nDall'altro lato, varie decine di paesi, tra i quali Algeria, Argentina, Azerbaigian, Bielorussia, Cipro, Georgia, Kazakistan, Moldavia, Romania, Russia, Slovacchia, Spagna, Sri Lanka, Venezuela, Vietnam e altri hanno annunciato il loro rifiuto alla dichiarazione di indipendenza del Kosovo e il loro rispetto dell'integrit\u00e0 territoriale della Serbia. Diversi paesi, come Brasile, Cile, Giordania, Messico, Thailandia e Uruguay attendono la decisione definitiva del Consiglio di Sicurezza dell'ONU.\nPer quanto riguarda le organizzazioni internazionali, il Kosovo non ha ancora chiesto di entrare a far parte delle Nazioni Unite a seguito del veto annunciato dalla Russia al Consiglio di Sicurezza dell'ONU. Per quanto riguarda l'Unione Europea, per quanto essa non riconosca ufficialmente il Kosovo, non esiste una politica comune in quanto per riconoscerne l'indipendenza \u00e8 necessaria l'unanimit\u00e0 dei paesi membri, bench\u00e9 il Parlamento Europeo si sia pronunciato in favore dell'indipendenza. Il Fondo Monetario Internazionale ha riconosciuto completamente l'indipendenza del Kosovo ed ha iniziato il suo processo di integrazione come membro permanente.\nDivisione amministrativa.\nIl Kosovo \u00e8 diviso in 7 distretti e 30 comuni."}
{"id": "2253236", "revid": "1543377", "url": "https://it.wikipedia.org/wiki?curid=2253236", "title": "Jean-Luc Raharimanana", "text": "Le sue opere vertono principalmente sulla situazione di povert\u00e0 e corruzione del Madagascar, e sono state tradotte dal francese in tedesco, inglese, italiano e spagnolo."}
{"id": "2253238", "revid": "3082", "url": "https://it.wikipedia.org/wiki?curid=2253238", "title": "Augusta Traiana", "text": ""}
{"id": "2253241", "revid": "287204", "url": "https://it.wikipedia.org/wiki?curid=2253241", "title": "Christoph Preuss", "text": ""}
{"id": "2253244", "revid": "14691", "url": "https://it.wikipedia.org/wiki?curid=2253244", "title": "Raharimanana", "text": ""}
{"id": "2253245", "revid": "339392", "url": "https://it.wikipedia.org/wiki?curid=2253245", "title": "Parlamento del Kosovo", "text": ""}
{"id": "2253246", "revid": "287204", "url": "https://it.wikipedia.org/wiki?curid=2253246", "title": "Veronique Tadjo", "text": ""}
{"id": "2253249", "revid": "14691", "url": "https://it.wikipedia.org/wiki?curid=2253249", "title": "Ngima", "text": ""}
{"id": "2253250", "revid": "14691", "url": "https://it.wikipedia.org/wiki?curid=2253250", "title": "Nshima", "text": ""}
{"id": "2253252", "revid": "14691", "url": "https://it.wikipedia.org/wiki?curid=2253252", "title": "Nsima", "text": ""}
{"id": "2253255", "revid": "14691", "url": "https://it.wikipedia.org/wiki?curid=2253255", "title": "Sadza", "text": ""}
{"id": "2253258", "revid": "14691", "url": "https://it.wikipedia.org/wiki?curid=2253258", "title": "Isitshwala", "text": ""}
{"id": "2253259", "revid": "1005847", "url": "https://it.wikipedia.org/wiki?curid=2253259", "title": "Elezioni europee del 1994 in Spagna", "text": "Le elezioni europee del 1994 in Spagna si sono tenute il 10 giugno."}
{"id": "2253260", "revid": "14691", "url": "https://it.wikipedia.org/wiki?curid=2253260", "title": "Oshifima", "text": ""}
{"id": "2253261", "revid": "14691", "url": "https://it.wikipedia.org/wiki?curid=2253261", "title": "Posho", "text": ""}
{"id": "2253263", "revid": "3082", "url": "https://it.wikipedia.org/wiki?curid=2253263", "title": "Dux (storia romana)", "text": ""}
{"id": "2253264", "revid": "300067", "url": "https://it.wikipedia.org/wiki?curid=2253264", "title": "Maurice King", "text": ""}
{"id": "2253269", "revid": "767487", "url": "https://it.wikipedia.org/wiki?curid=2253269", "title": "Museo della radiologia", "text": "Il Museo della radiologia \u00e8 un centro universitario di Palermo.\nIl museo venne inaugurato nel 1995 durante le celebrazioni per il centenario della scoperta dei raggi X da parte di Wilhelm Conrad R\u00f6ntgen. Il progetto venne portato avanti dall'allora direttore dell'Istituto di Radiologia di Palermo, Adelfio Elio Cardinale. Attualmente \u00e8 uno dei dieci musei di radiologia presenti nel mondo.\nIn mostra nel museo sono strumenti e apparecchiature di importante valenza storica ma anche libri, articoli, ma soprattutto strumenti di uso comune e non che hanno testimoniato lo sviluppo della disciplina. Il museo \u00e8 suddiviso in sette aree tematiche contraddistinte dalle lettere: A, B, C, E, F, G e H."}
{"id": "2253273", "revid": "767487", "url": "https://it.wikipedia.org/wiki?curid=2253273", "title": "Joe Buckhalter", "text": ""}
{"id": "2253276", "revid": "357069", "url": "https://it.wikipedia.org/wiki?curid=2253276", "title": "Semicolonna", "text": ""}
{"id": "2253279", "revid": "287204", "url": "https://it.wikipedia.org/wiki?curid=2253279", "title": "Sgranatrice di cotone", "text": "La sgranatrice di cotone (in inglese cotton gin, \"gin\" abbreviazione di \"engine\" motore: macchina per il cotone) \u00e8 un dispositivo che serve per separare rapidamente le fibre della pianta di cotone dal resto della pianta (fusti, bacche che contengono i semi, talvolta appiccicosi). Questo lavoro in passato veniva fatto a mano.\nIl procedimento tecnicamente in italiano si definisce sgranatura. L'operazione di sgranare il cotone si chiama \"ginnare\" e \"ginnatrice\" \u00e8 un sinonimo in italiano della stessa macchina.\nLa macchina separa la fibra dal resto (semi, capsule, residui di fusti). La fibra viene poi divisa a seconda della lunghezza. Le fibre pi\u00f9 lunghe sono usate nell'industria tessile. Quelle pi\u00f9 corte (dette \"linters\") hanno vari possibili utilizzi:\nDai semi si ottiene un olio. Quel che resta dei semi spremuti, capsule e residui diventa concime organico (\u00e8 utilizzabile anche nell'alimentazione zootecnica, ad esclusione dei monogastrici. Per chiarimenti vedi la voce: Principio nutritivo bypass).\nLa macchina usa una combinazione di schermi di fili metallici e piccoli uncini per trascinare solo la fibra di cotone oltre gli schermi mentre delle spazzole rimuovono la fibra per impedire che intasi la macchina inceppandola.\nL'evoluzione tecnologica ha reso la macchina molto efficiente in termini di velocit\u00e0 e qualit\u00e0 (nella separazione della fibra) anche se concettualmente \u00e8 rimasta simile all'originale.\nOrigini.\nIl metodo meccanico per separare i semi dalla fibra di cotone pu\u00f2 farsi risalire al primo secolo d.C.\nProve di questo tipo di attrezzo sono state trovate in Africa, Asia e Nordamerica. \nImmagini di un dispositivo di questo genere si trovano in forma di dipinti risalenti al quinto secolo nelle Grotte di Ajanta nell'India occidentale.\nQuesta primitiva sgranatrice era difficile da usare e richiedeva una grande abilit\u00e0 da parte dell'operatore.\nUn sottile rullo serviva per separare i semi, senza romperli, dalla fibra di cotone.\nL'attrezzo era simile a un macinino a rullo usato per macinare semi e grani (nel caso del cotone per\u00f2 i semi andavano solamente divisi dalla fibra senza schiacciarli).\nLa storia pi\u00f9 antica delle sgranatrici risulta ambigua perch\u00e9 gli archeologi probabilmente scambiarono questi utensili per parti di altri strumenti.\nTra il dodicesimo e quattordicesimo secolo sgranatrici a due rulli apparvero in India e Cina.\nLa versione indiana della sgranatrice a due rulli era la pi\u00f9 diffusa nel commercio del cotone nel Mediterraneo dal sedicesimo secolo.\nLo strumento meccanico, in alcune zone, prendeva l'energia per funzionare da sistemi ad acqua. \nLa moderna sgranatrice \u00e8 stata realizzata dall'inventore statunitense Eli Whitney nel 1793 per meccanizzare la pulizia della fibra di cotone. L'invenzione fu brevettata il 14 marzo 1794.\nVi \u00e8 una piccola controversia se l'idea della macchina e dei suoi elementi costitutivi vada attribuita a Eli Whitney. \nLa versione comune di Whitney che inventa la sgranatrice \u00e8 da attribuirsi a un articolo su questo argomento dei primi anni 1870 e in seguito ristampata nel 1910 nel \"The Library of Southern Literature\".\nIn questo articolo l'autore racconta come Catherine Littlefield Greene sugger\u00ec a Whitney di inserire nella macchina un dispositivo simile a una spazzola per separare la fibra di cotone dai semi. Poich\u00e9 le norme sociali impedivano alle donne di registrare brevetti, Eli Whitney ottenne il brevetto e il merito dell'invenzione da solo fino ai pi\u00f9 recenti testi di storia.\nMolte persone hanno tentato di sviluppare metodi per il trattamento delle fibre corte di cotone; Hodgen Holmes, Robert Watkins, William Longstreet, and John Murray ottennero brevetti per il miglioramento della sgranatrice a partire dal 1796.\nTuttavia, l'evidenza indica che Whitney ha inventato la sgranatrice, per cui \u00e8 famoso.\nWhitney spese molti anni nei tribunali per far rispettare il suo brevetto nei confronti di proprietari di piantagioni che costruivano copie non autorizzate della sua macchina. Un cambiamento nella legge relativa ai brevetti alla fine gli diede ragione, ma era troppo tardi per riscuotere i diritti in quanto restava solo un anno alla scadenza del brevetto.\nEffetti dell'invenzione della sgranatrice di cotone.\nL'effetto immediato dell'introduzione della macchina \u00e8 stato quello di provocare una massiccia crescita nella produzione di cotone negli Stati Uniti del sud.\nConsiderando che il cotone in precedenza richiedeva un considerevole lavoro per la pulizia e la separazione della fibra dai semi, la macchina sgranatrice rivoluzion\u00f2 il processo produttivo.\nIl prezzo all'ingrosso del cotone precipit\u00f2 al crescere vertiginoso della produttivit\u00e0. \nIl tessuto di cotone (che in precedenza era piuttosto costoso) era prodotto in maggior parte in Inghilterra e nel nord-est degli Stati Uniti.\nGrandi aree di terreno degli Stati Uniti come le regioni del fiume Mississippi furono convertite alla produzione di cotone per fare fronte alla domanda crescente.\nUna conseguenza della macchina sgranatrice con la necessit\u00e0 di manodopera per piantare il cotone e raccoglierlo fu l'espansione della schiavit\u00f9 nelle regioni di produzione.\nMolte delle piantagioni del sud statunitense (prima della Guerra di secessione americana) sono state costruite sulle fortune del cotone, che non si sarebbero presentate senza l'invenzione della sgranatrice di cotone.\nCome funzionava la macchina di Whitney.\nLa sgranatrice di Whitney puliva 50 libbre (23 kg) di fibra di cotone al giorno.\nLa macchina era realizzata con un cilindro di legno su cui erano montate delle file di sottili chiodi o fili di acciaio opportunamente piegati che trascinavano la fibra di cotone attraverso sbarre che formavano una griglia simile a un pettine.\nLa griglia era abbastanza stretta per impedire ai semi di passarla.\nErano state realizzate sia una versione portatile sia una per impianti fissi.\nIl funzionamento della macchina era lento e intermittente (periodicamente si dovevano togliere i semi accumulati)."}
{"id": "2253280", "revid": "357069", "url": "https://it.wikipedia.org/wiki?curid=2253280", "title": "Semicolonne", "text": ""}
{"id": "2253281", "revid": "599013", "url": "https://it.wikipedia.org/wiki?curid=2253281", "title": "Bob Anderegg", "text": "Carriera.\nDopo aver giocato nel campionato NCAA a Michigan State ha giocato per una stagione nei New York Knickerbockers nella NBA e per una stagione nei Long Beach Chiefs della ABL."}
{"id": "2253283", "revid": "1005847", "url": "https://it.wikipedia.org/wiki?curid=2253283", "title": "Elezioni presidenziali in Islanda del 2004", "text": "Le elezioni presidenziali in Islanda del 2004 si tennero il 26 giugno.\nQuadro politico.\nL'attuale Presidente, \u00d3lafur Ragnar Gr\u00edmsson, fu eletto la prima volta nel 1996 con il 40,9% dei voti, in un'elezione con affluenza all'85,9% degli aventi diritto e con quattro candidati. Nel 2000, fu rieletto senza opposizione. Quando \u00d3lafur Ragnar Gr\u00edmsson annunci\u00f2 la propria intenzione di ottenere un altro mandato nel 2004, si presentarono altri due candidati:\nDiversamente dalle elezioni parlamentari in Islanda, le elezioni presidenziali non si svolgono sulla base dei partiti politici: i candidati cercano invece di utilizzare la propria personalit\u00e0 per attrarre i votanti, e per apparire come simbolo vivente dell'unit\u00e0 nazionale.\nPer tradizione, la presidenza \u00e8 una carica quasi interamente senza poteri, dato che i presidenti non hanno quasi mai utilizzato i poteri conferiti loro dalla Costituzione dell'Islanda, ed esercitando solo \"autorit\u00e0 morale\". \u00d3lafur Ragnar Gr\u00edmsson, invece, espresse il desiderio di far svolgere una discussione pubblica sul ruolo del Capo di Stato. Fatto senza precedenti nella storia della Repubblica d'Islanda, il 2 giugno 2004 Gr\u00edmsson pose il veto su una legge sulla propriet\u00e0 dei media approvata dall'Althing (il Parlamento). Dav\u00ed\u00f0 Oddsson, che all'epoca era il Primo ministro, sostenne che il veto era interessato, in quanto la figlia del Presidente lavorava per il Gruppo Baugur, che aveva recentemente acquisito circa la met\u00e0 dei media nazionali. Ci fu pertanto la possibilit\u00e0 che Gr\u00edmsson potesse non essere rieletto a causa della controversia; la questione ebbe effettivamente un effetto sul voto, dato dall'altissimo numero, mai verificatosi, di schede bianche (il 20,6% del totale), che fu letto come protesta contro il veto."}
{"id": "2253285", "revid": "599013", "url": "https://it.wikipedia.org/wiki?curid=2253285", "title": "Gary Alcorn", "text": ""}
{"id": "2253286", "revid": "709565", "url": "https://it.wikipedia.org/wiki?curid=2253286", "title": "Scruffy", "text": "Scruffy \u00e8 un cartone animato prodotto da Charles A. Nichols e Ruby-Spears Productions all'interno di \"ABC Weekend Special\"."}
{"id": "2253288", "revid": "12405", "url": "https://it.wikipedia.org/wiki?curid=2253288", "title": "Balykshy", "text": ""}
{"id": "2253294", "revid": "1243", "url": "https://it.wikipedia.org/wiki?curid=2253294", "title": "Tramvia Milano-Gorgonzola-Vaprio", "text": ""}
{"id": "2253297", "revid": "287204", "url": "https://it.wikipedia.org/wiki?curid=2253297", "title": "Alessandro Romano (scultore)", "text": "Dopo un esordio in pittura, ha espresso soprattutto nella scultura il suo talento, con uno stile insieme classico e moderno, che ben si addice soprattutto all'arte sacra.\nCollegamenti esterni.\nwww.alessandroromano.com"}
{"id": "2253298", "revid": "110157", "url": "https://it.wikipedia.org/wiki?curid=2253298", "title": "Il lungo presente", "text": "Il lungo presente: tempo e responsabilit\u00e0, \u00e8 un saggio di Stewart Brand. L'edizione italiana \u00e8 stata tradotta da Davide Bocelli e pubblicata da Mattioli 1885 con una prefazione di Brian Eno.\n\"Il lungo presente\" raccoglie le idee e le ispirazioni che hanno portato alla creazione della Long Now Foundation di San Francisco e dei suoi primi progetti, soprattutto il cosiddetto \"orologio del lungo presente\", ossia un monumentale orologio/biblioteca che invece di contare le ore ha sul suo quadrante soltanto i millenni, ed il Progetto Rosetta per la salvaguardia delle lingue a rischio di estinzione.\nIl testo \u00e8 stato pubblicato per la prima volta in Italia nel 2009, con l'intento di aiutare a diffondere anche in questo paese idee legate alla difesa della memoria, alla salvaguardia dei rapporti intergenerazionali e alla creazione di un mondo in grado di osservare e affrontare i complessi problemi dell'ambiente, dell'economia e della societ\u00e0 contemporanea nella loro vasta estensione geografica e temporale.\nRispetto alle altre edizioni, questa contiene l'introduzione di Brian Eno scritta appositamente per la traduzione in lingua italiana."}
{"id": "2253301", "revid": "72396", "url": "https://it.wikipedia.org/wiki?curid=2253301", "title": "Gli investigatti", "text": ""}
{"id": "2253302", "revid": "1543377", "url": "https://it.wikipedia.org/wiki?curid=2253302", "title": "Municipalit\u00e0 distrettuale di Harry Gwala", "text": "La municipalit\u00e0 distrettuale di Harry Gwala (in inglese \"Harry Gwala District Municipality\"), gi\u00e0 municipalit\u00e0 distrettuale di Sisonke, \u00e8 un distretto della provincia del KwaZulu-Natal e il suo codice di distretto \u00e8 DC43.\nLa sede amministrativa e legislativa \u00e8 la citt\u00e0 di Ixopo e il suo territorio si estende su una superficie di .\nUna parte del territorio della municipalit\u00e0 distrettuale \u00e8 un DMAs, chiamato KZDMA43.\nGeografia fisica.\nConfini.\nLa municipalit\u00e0 distrettuale di Harry Gwala confina a nord e a est con quella di Umgungundlovu, a est e a sud con quella di Ugu, a sud con quella di Oliver Tambo (Provincia del Capo Orientale), a sud e a ovest con quella di Alfred Nzo (Provincia del Capo Orientale) e a ovest con il District Management Areas KZDMA43.\nSuddivisione amministrativa.\nIl distretto \u00e8 suddiviso in 5 municipalit\u00e0 locali:"}
{"id": "2253303", "revid": "599013", "url": "https://it.wikipedia.org/wiki?curid=2253303", "title": "Boo Ellis", "text": ""}
{"id": "2253307", "revid": "217830", "url": "https://it.wikipedia.org/wiki?curid=2253307", "title": "Gran Premio motociclistico di Catalogna 1999", "text": "Il Gran Premio motociclistico di Catalogna 1999 corso il 20 giugno, \u00e8 stato il sesto Gran Premio della stagione 1999 del motomondiale e ha visto vincere la Honda di \u00c0lex Crivill\u00e9 nella classe 500, Valentino Rossi nella classe 250 e Arnaud Vincent nella classe 125."}
{"id": "2253309", "revid": "1442080", "url": "https://it.wikipedia.org/wiki?curid=2253309", "title": "Personaggi de Il corvo", "text": "Questa pagina contiene informazioni relative ai personaggi della serie a fumetti \"Il corvo\".\nEric Draven/Corvo.\nEric Draven alias \"il Corvo\", \u00e8 un personaggio dei fumetti creato nel 1988 da James O' Barr come protagonista.\nEric Draven e Shelly Webster sono due giovani innamorati in procinto di sposarsi. \nNel fumetto hanno un guasto all\u2019automobile, si fermano sulla strada e, sfortunatamente, un'auto con a bordo T-Bird, Tin Tin, Funboy, Tom Tom e TopDollar passa vicino a loro ed Eric comprende immediatamente la pericolosit\u00e0 del momento ed ordina a Shelly di chiudersi dentro l\u2019auto. I cinque offrono ad Eric di aiutarlo con la sua panne ma in realt\u00e0 vogliono violentare Shelly. Eric tenta di difenderla, inutilmente. Un attimo prima di essere giustiziato da T-Bird, Eric vede uno spirito con sembianze di corvo che gli dice di accettare la sua fine. Eric si rassegna e T-Bird gli spara alla testa. Mentre Eric \u00e8 a terra, morente, assiste allo stupro ed all\u2019assassino della sua amata, uccisa da un colpo alla testa sempre da T-Bird, mentre lo spirito del corvo gli dice di non guardare. Eric sopravvive alla notte per poi morire mentre lo operano in ospedale.\nNel film invece l\u2019aggressione avviene la notte prima delle nozze, la terribile Devil's Night (la Notte Del Diavolo), cos\u00ec chiamata a causa della puntuale esplosione di violenze in citt\u00e0. In questo caso il gruppo dei balordi \u00e8 composto da T-Bird, Skank, Funboy e Tin Tin (manca Top Dollar e Skank \u00e8 al posto di Tom Tom) che irrompono nel loro appartamento e a turno violentano Shelly dopo averla picchiata. Nel frattempo rientra in casa Eric che purtroppo viene accoltellato, gli sparano e lo lanciano dalla finestra.\nShelly morir\u00e0, dopo ore di sofferenze, in ospedale.\nDopo un anno dall'aggressione, Eric ritorna in vita grazie al corvo, che nelle antiche credenze faceva resuscitare l'anima di una persona per poter regolare i conti contro i suoi carnefici. Eric prepara la sua vendetta e ad uno ad uno uccide i suoi assassini, per poi tornare dalla sua amata per sempre.\nSherry (Sarah Mohr).\nSherry \u00e8 un personaggio dei fumetti creato da James O' Barr. Al cinema \u00e8 stata interpretata da Rochelle Davis. \nSherry \u00e8 una ragazzina povera di Detroit, figlia di una tossicodipendente, Sandy, amante di FunBoy.\nUn giorno Eric la incontra fuori dall\u2019edificio dove vive FunBoy. Sua madre Sandy si sta prostituendo per ottenere una dose. Eric, mosso a piet\u00e0 dal dolore della bambina, le regala la fede nuziale di Shelly.\nInoltre Eric, prima di compiere la sua missione finale, scrive una lettera all\u2019agente Albrecht, chiedendogli di prendersi cura di lei.\nNel film, il personaggio viene chiamato Sarah Dohr ed \u00e8 la migliore amica di Eric e Shelly. Alla fine del film viene rapita da Top Dollar ed Eric riesce a salvarla.\nNel film \"Il corvo 2 - La citt\u00e0 degli angeli\", il personaggio \u00e8 interpretato da Mia Kirshner e vive a Los Angeles. Durante l'apparizione di un corvo che riporta in vita il ragazzo di nome Ashe Corven, lei lo affiancher\u00e0 per tutto il film. Durante lo scontro finale con Judah, si fa uccidere dal boss per poter ridare i poteri del Corvo ad Ashe. Nella prima sceneggiatura, lo sceneggiatore David S. Goyer aveva deciso che sarebbe stata Sarah ad indossare i panni del Corvo, ma alla fine la produzione convinse Goyer a creare un nuovo personaggio, che poi sarebbe stato Ashe Corven.\nDarryl Albrecht / Capitano Uncino.\nDarryl Albrecht \u00e8 un personaggio dei fumetti creato da James O' Barr. Albrecht \u00e8 un agente di polizia. Nel fumetto ha un ruolo minore ed appare solo in alcune vignette. La sua prima apparizione \u00e8 quando Eric distrugge il negozio di Gideon dopo aver ucciso quest'ultimo.\nIl superiore di Albrecht \u00e8 un afroamericano che si chiama capitano Uncino ed \u00e8 lui che si occupa del caso di Eric e Shelly. Inoltre va a trovare Eric in ospedale poco prima che lui muoia. Appare in poche tavole.\nNel film hanno deciso di chiamare il capitano Uncino come l\u2019agente Albrecht. Svolge un ruolo comprimario ed \u00e8 il primo a scoprire l'identit\u00e0 del Corvo e ad aiutarlo nella battaglia contro Top Dollar.\n\u00c8 stato interpretato dall\u2018attore Ernie Hudson.\nNella serie televisiva il personaggio \u00e8 interpretato da Marc Gomes e si chiama Darryl Albrecht ed \u00e8 un detective di polizia che indaga sulla ricomparsa di Eric Draven.\nShelly Webster.\nShelly \u00e8 un personaggio dei fumetti creato da James O' Barr. Al cinema \u00e8 stata interpretata da Sofia Shinas.\n\u00c8 la ragazza di Eric, deceduta a causa di una violenta aggressione da parte di quattro balordi: T-Bird, Skank, Funboy e Tin Tin che a turno la violentano e poi la uccidono con un colpo di pistola. Quando la vendetta di Eric, ritornato in vita grazie ad un Corvo, \u00e8 compiuta, Shelly si ricongiunge al suo fidanzato, questa volta per sempre. Nel film, Shelly viene violentata nel suo appartamento e muore dopo 30 ore di sofferenza nell'ospedale della citt\u00e0.\nTop Dollar.\nTop Dollar \u00e8 un personaggio dei fumetti creato da James O' Barr. \u00c8 il boss della mala della citt\u00e0 di Detroit, oltre che capo della banda di T-Bird.\nFumetto.\nNel fumetto ha scarsa importanza e viene ucciso facilmente da Eric, il quale gli spara alla testa dopo aver ucciso i suoi uomini. Inoltre \u00e8 presente la notte dell'omicidio di Eric e Shelly, contrariamente al film. Nel fumetto, inoltre, appare pi\u00f9 vecchio rispetto alla sua versione cinematografica.\nCinema.\nNel film \"il corvo - The Crow\" \u00e8 stato interpretato da Michael Wincott ed \u00e8 il principale antagonista del film. Ordina a T-Bird di occupare un palazzo, risieduto da Eric Draven e Shelly Webster , due giovani innamorati in procinto di sposarsi. T-Bird uccide i due giovani insieme al resto del gruppo. Un anno dopo, un corvo si posa sulla tomba di Eric ed il giovane resuscita. Tornato dal mondo dei morti, Eric uccide i suoi aggressori, compreso T-Bird. Incuriosito dal personaggio, Top Dollar sorveglia Skank, ultimo obiettivo del protagonista. A questo punto, Eric stermina tutti i criminali del boss, il quale riesce a scappare con Myca, amante nonch\u00e9 sorella carnale, e Grange, suo fidato subalterno. Top Dollar, dopo aver perso i componenti della sua banda, rapisce Sarah. Eric riesce a salvarla e a sconfiggere il perfido avversario.\nNel film, Top Dollar presenta due bracci destri che lo accompagnano dall'inizio e fino alla fine del film:\nTop Dollar sarebbe dovuto ricomparire ne \"Il corvo 2\" insieme al suo fidato subalterno Grange. Secondo lo script realizzato da David S. Goyer i due sarebbero tornati in vita e avrebbero combattuto Ashe Corven, protagonista del film. Goyer decise poi di rimuovere questi personaggi dallo script.\nLa banda di T-Bird.\nT-Bird.\nT-Bird \u00e8 un personaggio dei fumetti creato da James O' Barr. Al cinema \u00e8 stato interpretato da David Patrick Kelly e, a differenza dell'originale cartaceo, il personaggio ha la pelle bianca. Inoltre, se nel film \u00e8 un personaggio minore, nel fumetto si pu\u00f2 definire l'antagonista principale della storia.\n\u00c8 il capo dei cinque balordi che violentano Shelly; \u00e8 proprio lui ad uccidere Eric e Shelly ed \u00e8 l'ultimo ad essere ucciso nel fumetto durante il massacro finale compiuto da Eric. Nel film \u00e8 invece il penultimo a morire: viene legato alla macchina che poi esploder\u00e0.\nTom Tom (Skank).\nTom Tom \u00e8 un personaggio dei fumetti creato da James O' Barr. Al cinema \u00e8 stato interpretato da Angel David e, a differenza dell'originale cartaceo, il personaggio ha la pelle bianca e viene chiamato Skank. \n\u00c8 il secondo balordo a morire per mano di Eric nel fumetto, dissanguato dall\u2019amputazione subita alle gambe, mentre nel film \u00e8 l'ultimo, lanciato fuori dalla finestra.\nNel fumetto esiste un altro personaggio di nome Skank, socio in affari di Tom Tom, ma appare solo in una tavola e muore assieme a Tom Tom decapitato da Eric\nTin Tin.\nTin Tin \u00e8 un personaggio dei fumetti creato da James O' Barr. Al cinema \u00e8 stato interpretato da Laurence Mason. \u00c8 il primo a morire dei quattro balordi comandati da T-Bird. Nel film \u00e8 specializzato nell'uso di coltelli (abilit\u00e0 assente nel fumetto) e muore trafitto dai suoi stessi coltelli per mano di Eric, il quale glieli pianta nei suoi principali organi vitali in ordine alfabetico. Nel fumetto, invece, quest'ultimo lo uccide semplicemente sparandogli sotto il mento.. Nel romanzo ufficiale del film (scritto da Kenneth Roycroft) \u00e8 rivelato che impar\u00f2 ad utilizzare i coltelli dopo aver sequestrato un lanciatore di coltelli che lavorava in un circo e averlo costretto ad insegnargli l'abilit\u00e0 nell'uso delle suddette armi, per poi ucciderlo una volta aver imparato tutto ci\u00f2 che gli serviva sapere.\nFunboy.\nFunboy \u00e8 un personaggio dei fumetti creato da James O' Barr. Al cinema \u00e8 stato interpretato da Michael Massee.\nNel fumetto appare per la prima volta quando Eric sopraggiunge nel suo appartamento e gli ordina di condurlo da T-Bird.\n\u00c8 il terzo a morire dei quattro balordi nel fumetto e il secondo nel film. Nel fumetto Eric gli promette una morte veloce e lo convince a suicidarsi con un'iniezione letale di morfina, mentre nel film Eric dapprima gli spara ad una gamba e poi lo uccide piantandogli nel cuore diverse siringhe e disegnandogli un corvo di sangue sul petto. \nIl personaggio \u00e8 l'unico dei balordi ad avere un dialogo profondo con Eric, per il quale prova quasi simpatia. \nInoltre ha una relazione con Darla, la madre di Sherry (Sarah). \nNel film \u00e8 uno dei pochi personaggi ad avere l'aspetto identico a quello del fumetto.\nAltri personaggi.\nGabriel.\nNel fumetto \u00e8 una gatta che apparteneva ad un'anziana signora, Bea, uccisa da Tin Tin ed adottata da Eric quando ritorna per la sua vendetta. Quando Eric ha concluso la sua missione, regala Gabriel al capitano \u201cUncino\u201d, un ufficiale di polizia che lo era andato a trovare in ospedale quando lui era in fin di vita e che ha indagato sulla morte sua e di Shelly.\nNel primo film invece, Gabriel vive gi\u00e0 con Eric e Shelly e verr\u00e0 affidata a Sarah dove la vedremo anche nel secondo film.\nGideon.\nGideon \u00e8 un personaggio dei fumetti creato da James O' Barr. Al cinema \u00e8 stato interpretato da Jon Polito. \u00c8 il titolare di un banco dei pegni ed \u00e8 a lui che T-Bird ha venduto l'anello di Shelly. Il suo fidanzato Eric se lo riprender\u00e0 con la forza dopo essere stato resuscitato grazie ad un corvo. Nel fumetto viene ucciso da Eric, mentre nel film viene risparmiato da Erik e ucciso da Top Dollar. Sia nel fumetto che nel film, inoltre, Eric gli fa saltare in aria il negozio.\nSandy (Darla Mohr).\nSandy \u00e8 un personaggio dei fumetti creato da James O' Barr. Al cinema \u00e8 stata interpretata da interpretata da Anna Levine dov'\u00e8 per\u00f2 chiamata Darla. \u00c8 la madre di Sarah, nonch\u00e9 amante di Funboy. Non bada alla figlia perch\u00e9 passa il proprio tempo tra droga e prostituzione. Quando Eric si scontra con Funboy, libera la donna e la convince a tornare dalla figlia. Nel secondo film non \u00e8 menzionata, tuttavia nel romanzo ufficiale Sarah, raccontando ad Ashe il suo passato spiega che, tempo dopo il suo incontro con Eric, \u00e8 tornata a drogarsi, per poi morire di overdose.\nSkull Cowboy.\nSkull Cowboy \u00e8 un personaggio dei fumetti creato da James O' Barr. Al cinema \u00e8 stato interpretato da Michael Berryman, ma in fase di montaggio le scene con questo inquietante personaggio furono eliminate. Infatti la produzione decise di dare maggior risalto alla simbiosi tra l'uomo ed il corvo, evidenziando la nuova vulnerabilit\u00e0 di Eric nel momento in cui l'uccello viene ferito. Nel fumetto appare in alcune vignette ed \u00e8 lui ad inviare il corvo verso Eric per riportarlo in vita. Nel film, Skull Cowboy sarebbe dovuto apparire in due sole scene: la prima quando Eric risorge e la seconda prima che Eric affronti Top-Dollar, dove rivela al ragazzo che la sua vendetta \u00e8 compiuta e che ha perso cos\u00ec i suoi poteri.\nL'aspetto di questo personaggio \u00e8 quello di uno scheletro vestito con un grosso cappello da cowboy."}
{"id": "2253311", "revid": "693426", "url": "https://it.wikipedia.org/wiki?curid=2253311", "title": "Piazza Caracciolo", "text": "Piazza Caracciolo \u00e8 una piazza di Palermo.\nLa piazza \u00e8 situata nel quartiere La Loggia o Mandamento Castello a Mare nel centro storico di Palermo, ed \u00e8 il cuore del mercato della Vucciria.\nLa piazza venne sistemata dal vicer\u00e9 Caracciolo nel 1783 anche se non conserva pi\u00f9 l'immagine del tempo. Attualmente di giorno conserva l'aspetto storico del mercato essendo completamente riempita dai venditori, specialmente venditori di carne. Di notte muta aspetto e diviene luogo di ritrovo per amanti della musica reggae e rap infatti vengono organizzati concerti a tema."}
{"id": "2253316", "revid": "1573940", "url": "https://it.wikipedia.org/wiki?curid=2253316", "title": "Istruzione in Siria", "text": "La Siria ha un buon sistema educativo. Il partito Ba'th promuove l'idea che l'educazione sia uno dei fondamenti dello sviluppo economico. Dal 1967, tutte le scuole e le universit\u00e0 sono sotto la supervisione del Partito Ba'th.\nIl sistema educativo in Siria.\nIl sistema educativo in Siria si basa sul vecchio sistema francese. L'istruzione \u00e8 libera in tutte le scuole pubbliche e obbligatoria fino al 9\u00ba grado. La scuola si divide in tre livelli:\ndal 1\u00ba al 4\u00ba grado: Educazione di base di I livello (Arabo: \u062a\u0639\u0644\u064a\u0645 \u0623\u0633\u0627\u0633\u064a \u062d\u0644\u0642\u0629 \u0623\u0648\u0644\u0649)&lt;br&gt;\ndal 5\u00ba al 9\u00ba grado: Educazione di base di II livello (Arabo: \u062a\u0639\u0644\u064a\u0645 \u0623\u0633\u0627\u0633\u064a \u062d\u0644\u0642\u0629 \u062b\u0627\u0646\u064a\u0629)&lt;br&gt;\ndal 10\u00ba al 12\u00ba grado: Educazione secondaria (Arabo: \u0627\u0644\u062a\u0639\u0644\u064a\u0645 \u0627\u0644\u062b\u0627\u0646\u0648\u064a), l'equivalente della scuola superiore italiana.\nI risultati degli esami finali del 9\u00ba grado determinano se lo studente andr\u00e0 alla scuola secondaria \"generale\" o alla scuola secondaria tecnica. Le scuole secondarie tecniche includono scuole di agricoltura e di industria per i ragazzi, scuole di artigianato per le ragazze, e scuole commerciali e d'informatica per entrambi.\nAll'inizio dell'11\u00ba grado, coloro che vanno alla scuola secondaria generale, devono scegliere se proseguire i loro studi nelle materie letterarie o in quelle scientifiche.\nI risultati degli esami del 12\u00ba grado determinano a quale universit\u00e0 e facolt\u00e0 andr\u00e0 lo studente. \nLe universit\u00e0 chiedono modeste somme di denaro per l'iscrizione se lo studente ha ottenuto un voto sufficiente all'esame. Se non soddisfa i requisiti richiesti, lo studente dovr\u00e0 pagare elevate somme di denaro per iscriversi. Ci sono alcune universit\u00e0 private, ma le loro quote di iscrizione sono molto pi\u00f9 alte.\nMetodi educativi.\nIn Siria sono previste le pene corporali, quantomeno nella scuola di base; pesanti reazioni hanno suscitato i numerosi video (alcuni apparsi in rete) che mostrano le pene praticate sui bambini."}
{"id": "2253319", "revid": "599013", "url": "https://it.wikipedia.org/wiki?curid=2253319", "title": "Bucky Bockhorn", "text": ""}
{"id": "2253321", "revid": "599013", "url": "https://it.wikipedia.org/wiki?curid=2253321", "title": "Michael O'Brien", "text": ""}
{"id": "2253326", "revid": "124506784", "url": "https://it.wikipedia.org/wiki?curid=2253326", "title": "Shellie McMillon", "text": ""}
{"id": "2253329", "revid": "767487", "url": "https://it.wikipedia.org/wiki?curid=2253329", "title": "Il grande labirinto", "text": "Il Grande Labirinto \u00e8 un album de La Maschera Di Cera pubblicato nel marzo del 2003."}
{"id": "2253331", "revid": "599013", "url": "https://it.wikipedia.org/wiki?curid=2253331", "title": "Jack Parr", "text": ""}
{"id": "2253333", "revid": "16758", "url": "https://it.wikipedia.org/wiki?curid=2253333", "title": "HMCS Karluk", "text": "Il Karluk era un brigantino che fu utilizzato da Vilhjalmur Stefansson e Robert Bartlett per una spedizione nell'Artico nel 1914.\nL'imbarcazione rimase per\u00f2 intrappolata nei ghiacci dopo soli pochi mesi dalla sua partenza e fu successivamente abbandonata prima da Stefansson, che prosegu\u00ec nonostante le difficolt\u00e0 iniziali la sua esplorazione nell'Artico dal 1913 al 1918, e successivamente dall'intero equipaggio che trov\u00f2 rifugio sull'Isola di Wrangel. L'imbarcazione abbandonata and\u00f2 alla deriva lungo le coste della Siberia e affond\u00f2 probabilmente in seguito ad una collisione con un Iceberg. Dopo che l'equipaggio si era rifugiato sull'Isola di Wrangel il capitano Barlett attravers\u00f2 l'intero Mare dei Chukci in cerca di soccorso. Durante l'inverno artico per\u00f2, nonostante gli sforzi del capitano Barlet di raggiungere quanto prima la terraferma per organizzare i soccorsi, molti dei membri dell'equipaggio del Karluk, rimasti intrappolati sull'Isola di Wrangel perirono. I 12 membri superstiti furono infine tratti in salvo l'anno seguente nel 1914.\nI tragici eventi di questi mesi furono successivamente descritti da William Laird McKinlay, uno dei 12 superstiti che li pubblic\u00f2 nel 1976 in un libro intitolato \"Karluk\"."}
{"id": "2253334", "revid": "547034", "url": "https://it.wikipedia.org/wiki?curid=2253334", "title": "Ibn Abi Usaybi'a", "text": "Figlio di un oculista, studi\u00f2 medicina a Damasco, nel \"Bimarist\u0101n N\u016br\u012b\" (cos\u00ec chiamato perch\u00e9 fatto costruire dal Sultano zengide Norandino, il cui vero nome era Nur al-Din b. Zanki) e al Cairo. Nel 1236 fu nominato medico del nuovo ospedale (\"Bimarist\u0101n al-N\u0101ir\u012b\") fatto costruire al Cairo dal Sultano mamelucco Qalawun, ma lasci\u00f2 l'anno dopo quel posto, dal momento che accett\u00f2 la proposta dall'Emiro-vizir \u02bfIzz al-D\u012bn Aybak al-Mu\u02bfaam\u012b di Damasco di assumere l'omologa carica nell'ospedale di Sarkhad o Salkhad (la Salka biblica), nel Sud della Siria. Qui visse e mor\u00ec.\n\"Vite dei medici\".\nScrisse gli \"\u02bfUy\u016bn al-anb\u0101\u02be f\u012b abaq\u0101t al-aibb\u0101\u02be\" (), ossia \"Vite dei medici\", ricca di 380 biografie di celebri medici dell'antichit\u00e0 e dei suoi tempi (malgrado varie imprecisioni), la cui prima edizione fu da lui dedicata, nel 1245-1246, al vizir di Damasco. La stessa fu ampliata, sebbene si ignori se la nuova edizione uscisse per il pubblico interessato nel corso della vita del suo autore. \nUn'edizione dell'opera fu curata da August M\u00fcller (K\u00f6nigsberg, 1884). Il lavoro \u00e8 rilevante anche come fonte per ricostruire la biografia di Aristotele. Il suo materiale relativo alla biografia di Pitagora \u00e8 incluso come appendice al lavoro di Angelo R. Sodano."}
{"id": "2253335", "revid": "228397", "url": "https://it.wikipedia.org/wiki?curid=2253335", "title": "Casa della Giovent\u00f9 Italiana del Littorio", "text": "La Casa della Giovent\u00f9 Italiana del Littorio di Firenze era un vasto complesso, oggi non pi\u00f9 esistente, costruito a partire dal 1936 su progetto dell'architetto Aurelio Cetica e dell'ingegnere Fiorenzo De Reggi. Al suo posto \u00e8 stato costruito l'Archivio di Stato di Firenze.\nStoria e descrizione.\nL'edificio aveva una forte identit\u00e0 stilistica che conciliava monumentalismo e attenzione al linguaggio moderno, tipica degli anni trenta in Italia e costituiva un documento importante di un'epoca, tanto che la sua demolizione \u00e8 deprecata da vari storici.\nFu inaugurato nel 1938, e subito conosciuto anche come \"Casa del Balilla\"; le sue dimensioni erano imponenti; al suo interno si trovavano numerose strutture sportive coperte, le pi\u00f9 moderne esistenti all'epoca a Firenze, comprese piscina e palestra. Questo tipo di edifici del resto manifestava l'attenzione e le risorse che il fascismo dedicava alle giovani generazioni e all'attivit\u00e0 sportiva mediante l'organizzazione della Giovent\u00f9 Italiana del Littorio, fondata, proprio nel 1937, allo scopo di accrescere l'adesione dei ragazzi italiani delle varie et\u00e0, ai principi dell'ideologia del regime, inglobando la preesistente Opera Nazionale Balilla.\nIl complesso si trovava sui viali presso piazza Beccaria ed occupava un'area che il Piano Poggi aveva previsto di lasciare vuota per aprire la visuale da piazza Beccaria verso la collina di San Miniato al Monte (\"pratoni della Zecca\"). L'area triangolare fu occupata da questo grande edificio con cortile interno. La forma a triangolo isoscele aveva gli angoli smussati con una soluzione architettonica che poteva richiamare l'opera di Erich Mendelsohn. I due lati lunghi ospitavano uno le organizzazioni maschili, l'altro quelle femminili; su piazza Beccaria era posto l'ingresso monumentale.\nDi fronte, in viale Giovine Italia, si trovava precedentemente l'edificio in stile moresco del cinema teatro Alhambra, progettato e costruito sin dal 1919 dall'architetto Adolfo Copped\u00e8. All'inizio degli anni sessanta, in una progressiva revisione dell'intera area, questa prima struttura fu abbattuta per costruire - ed inaugurare nel 1966 - l'edificio prefabbricato che - fino a fine 2014 - sar\u00e0 la sede del quotidiano \"La Nazione\".\nSimile fu il destino della Casa della GIL; dopo la guerra se ne continu\u00f2 ad utilizzare alcune strutture, sia come spazi sportivi (piscina) che per spettacoli (cinema \"Cristallo\"), Alla fine nel 1975 la decisione di raderlo al suolo fu presa dalla prima giunta comunale di sinistra. L'edificio \u00e8 stato in effetti demolito nel 1977 per far posto ad un'architettura molto discussa, la nuova sede dell'Archivio di Stato. Si salvarono solo alcuni affreschi di Calastrini e Gemignani.\nAltri progetti.\n\"Arti Applicate a Firenze: 1930-1960. Il restauro degli affreschi della G.I.L. per il Museo delle Pagliere\", catalogo della mostra, Firenze, Le Pagliere, Palazzo Pitti, Andito degli Angiolini, 3 febbraio-4 marzo 2001, a cura di Mirella Branca, Annarita Caputo, Carlo Sisi, Firenze, Polistampa, 2001"}
{"id": "2253337", "revid": "1005847", "url": "https://it.wikipedia.org/wiki?curid=2253337", "title": "Elezioni europee del 1999 in Spagna", "text": "Le elezioni europee del 1999 in Spagna si sono tenute il 13 giugno."}
{"id": "2253339", "revid": "834", "url": "https://it.wikipedia.org/wiki?curid=2253339", "title": "LuxAde", "text": "LuxAde \u00e8 un album de La Maschera Di Cera pubblicato nel 2006."}
{"id": "2253346", "revid": "599013", "url": "https://it.wikipedia.org/wiki?curid=2253346", "title": "Breve portus kallaretani", "text": "Il Breve portus kallaretani, regolamento del porto di Cagliari, \u00e8 il pi\u00f9 antico esemplare noto di statuto portuale (1317-1318): si tratta di 68 capitoli che discutono di vari argomenti fra i quali la giurisdizione dei consoli, gli armatori ed i marinai. Oggi \u00e8 conservato presso l'Archivio di Stato di Pisa all'interno del fondo della famiglia Roncioni. Probabilmente un membro di questa famiglia commerciava con Cagliari o era un personaggio influente all'interno della vita del Porto di Cagliari, e si fece fare una copia del Breve per s\u00e9. \nStoria.\nRisale al 1317, ai tempi in cui la repubblica di Pisa governava Cagliari."}
{"id": "2253351", "revid": "729019", "url": "https://it.wikipedia.org/wiki?curid=2253351", "title": "Diritto di convoglio", "text": "Con diritto di convoglio s'intende l'esenzione alla procedura di perquisizione delle navi mercantili nel caso fossero fermate da navi di altre nazioni. \nTale nave deve essere scortata da navi armate e sono loro che devono garantire che esse non siano atte al contrabbando. Di fatto ci\u00f2 rimane solo alle consuetudini dei luoghi."}
