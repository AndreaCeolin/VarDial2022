{"id": "2370997", "revid": "2056951", "url": "https://it.wikipedia.org/wiki?curid=2370997", "title": "Pubblicit\u00e0", "text": "Con pubblicit\u00e0 si intende quella forma di comunicazione di massa usata dalle imprese per creare consenso intorno alla propria immagine, con l'obiettivo di conseguire i propri obiettivi di marketing (es. vendita di prodotti).\nCaratteristica principale della comunicazione pubblicitaria \u00e8 diffondere dunque messaggi preconfezionati a pagamento attraverso i mass-media, con l'obiettivo che il consenso si trasformi in atteggiamenti o comportamenti positivi da parte del pubblico o consumatore che non consistono solo o semplicemente nell'acquisto del prodotto o servizio: la pubblicit\u00e0 informa, persuade, seduce il pubblico ed \u00e8 ritenuta corretta se fidelizza l'utente finale in base a principi civili e umanizzanti.\nStoria.\nLa pubblicit\u00e0 ha radici antiche, ed \u00e8 intimamente collegata con la propaganda o lo sviluppo delle prime attivit\u00e0 commerciali e dalle relative iscrizioni, insegne o simboli merceologici.\nPresso gli scavi archeologici di Pompei si possono leggere ancora oggi delle scritte, sui muri delle case romane distrutte dal vulcano nel 79 d.C., , mentre nella via dell'Abbondanza una serie di insegne di una bottega mostra le fasi di lavorazione della stoffa, a riprova della sua qualit\u00e0.\nLa situazione si evolve in Europa con l'invenzione della stampa. Nel 1479 il tipografo britannico William Caxton diffonde un opuscolo per reclamizzare le sue pubblicazioni, mentre i primi antenati dei volantini iniziano a circolare nelle citt\u00e0 del continente all'inizio del Cinquecento. In Germania ad esempio si disegnano i premi delle lotterie per invogliare a prendervi parte.\nCon la rivoluzione industriale, l'aumento della produzione di merci si \u00e8 imposto poi il modello pubblicitario che noi conosciamo: il prodotto di una scienza che usa tecniche raffinate e si avvale dell'apporto di psicologi, artisti, disegnatori e registi famosi. \u00c8 un fenomeno che coinvolge masse enormi di persone ed \u00e8 un'industria che investe ingenti capitali, impiega intelligenze sopraffine e d\u00e0 lavoro a milioni di persone.\nLa comunicazione pubblicitaria nasce e cammina parallelamente alle esigenze economiche, sociali, politiche e culturali di un paese.\nAlla fine del XIX secolo l'Italia era ancora un paese prevalentemente ad economia agricola, con una situazione di povert\u00e0 molto diffusa e con enormi differenze socio-economiche tra il Nord e il Sud del paese ed un'alta percentuale di analfabetismo. Le prime comunicazioni pubblicitarie (al tempo chiamate \"r\u00e9clame\") iniziano a diffondersi con la nascita dei giornali tra la met\u00e0 dell'Ottocento e gli inizi del Novecento. Sulle ultime pagine dei quotidiani, quali la \"\"Domenica del Corriere\", la \"Tribuna Illustrata\" e l'\"Illustrazione Italiana\"\", appaiono i primi annunci pubblicitari.\nAgli inizi la pubblicit\u00e0 veniva fatta principalmente con solo testi e disegni, anche se la maggior parte della popolazione era analfabeta ed erano molto pochi coloro che potevano permettersi i giornali, e la pubblicit\u00e0 era molto semplice ed immediata. Spesso si usavano i verbi all'imperativo: \"\u00abBevete...\u00bb\", \"\u00abPrendete...\u00bb\", \"\u00abAl vostro farmacista chiedete...\u00bb\".\nCon la \"pubblicit\u00e0 murale\" la comunicazione si sviluppa e, grazie all'opera di cartellonisti quali Leonetto Cappiello, Adolf Hohenstein, Giovanni Maria Mataloni, Leopoldo Metlicovitz e Marcello Dudovich diventa una vera e propria forma d'arte.\nNegli anni \u201920, quando la radio cominci\u00f2 a diffondersi negli Stati Uniti, era considerato inopportuno mandare in onda annunci pubblicitari: sarebbero stati trasmessi nelle case dei cittadini, che erano considerate uno spazio privato. Poi un programma di successo, \"Amos \u2018n\u2019 Andy\" , infranse il muro della correttezza e cominci\u00f2 a trasmettere interruzioni pubblicitarie.\nEtimologia.\nIl termine italiano pubblicit\u00e0 deriva dall'aggettivo e sostantivo \"pubblico\", ossia \"che riguarda il popolo, la popolazione\", e l'origine della parola italiana rispecchia lo scopo di informare il pubblico e non presuppone il carattere parassitario o onnivoro del termine, bens\u00ec di etico e trasparente. Invece il sostantivo inglese \"advertising\" possiede una connotazione di tipo imprenditoriale e persuasiva. \"Advertising\" deriva dal verbo \"to advertise,\" il quale a propria volta viene dal latino \"ad-vertere e\" significa letteralmente \"andare verso\". Il \"r\u00e9clame\" nella lingua francese introduce la dimensione psicologica del termine\u00a0\u2013 del richiamo alla memoria\u00a0\u2013 ma non pone la questione di persuasione. Ad origine, la \u201cchiamata\u201d in ambito tipografico, \"r\u00e9clame\" inizia come un breve richiamo promozionale nel testo di un giornale ma poi diventa un vero annuncio pubblicitario di oggi. I sentimenti negativi che oggi accostiamo alla pubblicit\u00e0 come l\u2019invadenza o la pervasivit\u00e0, si ritrovano nell'etimologia del termine tedesco \"Werbung,\" derivante dal verbo \"werben,\" che significa sia \"pubblicizzare\" che \"attirare, corteggiare.\"\nClassificazione.\nFra tutte le possibili classificazioni della pubblicit\u00e0, forse la pi\u00f9 semplice e basilare \u00e8 la classificazione in relazione al fine ultimo \"profit/non profit\", e cio\u00e8 se la r\u00e9clame \u00e8 pi\u00f9 o meno a scopo di lucro:\nOvviamente esistono molte altre classificazioni, che non sono necessarie si escludono a vicenda. Si pu\u00f2 andare da classificazioni molto generiche, come ad esempio quella in relazione al tipo di medium che veicola la r\u00e9clame (radio, televisione, cinema, giornali, periodici, affissioni, Internet) fino a classificazioni piuttosto specifiche come ad esempio quelle in relazione al tipo di target (ossia il destinatario).\nIn Italia la cultura del secondo dopoguerra, che vedeva la r\u00e9clame come un qualcosa di negativo, ha dato vita ad una forma di pubblicit\u00e0 televisiva paradossalmente molto creativa e unica al mondo: Carosello. Il primo pubblicitario italiano ad essere nominato CEO europeo all'interno di una multinazionale pubblicitaria \u00e8 stato Paolo Ettorre nel 2002 nella Saatchi &amp; Saatchi.\nEfficacia della pubblicit\u00e0.\nUno dei quesiti di fondo della pubblicit\u00e0 \u00e8 il seguente: \"la pubblicit\u00e0 funziona?\" (ovvero: la pubblicit\u00e0 serve, oppure il mercato funzionerebbe alla stessa identica maniera anche senza di essa?) Per rispondere a questa domanda \u00e8 necessario innanzitutto stabilire cosa s'intende per pubblicit\u00e0 efficace, e quindi stabilire qual \u00e8 lo \"scopo\" della pubblicit\u00e0 stessa. A titolo illustrativo \u00e8 utile (e parsimonioso) circoscrivere il ragionamento alla pubblicit\u00e0 commerciale classica.\nAgli occhi di un utente, ad esempio un'azienda, una pubblicit\u00e0 \u00e8 efficace se fa guadagnare soldi; perci\u00f2 lo scopo della pubblicit\u00e0, il motivo per cui s'investe denaro in uno spot televisivo o altro, \u00e8 vendere di pi\u00f9 il proprio prodotto. Sebbene questa concezione sia legittima, non \u00e8 corretta:\ninfatti, tra la messa in circolazione di una r\u00e9clame e il momento in cui un consumatore finalmente compra il prodotto pubblicizzato, e in alcuni casi e pi\u00f9 veloce rispetto al commercio del prodotto che intercorrono talmente tante variabili che non ha senso collegare questi due punti con una semplice freccia.\n\u00c8 pur vero che per una certa categoria di prodotti uno schema cos\u00ec semplice come quello stimolo-risposta (\"\u00abvedi la pubblicit\u00e0/compri il prodotto\u00bb\") pu\u00f2 anche essere appropriato, ma i prodotti in questione sono quasi sempre beni che comportano un minimo investimento economico e soprattutto scarse implicazioni a livello emotivo: sono di solito beni di largo consumo impiegati per le esigenze quotidiane (come l'acqua minerale, la benzina o la carta igienica), e che vengono acquistati quindi con una certa regolarit\u00e0 e che hanno delle alternative altrettanto valide. E in ogni caso le forti associazioni, gli automatismi che si possono instaurare nella mente del consumatore grazie a questo tipo di pubblicit\u00e0 (\"\u00abil livello delle vendite \u00e8 in funzione della quantit\u00e0 di pubblicit\u00e0\u00bb\") sono assai fragili e contingenti. Per tutto il resto la questione \u00e8 assai pi\u00f9 complessa.\nDestinatario.\nInnanzitutto fra lo stimolo e la risposta c'\u00e8 una \"persona\" che pensa, che ha un suo modo di reagire ai tentativi della societ\u00e0. Pi\u00f9 in generale che ha una propria personalit\u00e0 e che reagisce alla pubblicit\u00e0 in base ai tratti di tale personalit\u00e0.\nMittente.\nUn altro elemento ad avere un rilievo importante \u00e8 rappresentato dalla fonte dello stimolo, da chi proviene il messaggio, ovvero il mittente. In particolare, nel caso specifico riguardante la comunicazione pubblicitaria, \u00e8 possibile ipotizzare tre principali categorie di fonti che possono interferire sul messaggio che comunicano:\nMedium.\nIl Medium, ossia il \"mezzo di comunicazione di massa\" \u00e8 importante, tuttavia, non solo per l'aura che riesce a dare alla pubblicit\u00e0 ma anche, e soprattutto:\nOgni medium ha una sua specificit\u00e0, diversa da tutti gli altri, ha una propria grammatica e una propria sintassi, ha un modo particolare di attrarre l'attenzione, di articolare il discorso pubblicitario.\nMessaggio.\nHa un rilievo importante il Messaggio che si sta comunicando.\nProdotto.\n\u00c8 fondamentale poi l'oggetto del messaggio pubblicitario, cio\u00e8 il Prodotto di cui si sta parlando, sia dal punto di vista del consumatore sia dal punto di vista dell'utente. Quindi:\nCreativit\u00e0.\nNon ultime sono importanti le caratteristiche generali Tecniche e Creative del messaggio pubblicitario, la sua architettura, la sua ingegneria e la sua fattura, quelle che globalmente permettono di dire \"\u00abquesta \u00e8 una buona pubblicit\u00e0\u00bb\", sebbene spesso non sia possibile individuare di preciso quali siano i singoli ingredienti e il peso che ciascuno di essi ha.\nMarketing mix.\nGi\u00e0 a questo livello appare evidente come le variabili in gioco siano talmente tante che pretendere che la pubblicit\u00e0 possa determinare in modo meccanico le vendite non \u00e8 molto realistico. Senza contare poi il fatto che, in ogni caso, la pubblicit\u00e0 non \u00e8 sola ma fa parte del cosiddetto Marketing Mix, cio\u00e8 a incidere sul volume delle vendite non vi \u00e8 solo la r\u00e9clame. La pubblicit\u00e0, per quanto valida possa essere, dovr\u00e0 sempre fare i conti con:\nContesto.\nUn altro aspetto ancora, fondamentale, \u00e8 che il consumatore non \u00e8 (di solito) un anacoreta che vive avulso dal resto del mondo, ma \u00e8 un individuo che recepisce la pubblicit\u00e0 anche alla luce dei valori o degli orientamenti del gruppo o dei gruppi di cui fa parte o ai quali aspira. Questi influenzano la sua esposizione alla comunicazione, l'interpretazione del messaggio, l'accettazione delle sue conclusioni. E spesso la comunicazione gli perverr\u00e0 di seconda mano, distorta o potenziata da altri individui e pi\u00f9 in generale dal contesto sociale in cui vive. In questo senso due elementi emblematici sono rappresentati:\nEsterna.\nSi intende con pubblicit\u00e0 esterna (outdoor advertising o Out-of-home advertising) tutte le forme pubblicitarie presenti all'esterno delle mura domestiche o di un dispositivo elettronico, quindi presenti sul territorio ed interagenti con esso.\nLa pi\u00f9 grande differenziazione \u00e8 tra:\nLa normativa di riferimento in Italia \u00e8 l'art.23 del Codice della Strada e del suo Regolamento di attuazione per quanto concerne il rilascio delle autorizzazioni da parte degli Enti competenti, a cui tutta \u00e8 soggetta,\n\u00c8 il DL 507/93 e succ.mod. per quanto riguarda l'imposta sulla pubblicit\u00e0.\nAltre variabili.\nInfine ulteriori elementi che possono avere una loro incidenza sull'efficacia della pubblicit\u00e0 sono rappresentati:\nObiettivi della pubblicit\u00e0: \"Goodwill\" e \"Life Style\".\nA questo punto \u00e8 quindi evidente come le variabili in gioco siano davvero tante e complesse. Pretendere quindi che una pubblicit\u00e0 di per s\u00e9 riesca a vendere, o per converso a farci comprare, \u00e8 un po' troppo semplicistico.\nMa sebbene questo resti l'obiettivo primario non bisogna trascurare per\u00f2 il fatto che nella nostra civilt\u00e0 la Pubblicit\u00e0 ha assunto anche altre funzioni:\nCi\u00f2 \u00e8 possibile in una societ\u00e0 come quella occidentale, dove \u00e8 stata da tempo superata la fase di soddisfazione dei bisogni primari e il consumo appare progressivamente trasformarsi in comunicazione: la pubblicit\u00e0 sfrutta questo meccanismo essendone s\u00ec un effetto, ma divenendone anche al contempo una causa. Gli individui, infatti, ricercano nei beni che acquistano, oltre all'utilit\u00e0 funzionale:\nOpposizione alla pubblicit\u00e0.\n\u00c8 certo un dato di fatto, sotto gli occhi di tutti, che la pubblicit\u00e0 sia onnipresente: si calcola che una persona in una giornata media veda, a seconda delle stime, un qualcosa che oscilla tra i trecento e i tremila annunci. Alcuni individui e movimenti sono contrari all'influenza di questo fenomeno, e militano contro di esso. La critica si esercita a tre distinti livelli:\nCritica del contenuto.\nLa pubblicit\u00e0 ha poco tempo per interagire, essa utilizza dunque dei mezzi criticabili per migliorare la propria efficacia.\nNecessit\u00e0 del \"clich\u00e9\".\nAvendo poco tempo a disposizione per far passare un'idea, la pubblicit\u00e0 utilizza frequentemente preconcetti, stereotipi e clich\u00e9 tradizionali riconducibili alla pubblicit\u00e0 sessista: bambini in una casa confortevole, la donna in cucina e l'uomo al lavoro. Talvolta accade che essa utilizzi dei contro-ruoli allo scopo di richiamare l'attenzione del consumatore, oppure che cerchi di essere provocatoria, perfino scioccante (come \u00e8 il caso della Shockvertising ovvero della Yobbo advertising e dei Fear arousing appeals). Ma anche in questi casi essa non cesserebbe di riproporre i propri supporti: la pubblicit\u00e0 cerca di sedurre attraverso un'immagine \"politicamente corretta\".\nAppello alle pulsioni elementari.\nCercando di essere efficace, essa utilizza ogni volta che \u00e8 possibile un richiamo, un appello a sentimenti o istinti forti, saltando la riflessione ragionata. La pubblicit\u00e0 vede dunque un fiorire di offerte piene di pin-up, o di maschi super palestrati. Nel 1947 Georges Bernanos andava oltre in questa visione, affermando che i motori di scelta della pubblicit\u00e0 sono semplicemente i sette peccati capitali, per la ragione che \u00e8 molto pi\u00f9 facile appoggiarsi sui vizi dell'uomo che sui suoi bisogni. Ancora la pubblicit\u00e0 a cui fa riferimento l'autore citato non esisteva ai suoi tempi nella forma attuale. All'epoca consisteva soprattutto in piccoli annunci e r\u00e9clame.\nNecessit\u00e0 della novit\u00e0 per la novit\u00e0.\nNon \u00e8 facile farsi notare in mezzo a migliaia di annunci pubblicitari e altri stimoli. La pubblicit\u00e0 dunque cerca di provocare per incidere meglio sulla mente dei propri destinatari.\nIl committente desidera spesso esprimere un'immagine di novit\u00e0 e audacia (tecnica o artistica). Una pubblicit\u00e0 spinta utilizzando simboli religiosi o simili, oppure che non esiti a fare uso della violenza, pu\u00f2 essere una pubblicit\u00e0 vincente in termini di influenza sul pubblico. D'altra parte secondo alcune ricerche le scariche di adrenalina renderebbero pi\u00f9 efficace la memorizzazione.\nSi comprende dunque perch\u00e9, tra stereotipi, sesso e violenza, la pubblicit\u00e0 sia criticata, e anche, talvolta, condannata civilmente.\nDeformazione dello spirito critico.\nLa pubblicit\u00e0, per definizione, insiste sulle qualit\u00e0 di un prodotto, senza sottolinearne i difetti.\nIl pubblico sa generalmente che la pubblicit\u00e0 \u00e8 una forma di menzogna (anche solo per il fatto di quanto omette di informazione):\nEmblematico il caso del latte in polvere per neonati, che aveva indotto attraverso la propaganda a far rinunciare all'allattamento al seno le madri per diversi anni, per porre fine a questa pericolosa manipolazione diversi Stati, compresa l'Italia, hanno vietato la pubblicit\u00e0 del latte per beb\u00e8.\nManipolazione dell'inconscio.\nCirca un secolo fa Edward Bernays nipote di Freud, spin doctor e pubblicitario, ammetteva nel suo libro \"Propaganda\": \"\u00abcoloro che hanno in mano questo meccanismo [...] costituiscono [...] il vero potere esecutivo del paese. Noi siamo dominati, la nostra mente plasmata, i nostri gusti formati, le nostre idee suggerite, da gente di cui non abbiamo mai sentito parlare. [...] Sono loro che manovrano i fili...\u00bb \"\nBernays non si riferiva soltanto alla propaganda politica, bens\u00ec anche alla pubblicit\u00e0 commerciale, i cui strumenti sono gli stessi: la sua campagna per la American Tobacco Company negli anni venti, per incitare le donne a fumare, consistette per esempio nell'associare visivamente in maniera costante la sigaretta e i diritti o la libert\u00e0 della donna. Questa campagna fece aumentare le vendite a tal punto che la societ\u00e0 Philip Morris riprese pi\u00f9 tardi questa idea per gli uomini, e lanci\u00f2 il famoso cow-boy Marlboro.\nGli abusi.\nCome ogni attivit\u00e0, la pubblicit\u00e0 \u00e8 sottoposta ad una regolamentazione e ad una deontologia.\nNessuna regolamentazione protegge ancora il consumatore dal martellamento di un singolo messaggio ripetuto parecchie dozzine di volte in una settimana. Eppure la ripetizione a questo ritmo di messaggi monotoni e uguali aprirebbe il diritto a una querela per \"assillamento\", reato riconosciuto e sanzionato.\nAlcuni organi pubblici o privati si incaricano di fare rispettare le regole (ogni paese ha le proprie). Esistono anche organi di etichettamento (ad esempio, per la connotazione di pubblicit\u00e0 adatta a tutti), organi di controllo (nei paesi \"liberi\" questo controllo si esercita a posteriori, per non assumere la forma di censura), e anche i tribunali possono essere investiti di questo compito. Questo controllo si esercita sul contenuto (ad esempio non troppa pornografia come nel caso della pubblicit\u00e0 erotica o non troppa violenza come nel caso della shockvertising) o sulla forma (distinzione chiara tra ci\u00f2 che \u00e8 espresso come puro messaggio pubblicit\u00e0 promozionale e il contenuto con sottintesi informativi, ludici o altro, come nel caso della pubblicit\u00e0 ingannevole). Possono ugualmente esistere regolamentazioni riguardanti certi mezzi di trasmissione di pubblicit\u00e0 (come ad esempio i poster pubblicitari stradali vietati ad esempio in Trentino-Alto Adige e in Spagna).\nSuccede anche che le regole non siano applicate affatto, e che le autorit\u00e0 preposte al controllo non diano prova di un grande zelo per porvi rimedio. In Francia esistono associazioni come Paysages de France che cercano di limitare l'estensione della pubblicit\u00e0 oltre i limiti permessi dalla legge, attuando questa difesa dagli abusi sia un gruppo di pressione presso le autorit\u00e0, sia passando direttamente alle vie legali.\nCritiche.\nAlcuni movimenti (raggruppati in Francia sotto il termine di Antipub) considerano la pubblicit\u00e0 nefasta di per s\u00e9, al di l\u00e0 delle critiche ai contenuti:\nParadossalmente, talvolta, allo scopo di far passare il loro messaggio \"anti-pubblicitario\", questi movimenti utilizzano metodi pubblicitari classici: uso di stereotipi e slogan, affissioni, mobilitazione su internet (pubblicit\u00e0 \"virale\"), propositi e azioni provocatorie miranti a ottenere visibilit\u00e0 sui media (a volte offerta gratuitamente da giornalisti per diversi motivi) eccetera. Appare dunque che il loro bersaglio non \u00e8 la pubblicit\u00e0 in senso ampio (la propaganda), di cui essi si servono senza complessi, ma solamente la pubblicit\u00e0 in senso stretto (commerciale e privata). Ci\u00f2 pu\u00f2 implicare in alcuni casi una tolleranza per la propaganda non commerciale o comunque controllata da un'entit\u00e0 a loro conveniente. \nQuesti movimenti sono seguiti con un certo interesse dalle stesse agenzie pubblicitarie, sempre pronte a recuperare tutto quanto permetta di veicolare un'immagine di \"frode\" e di libert\u00e0. Si sono quindi visti apparire manifesti pubblicitari ripieni di falsi graffiti antipub, con lo scopo di sollecitare l'attenzione.\nLa critica secondo la quale la pubblicit\u00e0 provoca poco a poco modifiche irrazionali della visione del mondo vede opporsi la critica inversa: modificare la visione spettatrice \u00e8 ugualmente l'ambizione normale di ogni artista. Ma, come \u00e8 molto spesso ripetuto agli studenti nelle scuole di pubblicit\u00e0, e che spesso dimenticano, \"la pubblicit\u00e0 non \u00e8 un'arte, e il pubblicitario non \u00e8 un artista\".\nPubblicit\u00e0 e bambini.\nI bambini a causa della loro intrinseca mancanza di malizia e di spirito critico, della loro emotivit\u00e0 fragile e turbolenta, del loro intelletto in formazione, rappresentano una fascia di popolazione debole e particolarmente vulnerabile alla pubblicit\u00e0.\nTarget privilegiato dalle imprese il marketing infantile fidelizzando futuri consumatori o comunque soggetti economici mediatori dei consumi famigliari attuali, a partire dall\u2019opera specialistica di James U. McNeal professore di marketing alla Texas University, dagli anni 60 ha avuto un incremento costante e pervasivo, dal quale sono sorte importanti ripercussioni problematiche sui bambini che hanno portato alla formulazione di alcune specifiche normative restrittive del settore.\nLo stesso McNeal intervistato da Joel Bakan riconosce che i problemi sorgono quando la volont\u00e0 degli addetti al marketing rivolto ai bambini \u00e8 di descrivere come \u201cdivertente\u201d qualunque cosa possa stimolare o convincere il bambino a desiderare o guardare qualcosa indipendentemente da cosa sia salutare od appropriato per loro: \u00abCose che fanno male, pessimi valori e cattive idee vengono vendute ai ragazzini come divertenti\u00bb\u00abTroppi bambini ingrassano, si ammalano, non studiano abbastanza,non dormono a sufficienza e in generale, mettono se stessi in pericolo attraverso un consumismo eccessivo\u00bb.\nIl genio creativo di marketing virale Alex Buguscky, nominato tra l\u2019altro Interactive Agency of the Year 2010, sorprese tutti i clienti con un feroce manifesto contro il marketing rivolto ai bambini definendolo \u201cuna pratica distruttiva\u201d priva di \u201cvalori positivi\u201d, in quanto: \u00abincapaci di proteggersi e difendersi da un messaggio che non ha probabilmente a cuore i loro interessi\u00bb.\nIl guru del marketing Martin Lindstrom, nel suo libro '\u2019Brandchild\u2019\u2019 dice: \u00abInsomma \u00e8 triste ammettere che, nonostante questa sia la generazione pi\u00f9 ricca che abbia mai calpestato il pianeta, \u00e8 senz\u2019altro la pi\u00f9 insicura e depressa. E la fede dei bambini \u00e8 tutta investita nel potere del marchio\u00bb.\nLa comprensione dell\u2019intento persuasivo di un messaggio pubblicitario \u00e8 un processo che richiede un\u2019alta consapevolezza che viene raggiunta passando per diversi gradi successivi con l\u2019avanzare dell\u2019et\u00e0, ad esempio l\u2019abilit\u00e0 di riconoscere l\u2019intento di vendere non \u00e8 pienamente raggiunto neanche dai bambini di 11 anni.\nIn Italia normative di tutela dei bambini dalla pubblicit\u00e0 sono attive dall\u2019Autorit\u00e0 Garante per l\u2019Infanzia e l\u2019Adolescenza AGIA, che si avvale per il controllo di un settore cos\u00ec diffuso e pervasivo soprattutto dai moderni dispositivi mobili, delle segnalazioni dei singoli cittadini. Il Codice di Autodisciplina della pubblicit\u00e0 italiana recita all\u2019articolo 11, Bambini e adolescenti:\n\"Una cura particolare deve essere posta nei messaggi che si rivolgono ai bambini, intesi come minori fino a 12 anni, e agli adolescenti o che possono essere da loro ricevuti. Questi messaggi non devono contenere nulla che possa danneggiarli psichicamente, moralmente o fisicamente e non devono inoltre abusare della loro naturale credulit\u00e0 o mancanza di esperienza, o del loro senso di lealt\u00e0. In particolare questa comunicazione commerciale non deve indurre a:\nLa comunicazione commerciale non deve contenere un\u2019esortazione diretta ai bambini affinch\u00e9 acquistino o sollecitino altre persone ad acquistare il prodotto pubblicizzato.\nL\u2019impiego di bambini e adolescenti nella comunicazione deve evitare ogni abuso dei naturali sentimenti degli adulti per i pi\u00f9 giovani.\nSono vietate rappresentazioni di comportamenti o di atteggiamenti improntati alla sessualizzazione dei bambini, o dei soggetti che appaiano tali.\"\nPubblicit\u00e0 nelle scuole.\nIl valore aggiunto della scuola per il marketing infantile \u00e8 enorme poich\u00e9 nell\u2019immaginario infantile e non solo, essa incarna i principi di onest\u00e0, cultura e formazione. I messaggi con cui i bambini vengono a contatto all\u2019interno dell\u2019edificio scolastico sono considerati particolarmente autorevoli, sicuri e degni di fiducia.\nBambini usati nella pubblicit\u00e0.\nUn altro aspetto etico dibattuto \u00e8 l\u2019utilizzo di attori bambini nelle pubblicit\u00e0.\nPotere della pubblicit\u00e0.\nTeoria forte.\nSecondo la \"Teoria Forte della Pubblicit\u00e0\" sia oppositori sia sostenitori sarebbero convinti della grande potenza persuasiva della pubblicit\u00e0 stessa. La pubblicit\u00e0 infatti:\nEbbene, sulla base di molti studi sui rapporti tra pubblicit\u00e0 e vendite si pu\u00f2 affermare che \u00e8 lecito avere dei seri dubbi sui principali assunti di questa teoria, perch\u00e9:\nTeoria debole.\nAlla luce di queste considerazioni \u00e8 allora forse pi\u00f9 plausibile una teoria che ridimensiona, e non poco, il potere della r\u00e9clame: si parla infatti di \"Teoria Debole\" o \"Teoria degli Effetti Limitati della Pubblicit\u00e0\" secondo la quale, invece, la pubblicit\u00e0 aumenta le conoscenze del consumatore, anche se questo tende prevalentemente ad esporsi alla pubblicit\u00e0 dei prodotti che gi\u00e0 acquista, poich\u00e9 la pubblicit\u00e0:\nO come sintetizzato da Jacques S\u00e9gu\u00e9la: \"\u00abla pubblicit\u00e0 non sceglie per nessuno, permette solo di scegliere meglio\u00bb\".\nA ci\u00f2 si pu\u00f2 aggiungere la seguente constatazione: nel tempo, al crescere degli investimenti pubblicitari, rimangono costanti sia i \"soldi\" spesi in prodotti, sia i \"tipi\" di prodotti acquistati dai consumatori: quello che invece varia \u00e8 la \"marca\" di quei prodotti.\nAspetti legali del fenomeno pubblicitario.\nIl decreto legislativo n. 74 del 1992 all'articolo 2, lett. a) definisce la pubblicit\u00e0 come: \"\u00abqualsiasi forma di messaggio che sia diffuso, in qualsiasi modo, nell'esercizio di un'attivit\u00e0 commerciale, industriale, artigianale o professionale allo scopo di promuovere la vendita di beni mobili o immobili, la costituzione o il trasferimento di diritti ed obblighi su di essi oppure la prestazione di opere e servizi\u00bb\".\nIl diritto comunitario offre un'altra definizione: la Direttiva 89/522/CEE stabilisce che \"\u00abogni forma di messaggio televisivo trasmesso dietro compenso o pagamento analogo da un'impresa pubblica o privata nell'ambito di un'attivit\u00e0 commerciale [...] allo scopo di promuovere la fornitura, dietro compenso, di beni o di servizi, compresi i beni immobili, i diritti e le obbligazioni\u00bb\".\nIl Decreto Legislativo n. 177 del 31 luglio 2005 fissa i limiti di affollamento degli spot pubblicitari nelle emittenti radiotelevisive.\nL'elemento chiave delle definizioni legislative della pubblicit\u00e0 esaminate, dunque, \u00e8 costituito dalla finalit\u00e0 promozionale di questa tipologia di comunicazione ed \u00e8 disgiunto dal mezzo attraverso il quale essa viene diffusa, essendo rilevante soltanto il collegamento funzionale con l'esercizio di un'attivit\u00e0 imprenditoriale, commerciale, artigianale o professionale. Ci troviamo in presenza di pubblicit\u00e0, dunque, quando - sotto il profilo oggettivo - la comunicazione \u00e8 finalizzata a stimolare la domanda di beni o servizi e - sotto il profilo soggettivo - quando la comunicazione \u00e8 diffusa nell'esercizio di un'attivit\u00e0 commerciale, industriale, artigianale o professionale.\nIl problema centrale nell'analisi giuridica del fenomeno pubblicitario \u00e8 stabilire se la pubblicit\u00e0, in quanto comunicazione avente natura promozionale, possa beneficiare delle garanzie previste dall'articolo 21 della Costituzione per la libert\u00e0 di espressione o meno.\nLa presenza di numerosi interventi legislativi che pongono limiti alla comunicazione pubblicitaria molto pi\u00f9 stringenti di quelli previsti per la comunicazione di tipo informativo o letterario, conferma il fatto che il legislatore ritiene che il fenomeno pubblicitario non possa godere di una protezione costituzionale ampia come quella accordata a questi altri tipi di comunicazione.\nAutodisciplina pubblicitaria.\nAl fine di evitare quegli abusi che screditerebbero la pubblicit\u00e0, legittimando le critiche mosse contro di essa, gli operatori del settore hanno ritenuto opportuno dotarsi preventivamente di un apparato di autodisciplina costituito da regole che pongono dei limiti all'attivit\u00e0 pubblicitaria e da organi incaricati di far rispettare queste regole.\nNel 1911 nacquero negli Stati Uniti dei comitati per impedire gli abusi in pubblicit\u00e0. Da questi comitati si sono sviluppati i \"Better Business Bureaus\", 106 fra U.S.A. e Canada, gli attuali organi di autodisciplina commerciale nordamericana.\nIn Gran Bretagna le organizzazioni pubblicitarie formarono un primo comitato nel 1928. Nel 1947 emanarono il primo \"Code of advertising practice\" e nel 1962 fondarono la \"Advertising Standards Authority\".\nIntanto, nel 1937 la Camera di Commercio Internazionale aveva elaborato un \"Codice delle pratiche leali in materia di pubblicit\u00e0\".\nIn Italia l'UPA var\u00f2 un primo \"Codice morale della pubblicit\u00e0\" nel 1951; il secondo fu emanato dalla Federazione italiana della pubblicit\u00e0 nel 1952. Finalmente nel 1966 tutte le associazioni del settore elaborarono insieme il \"Codice di autodisciplina pubblicitaria\"\n, la cui applicazione \u00e8 curata dall'Istituto dell'Autodisciplina Pubblicitaria.\nIl Museo della Pubblicit\u00e0.\nIn Francia, nella capitale Parigi, esiste un museo dedicato alla pubblicit\u00e0 e situato nell'ala sinistra del Louvre, con accesso da Rue de Rivoli. Il Mus\u00e9e de la Publicit\u00e9 \u00e8 stato istituito nel 1990 ed ingloba il fondo del precedente Mus\u00e9e de l\u2019Affiche, quest'ultimo istituito nel 1978.\nIn Inghilterra, a Londra, si trova Museum of Brands, Packaging &amp; Advertising, fondato da Robert Opie nel 2005. La collezione del museo offre un viaggio nella storia del consumo, presentando le confezioni in stile d\u00e9co degli anni \u201930, l'imballaggio artistico dell\u2019epoca del boom economico, i vari souvenir realizzati in occasione dei matrimoni reali, ecc.\nIn Italia, il Museo della Pubblicit\u00e0 \u00e8 costituito dal Castello di Rivoli in Piemonte. Fondato nel 2002, il museo invita ad esplorare il fenomeno pubblicit\u00e0 con particolare attenzione ai linguaggi artistico-espressivi e le varie strategie comunicative dell'impresa. La sua collezione raccoglie oltre 2000 manifesti e bozzetti originali, dagli anni \u201930 agli anni \u201980, donate della famiglia di Dino Villani, di Severo Pozzati (in arte Sepo), di Nico Endel. Sono esposti i lavori di grandi artisti quali Dudovich, Cassandre, Testa, Boccasile e manifesti dell'Enit (l\u2019Ente Nazionale Italiano per il Turismo). Il materiale audiovisivo comprende i celebri Caroselli divenuti testimonianza del costume italiano, spot televisivi e la raccolta completa dei film pubblicitari premiati ai Festival di Cannes e Venezia dal 1954.\nAgenzia pubblicitaria.\nL'organizzazione professionale (impresa) che fornisce servizi per lo studio, la progettazione e la realizzazione della pubblicit\u00e0 (o pi\u00f9 in generale di una campagna pubblicitaria) \u00e8 solitamente l'Agenzia pubblicitaria. Tale agenzia \u00e8 costituita da vari reparti, ciascuno con funzioni ben specifiche. A sua volta ognuno di questi reparti \u00e8 caratterizzato da determinate figure professionali.\nUn'altra tipologia di organizzazione del settore (spesso confusa con l'agenzia) \u00e8 il Centro Media.\nSi rimanda alla voce dedicata per una descrizione esaustiva della struttura e del funzionamento dei tue tipi di impresa.\nPremi della pubblicit\u00e0.\nNell'ambito della pubblicit\u00e0 esistono varie manifestazioni che assegnano premi relativi a varie categorie. I due pi\u00f9 importanti sono:\nRicerca e Pubblicazioni sulla pubblicit\u00e0.\nVa innanzitutto chiarito che, paradossalmente, per quanto la pubblicit\u00e0 sia una forma di comunicazione ideata dagli esseri umani e largamente impiegata da molto tempo, rimane un meccanismo complesso dovuto a vari fattori dei quali si sa poco. E le conoscenze sono minime sia per quanto riguarda i fattori stessi sia per quanto riguarda la sinergia tra essi. Questo stato delle cose \u00e8 dovuto a vari motivi:\nIl risultato \u00e8 che non raramente le conoscenze relative alla pubblicit\u00e0 finiscono col ridursi a prese di posizione acritiche che poco hanno a che fare con riscontri obiettivi rigorosi.\nEsiste comunque una cospicua letteratura che, con una cadenza pi\u00f9 o meno regolare, fa il punto sul sapere relativo alla pubblicit\u00e0:\nPeriodici.\nLe riviste che nel mondo si occupano di pubblicit\u00e0 a vari livelli sono numerose. Tra le pi\u00f9 importanti, a titolo esemplificativo, \u00e8 possibile citare:\nAnche in Italia sono edite varie riviste. Tra quelle principali \u00e8 possibile citare:\nDizionari enciclopedici.\nEsistono dizionari enciclopedici dedicati totalmente o in significativa parte alla pubblicit\u00e0 o alla grafica pubblicitaria. Tra le opere relativamente pi\u00f9 recenti, in lingua italiana, \u00e8 possibile citare:\nSaggi.\nLe monografie dedicate alla pubblicit\u00e0 sono innumerevoli, e affrontano l'argomento da molti punti di vista. Ma se da un lato \u00e8 possibile citare almeno alcuni dei principali volumi pubblicati nell'ultimo quarto di secolo in lingua italiana, dall'altro \u00e8 bene tener presente che tale elenco ha un mero scopo didattico, e costituisce pi\u00f9 che altro un termine di paragone rispetto ad altre pubblicazioni. In particolare la seguente \"esigua\" lista deve aiutare a discernere la vera e propria saggistica scientifica da un'altra tipologia di libri, sempre dedicata al mondo della r\u00e9clame, ma che ha molte pi\u00f9 affinit\u00e0 con la narrativa (cfr. sezione successiva).\nPer un elenco esaustivo ed ufficiale di \"tutte\" le opere pubblicate sulla pubblicit\u00e0 si invitano i lettori a consultare l'indice SBN OPAC.\nNarrativa.\nEsiste finalmente una letteratura del tutto peculiare caratterizzata da libri, scritti da pubblicitari, a met\u00e0 strada tra l'autobiografia e il manuale pedagogico (se non in certi casi addirittura il romanzo). Il capostipite di questa tradizione, che poi ha avuto numerosi epigoni, fu Claude C. Hopkins nel 1927. \u00c8 possibile citare i volumi pi\u00f9 celebri:\nSull'altro versante, ossia quello dell\"'opposizione alla pubblicit\u00e0\", il classico per eccellenza \u00e8 rappresentato, invece, da:"}
{"id": "2370998", "revid": "174925", "url": "https://it.wikipedia.org/wiki?curid=2370998", "title": "Reti di telecomunicazione", "text": ""}
{"id": "2370999", "revid": "1543377", "url": "https://it.wikipedia.org/wiki?curid=2370999", "title": "Alexander von Fielitz", "text": "Biografia.\nLa carriera di studi di Alexander von Fielitz si effettu\u00f2 a Dresda, sotto la guida di Julius Schulhoff per il pianoforte, di Edmund Kretschmer per la composizione e di Arthur Nikisch (composizione e direzione d'orchestra).\nSvolse l'attivit\u00e0 di direttore d'orchestra e di maestro di cappella a Zurigo, a Lubecca e a Lipsia.\nSarebbe riuscito a distinguersi come maestro di cappella, se non fosse stato costretto ad abbandonare molto presto questo settore dell'arte per il suo delicato stato di salute. Cercando di guarire dalla sua malattia, si stabil\u00ec in Italia per dieci anni, dove realizz\u00f2 una buona parte delle sue composizioni. \nSuccessivamente insegn\u00f2 musica al Conservatorio Stern di Berlino, prima di trasferirsi a Chicago presso il locale Musical College; durante questo periodo diresse anche i concerti sinfonici della Chicago Symphony Orchestra. \nNel 1908 rientr\u00f2 in Germania, dove assunse la direzione del Conservatorio Stern berlinese, succedendo a Gustav Hollander.\nTra i suoi allievi menzioniamo la pianista e compositrice canadese Gena Branscombe.\nTra le sue composizioni annoveriamo: le opere \"Vendetta\" (1891) e \"Das stille Dorf\" (1900), \"lieder\", romanze, musiche corali, canzoni e soprattutto i \"Toskanische Lieder\" (\"Canzoni toscane\") che risultarono molto noti. Anche le sue romanze per pianoforte e violino ottennero un buon successo."}
{"id": "2371000", "revid": "125733238", "url": "https://it.wikipedia.org/wiki?curid=2371000", "title": "Challenger DCNS de Cherbourg", "text": "Il Challenger DCNS de Cherbourg \u00e8 un torneo professionistico di tennis giocato sul cemento indoor. Fa parte del Challenger Tour. Si gioca annualmente nel Complexe Sportif Chantereyne di Cherbourg in Francia, dal 1994."}
{"id": "2371001", "revid": "204012", "url": "https://it.wikipedia.org/wiki?curid=2371001", "title": "Neuralgia di Horton", "text": ""}
{"id": "2371002", "revid": "695564", "url": "https://it.wikipedia.org/wiki?curid=2371002", "title": "Il nostro canto - Live in Sardinia", "text": "Il nostro canto - Live in Sardinia \u00e8 un album dal vivo dei Tazenda, pubblicato il 22 giugno 2009 dalla Universal Music.\nIl disco.\nContiene 13 brani suonati dal vivo, tre inediti e una rivisitazione di \"E sar\u00e0 Natale\", canzone natalizia gi\u00e0 apparsa nel 2005 in \"\u00a1\u00a1\u00a1Bum-ba!!!\" (voci dei soli Marielli e Camedda insieme ad un coro) e nel 2006 in \"Reunion\", con l'aggiunta della voce di Andrea Parodi e qui riproposta con la voce di Dettori. I brani inediti sono \"Piove luce\", in duetto con Gianluca Grignani (estratto come singolo apripista dell'album), \"Sa fortza mea\" con Marco Carta (\"La forza mia\", la canzone con cui il giovane cantante sardo ha vinto Sanremo, riarrangiata assieme ai Tazenda e tradotta parzialmente in lingua sarda) e \"L'aquila\", una reinterpretazione di Mogol-Battisti (anch'essa estratta come singolo).\nI pezzi suonati dal vivo vedono il nuovo cantante Beppe Dettori alla voce, entrato nel gruppo dopo la morte di Andrea Parodi. Vi figurano prevalentemente pezzi incisi nell'era Dettori, ma non mancano anche pezzi classici come \"Carrasecare\", \"Mamoiada\", \"Pitzinnos in sa gherra\", \"Spunta la luna dal monte\" e \"Nanneddu\", incisi nell'era Parodi e qui ricantati da Dettori."}
{"id": "2371003", "revid": "125387826", "url": "https://it.wikipedia.org/wiki?curid=2371003", "title": "Servetta trace", "text": "La servetta trace \u00e8 una figura letteraria che ricorre in un celebre aneddoto sulla saggezza, riferito da Platone, vertente su un accadimento della vita di Talete. Attraverso l'aneddoto, la sconosciuta giovinetta, protagonista dell'episodio, diventa l'emblema dell'arguzia e dell'intelligenza che possono promanare dagli spiriti semplici, qualit\u00e0 che vengono messe a confronto con la problematicit\u00e0 delle menti assorte in speculazioni che spingono l'intelletto verso le alte vette del pensiero. Esso segna anche la nascita di uno stereotipo, quello dello scienziato distratto e fuori dalla realt\u00e0, assorbito dalle elucubrazioni e astrazioni della mente, una visione ricorrente nella cultura occidentale la cui origine quindi, risale proprio ai primordi del pensiero occidentale.\nL'aneddoto ricorre anche in una favola di Esopo, ma riferito in generale a un sapiente; fu poi ripreso da Jean de La Fontaine (\"L'Astrologue qui se laisse tomber dans un puits\") e trasformato in una critica degli astrologi.\nL'aneddoto di Platone.\nLa menzione della servetta di Tracia ricorre nel dialogo \"Teeteto\" di Platone:\nA una prima lettura, l'aneddoto, oltre a testimoniare gli interessi astronomici di Talete, mostra la considerazione nella quale, universalmente e in ogni tempo, \u00e8 tenuto il filosofo e in generale lo studioso, concentrato nelle proprie riflessioni o contemplazioni, percepito come lontano dalle cose terrene, e inadeguato alla quotidianit\u00e0 della vita, secondo il noto archetipo del \u00abprofessore distratto\u00bb. Si tratta di uno stereotipo radicato nelle varie epoche nella percezione culturale dell'Occidente ed \u00e8 significativo, come fa notare Gabriele Lolli, che questa \"sonora, cristallina risata di scherno nei confronti della scienza\" e dei suoi protagonisti esploda dalla bocca della giovanetta in un'epoca collocata proprio alle scaturigini del pensiero occidentale. \nMa l'aneddoto contiene molto di pi\u00f9. Per Platone \u00abfilosofo \u00e8 colui che volge l'anima dal mondo del divenire a quello della verit\u00e0 e dell'essere\u00bb, due mondi opposti, essendo il primo il mondo dell'opinione, il secondo quello dell'intellezione. Cos\u00ec Talete volge gli occhi al cielo poich\u00e9 l\u00ec risiedono le verit\u00e0 eterne, mentre in terra si manifestano le apparenze delle cose. \nViene cos\u00ec teorizzata l'esistenza di una realt\u00e0 \"alta\" nella quale \u00e8 assorto il pensiero del filosofo, contrapposta alla realt\u00e0 \"bassa\" nel quale resta il suo corpo che v'inciampa e cade, perch\u00e9 di questa realt\u00e0 non si cura, avendo per lui poco o nessun valore. E il filosofo di Platone non si cura nemmeno, o guarda con sufficienza e irride a sua volta l'irrisione della servetta, ossia della gente comune che fa parte di questa realt\u00e0 \"bassa\" alla quale, al contrario di lui, essa \u00e8 unicamente attenta, senza comprendere l'importanza della speculazione filosofica e la banalit\u00e0 della comune opinione.\nQuesta \u00e8 la posizione di Platone. D'altra parte, un antimetafisico potrebbe deridere a buon motivo gli sforzi compiuti da un filosofo metafisico per giungere a verit\u00e0 inesistenti. \u00c8 quanto rileva Hans Blumenberg, analizzando l'utilizzazione che l'aneddoto ha avuto in altri e diversi autori, notando come la figura della servetta si trasformi in quella di un sapiente egiziano quando si tratta di confutare filosoficamente le pretese della filosofia, mentre si muta in una vecchia maligna quando si vuole invece sottolineare \u00abl'ottusit\u00e0 di coloro che irridono alla filosofia\u00bb.\nMalgrado l'opposta evidenza, secondo Blumenberg il sesso dell'interlocutore di Talete non avrebbe alcuna importanza nell'aneddoto di Platone. Resta il fatto che il personaggio \u00e8 una donna, schiava e barbara di quella terra di Tracia che, nota lo stesso Blumenberg, per un greco \u00e8 la terra \u00abdi d\u00e8i estranei, femminili, notturni, ctoni\u00bb.\nLe interpretazioni di Heidegger e Gadamer.\nQuesto aneddoto, che Platone aveva esteso ai filosofi, viene riconsiderato da Martin Heidegger come esemplare per definire la precipua natura della filosofia, scienza ontologica, che rivolge la propria ricerca a oggetti non svelati, differenziandosi proprio in questo delle scienze ontiche, il cui oggetto pu\u00f2 dirsi svelato gi\u00e0 prima dell'indagine.\nNell'interpretazione che Hans Georg Gadamer d\u00e0 di questo episodio, il pozzo \u00e8 visto come uno strumento di osservazione astronomica, una sorta di cannocchiale \"greco\", un luogo al riparo da riverberi e disturbi atmosferici, da dove poter meglio osservare gli astri celesti e le loro orbite, ma diviene anche il simbolo dell'\u00abaudacia teoretica - [di chi] si serve di un tale scomodo azzardo - come quello di calarsi in un pozzo - per poi rimettersi all'aiuto di qualcun altro per riuscirne.\u00bb\nAneddoto dei frantoi di Talete.\nLa derisione della \"servetta trace\" origina dalla percezione dell'inadeguatezza del sapiente rispetto alle necessit\u00e0 e ai bisogni della vita comune. Un altro aneddoto, l'episodio dei frantoi, riportato da Aristotele, si occupa proprio di smentire questa inadeguatezza per mostrare come essa sia solo il frutto del disinteresse del filosofo per quella che Aristotele chiama la crematistica, ovvero la ricerca dell'arricchimento personale: questo mette in evidenza il fine della filosofia, intesa non come ricerca del proprio vantaggio, ma ricerca libera e disinteressata."}
{"id": "2371004", "revid": "1543377", "url": "https://it.wikipedia.org/wiki?curid=2371004", "title": "Federazione di rugby a 15 della Cambogia", "text": "La Federazione Rugby XV della Cambogia \u00e8 l'organo che governa il Rugby a 15 in Cambogia.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2371005", "revid": "1543377", "url": "https://it.wikipedia.org/wiki?curid=2371005", "title": "Karl Muck", "text": "Biografia.\nNato in Germania, Muck si laure\u00f2 in filologia classica all'Universit\u00e0 di Heidelberg ma la grande passione per la musica lo indusse a prendere lezioni di pianoforte. Dopo aver ottenuto un dottorato, Muck entr\u00f2 al conservatorio di Lipsia. Inizi\u00f2 l'attivit\u00e0 di direttore d'orchestra nel 1884, dirigendo a Zurigo, Brno, Salisburgo, Graz e Praga. Nel 1892 inizi\u00f2 a dirigere la K\u00f6nigliches Oper di Berlino, dove rimase fino al 1912. Durante gli anni diresse al Festival di Bayreuth collaborando con i Wiener Philharmoniker.\nNel 1912 divenne direttore della Boston Symphony Orchestra. Fu considerato un direttore moderno e avventuroso e diresse l'orchestra in occasione della registrazione storica per la \"Victor Talking Machine Company\" realizzata a Camden, New Jersey, nel 1917.\nIl nome di Muck compare in diversi testi e ricerche che trattano le attivit\u00e0 musicali negli Stati Uniti nelle prime decadi del secolo, come \"Koussevitzky\" di Moses Smith e \"Making Music American: 1917 and the Transformation of Culture\" di E. Douglas Bomberger. Durante e dopo la Prima guerra mondiale, la presenza nelle orchestre americane di musicisti provenienti dalla Germania fu in qualche modo contestata. Ad esempio, nell'aprile del 1917 la rivista \"Musical America\" riport\u00f2 la notizia, che fu smentita successivamente dagli interessati, che il magnate e fondatore dell'orchestra Henry Higginson avrebbe ritirato il suo sostegno alla Boston Symphony se il direttore Karl Muck e altri musicisti tedeschi, come il Primo violino Anton Witek, non fossero stati licenziati.\nAnche l'arrangiamento dell'inno nazionale che la Boston Symphony eseguiva, (che era del compositore irlandese Victor Herbert) fu criticato per l'eccessivo \"carattere tedesco\". Cos\u00ec Muck fece togliere gli \"elementi tedeschi\" dall'arrangiamento, ma tenendo segreto il fatto che fosse stato riscritto proprio da quell'Anton Witek, il primo violino dell'orchestra, che era gi\u00e0 stato oggetto di contestazioni per le sue origini. L'informazione fu resa nota solo dopo la morte di Muck.\nNel novembre del 1917 Muck e la Boston Symphony erano impegnati in un concerto a Providence, nel Rhode Island. Nel processo penale scaturito da questo episodio risult\u00f2 che vi era stata una esplicita richiesta di eseguire l'inno nazionale statunitense, che fu disattesa da Muck. Il direttore venne accusato di simpatia verso la Germania, nemica degli Stati Uniti, processato e condannato. Del fatto si occup\u00f2 anche il Presidente Theodore Roosevelt. Il 26 marzo 1918 fu imprigionato a \"Fort Oglethorpe\" in Georgia fino ad oltre la durata della guerra, poich\u00e9 la sua espulsione fu successiva al mese di giugno del 1919. Solo molti anni dopo, William E. Walter, che era stato un dipendente della Boston Symphony, svel\u00f2 pubblicamente ci\u00f2 che gli addetti ai lavori sapevano dell'incidente di Providence, e ci\u00f2 che Muck non era stato avvertito della richiesta dell'inno nazionale fino a quando lui e l'orchestra non stavano tornando a Boston dopo il concerto. Il direttore, profondamente sconvolto per non essere stato avvisato della richiesta, avrebbe eseguito volentieri l'inno nazionale americano .\nIn Europa Muck assunse la direzione della Philharmoniker Hamburg, realizzando registrazioni e dirigendo anche al Festival wagneriano di Bayreuth e non torn\u00f2 pi\u00f9 negli Stati Uniti."}
{"id": "2371006", "revid": "889336", "url": "https://it.wikipedia.org/wiki?curid=2371006", "title": "Tom De Sutter", "text": ""}
{"id": "2371010", "revid": "767487", "url": "https://it.wikipedia.org/wiki?curid=2371010", "title": "Paolo Ferretti", "text": "Biografia.\nFiglio di Angelo e di Adriana Giammei, nel 1884 prese i voti monastici benedettini nell'abbazia di S. Giuliano d'Albaro a Genova. \nFu abate del monastero di San Giovanni Evangelista a Parma dal 1900.\nStudi\u00f2 teologia nel collegio di Sant'Anselmo in Roma laureandosi in filosofia e in teologia.\nGregorianista rigoroso, fu tenace assertore, dal 1909, della necessit\u00e0 di riforma della musica sacra e della opportunit\u00e0 di creare una Scuola Superiore di Musica Sacra a Roma, presso la Santa Sede. \nTra i numerosi ruoli ed incarichi ottenuti da Ferretti annoveriamo quello di collaboratore della congregazione dei Riti per la sacra liturgia conferitogli dal papa nel 1914, oltrech\u00e9 la vicepresidenza dell'Associazione italiana di S. Cecilia. \nAlla sua istituzione, ne fu prima docente (ricoprendo la cattedra di paleografia, estetica e teoria gregoriana superiore) e poi preside, sino alla sua morte, avvenuta il 23 marzo 1938 nella stazione di Bologna, mentre era in viaggio per partecipare al congresso eucaristico di Budapest.\nInsegn\u00f2 nella scuola dell'abbazia di Torrechiara di Parma, dove divenne famoso per le sue interpretazioni nell'ambito della musica gregoriana. Ferretti segu\u00ec le teorie sul canto gregoriano di dom Mocquereau e nei suoi trattati si distinse per lo studio scientifico, il rigore metodologico e la lucidit\u00e0 espositiva. \nFu della commissione musicale della diocesi parmense e tra le sue opere principali vi sono: \"Principii teorici e pratici del canto gregoriano\" (1905), \"Il cursus metrico e il ritmo delle melodie del canto gregoriano\" (1913)."}
{"id": "2371016", "revid": "599013", "url": "https://it.wikipedia.org/wiki?curid=2371016", "title": "International Headache Society", "text": "L International Headache Society (IHS) letteralmente societ\u00e0 internazionale delle cefalee \u00e8 un'organizzazione nata con lo scopo di riunire tutti i professionisti che lavorano nel campo delle cefalee\nStoria.\nLa societ\u00e0 fu fondata nel 1981, in pochi anni i membri diventarono pi\u00f9 di 1.000, venne poi incorporata nel 1994 con un'altra societ\u00e0.\nMezzi di diffusione.\nPossono contare su congressi e sulla rivista ufficiale denominata Cephalalgia.\nLa classificazione delle cefalee.\nGrazie alla commissione nominata dall'organizzazione nel 1985 riuscirono a stilare una classificazione delle cefalee presa in considerazione da tutto il mondo, compresa l'Organizzazione mondiale della sanit\u00e0 (OMS), In seguito venne semplificata nella classificazione internazionale delle malattie e dei problemi relativi alla salute (IC-10)."}
{"id": "2371018", "revid": "4175", "url": "https://it.wikipedia.org/wiki?curid=2371018", "title": "Federazione di rugby a 15 della Cina", "text": "Chinese Rugby Football Association () \u00e8 l'organismo di governo del rugby a 15 e del rugby a 7 nella Repubblica Popolare Cinese.\nIstituito il , \u00e8 affiliato dal 1997 ad Asia Rugby e a World Rugby.\nHa giurisdizione su tutta la Cina continentale, inclusa Macao ma esclusa Hong Kong che ha una sua propria federazione indipendente dal 1953.\nLe sue due formazioni maggiori, la maschile e la femminile a XV, competono nei due massimi campionati di categoria del continente; la squadra femminile si \u00e8 laureata due volte campione asiatica, la pi\u00f9 recente nel 2019.\nStoria.\nIl rugby a 15 fece il suo ingresso ufficiale in Cina il , con l'approvazione da parte del comitato olimpico nazionale dell'istituzione ufficiale di un organismo a governo della disciplina nel Paese, che il fu riconosciuto e affiliato all'International Rugby Football Board e, alla fine dell'anno, anche dall'Asian Rugby Football Union.\nA novembre 1997 scese per la prima volta in campo la squadra nazionale maschile che al vecchio stadio nazionale di Singapore perse 3-33 contro la squadra della citt\u00e0-Stato; un anno pi\u00f9 tardi la Cina debutt\u00f2 ufficialmente nel campionato asiatico, conquistando un quinto posto finale nella seconda divisione dopo aver sconfitto l'altrettanto esordiente nella gara per evitare l'ultimo posto.\nCon l'avvento degli anni duemila e l'avvio delle negoziazioni tra IRFB e Comitato Olimpico Internazionale per l'ammissione del rugby a 7 nel programma dei Giochi, la federazione cinese si adoper\u00f2 per organizzare tornei di tale disciplina nel Paese e per mettere in piedi una squadra nazionale che di fatto provoc\u00f2 la sospensione dell'attivit\u00e0 della squadra a XV a partire deal 2002; tuttavia lo sviluppo del XV prosegu\u00ec a livello femminile e, nel 2006, le donne esordirono nel corso del campionato asiatico di categoria, riuscendo perfino a vincerlo battendo in finale le connazionali di .\nIl rugby a 7 si propag\u00f2 anche in ambito femminile e negli anni duemiladieci iniziarono ad arrivare i risultati: le cinesi vinsero il torneo Sevens ai Giochi asiatici 2014; nel 2019 giunse anche la qualificazione al torneo olimpico femminile di Tokyo, dove le cinesi si classificarono settime su 12 partecipanti.\nNel 2019 anche il XV femminile, ridisceso in campo dopo 8 anni di inattivit\u00e0, torn\u00f2 al successo vincendo la I divisione del campionato asiatico, parte della qualificazione alla , anche se nel prosieguo del percorso verso tale manifestazione fu eliminata dal .\nDal 2010 la federazione si \u00e8 eretta in organismo autonomo con un proprio statuto, e il suo presidente \u00e8 da allora il dirigente sportivo Zhang Xiaoning, funzionario del comitato olimpico."}
{"id": "2371019", "revid": "23966930", "url": "https://it.wikipedia.org/wiki?curid=2371019", "title": "Oleodotti", "text": ""}
{"id": "2371025", "revid": "124760984", "url": "https://it.wikipedia.org/wiki?curid=2371025", "title": "Pekka Himanen", "text": "Biografia.\nHa studiato filosofia e informatica all'Universit\u00e0 di Helsinki. Qui, nel 1994 ha ricevuto il Ph.D con una tesi sulla filosofia delle religioni, intitolata \"The challenge of Bertrand Russell\" (\"La sfida di Bertrand Russell\").\nHa svolto attivit\u00e0 di ricerca presso l'Universit\u00e0 di Helsinki, la Stanford University e l'University of California, Berkeley negli Stati Uniti e in Gran Bretagna, India, Cina e Giappone.\nAll'universit\u00e0 di Berkeley ha diretto il Berkeley Center for the Information Society, un gruppo di ricerca istituito presso l'International Computer Science Institute; il centro \u00e8 stato attivo dal 1997 fino al 2005.\nHimanen \u00e8 stato anche consulente del governo e del parlamento finlandese nel campo della societ\u00e0 dell'informazione.\n\u00c8 stato \"Visiting Professor\" all'Oxford Internet Institute (Universit\u00e0 di Oxford) dal settembre del 2005 al luglio del 2006."}
{"id": "2371028", "revid": "93556", "url": "https://it.wikipedia.org/wiki?curid=2371028", "title": "Benjamin Constant (politico)", "text": "Laureato in ingegneria nell'Accademia Militare, partecip\u00f2 alla Guerra Paraguaiana (1865 - 1870) come ingegnere civile e militare. Benjamin Constant rimase in Paraguay dall'agosto del 1866 al settembre del 1867, per poi rimpatriare a causa di malattia. I suoi documenti, scritti soprattutto dalla moglie, sono \"o Sogro\" (Il Suocero), nel quale critica duramente la direzione della guerra in generale, e \"a Caxias\", specialmente, e furono pubblicati da Renato Lemos, nel libro \"Cartas da guerra: Benjamin Constant na Campanha do Paraguai\" (Carte dalla Guerra: Benjamin Constant nella Guerra del Paraguai), e curati dallo IPHAN e dal Museo Casa di Benjamin Constant, nel 1999. \nComo professore, insegn\u00f2 nelle scuole militari, ancora prima nell'Istituto Militare di Ingegneria, Politecnico, Normale e Scuola Superiore di Guerra.\nSeguace del positivismo, nel suo aspetto filosofico e religioso - le cui idee si diffusero tra i giovani ufficiali dell'Esercito brasiliano -, fu uno dei principali sostenitori del levante repubblicano del 1889, fu nominato Ministro della Guerra e successivamente Ministro dell'Educazione nel governo provvisorio. Nell'ultima funzione promosse un'importante riforma formativa."}
{"id": "2371032", "revid": "1442080", "url": "https://it.wikipedia.org/wiki?curid=2371032", "title": "Katy Lane Ndiaye", "text": ""}
{"id": "2371033", "revid": "15756", "url": "https://it.wikipedia.org/wiki?curid=2371033", "title": "Ponte di corda inca", "text": "I ponti di corda inca erano ponti sospesi semplici situati sopra a canyon e ponghi per permettere gli spostamenti all'interno dell'impero inca. Questo genere di ponti erano sufficienti per le necessit\u00e0 inca, dato che questo popolo non usava il trasporto su ruota, ed il traffico era limitato a pedoni e mandrie di animali. Questi ponti erano una parte intrinseca del sistema stradale inca, ed un buon esempio di ingegneria inca. Venivano solitamente usati dai chaski, corridori che consegnavano messaggi in tutto l'impero.\nDescrizione.\nLa costruzione di questi ponti prevedeva l'uso di una coppia di massi che bloccavano le corde su ogni lato del canyon, e massicci cavi in erba intrecciata che univano tra loro i due piloni. Altri due cavi fungevano da parapetto detto anche passamano. I cavi che formavano il pavimento erano rinforzati con rami intrecciati. Questo sistema rendeva i ponti talmente resistenti da permettere il passaggio anche agli spagnoli a cavallo. I ponti erano pesanti, tanto da tendere ad afflosciarsi nel mezzo, permettendo cos\u00ec al vento forte di farli oscillare.\nParte della forza e dell'affidabilit\u00e0 del ponte derivava dal fatto che ogni cavo veniva sostituito ogni anno dagli abitanti locali, come parte del servizio di mita che dovevano agli Inca. In alcune circostanze, i contadini avevano il solo compito di manutenere il ponte riparandolo, cosicch\u00e9 il sistema stradale inca fosse sempre efficiente.\nI pi\u00f9 grandi ponti di questo tipo si trovano sopra al canyon Apurimac, lungo la strada principale che portava a nord fino a Cuzco. Questi ponti attraversavano il canyon largo 67 metri, ad un'altezza di 36 metri rispetto al fiume sottostante.\nRicostruzione dell'ultimo ponte.\nDopo un intero anno di utilizzo, l'ultimo ponte di corda inca si allenta e deve essere sostituito per garantirne la sicurezza. Nonostante sia presente un moderno ponte nelle vicinanze, gli abitanti locali mantengono vive l'antica tradizione e le conoscenze di costruzione rinnovando periodicamente il ponte (ogni ponte dura circa due anni). Molte famiglie si assumono l'incarico di preparare numerose corde di erba per preparare i cavi, mentre altri preparano gli stoini per la pavimentazione del ponte, e la sua ricostruzione diventa uno sforzo di tutta la comunit\u00e0. In tempi antichi questo lavoro rappresentava un tipo di tassa, e gli abitanti locali erano obbligati ad effettuare la ricostruzione; al giorno d'oggi il lavoro \u00e8 svolto per onorare gli antenati e la Pachamama (madre terra). L'evento \u00e8 stato filmato dalla serie TV Nova e dalla BBC, e nel documentario Big CitiesI- Cusco - il ponte della solidariet\u00e0 di Renato Targherlini ed \u00e8 diventata una piccola attrazione turistica, grazie anche al pagamento di piccoli pedaggi per coloro che vogliono provare il ponte."}
{"id": "2371035", "revid": "287204", "url": "https://it.wikipedia.org/wiki?curid=2371035", "title": "Benedetto Ferrari", "text": "Biografia.\nIl suo soprannome \u00e8 \"della Tiorba\", a causa della sua bravura nel suonare lo strumento. \nHa lavorato dapprima a Roma (1617-1618), successivamente a Parma (1619-1623), e probabilmente a Modena nel periodo compreso tra il 1623 e il 1637. \nScrisse un buon numero di poemi e ne compose la musica, nel periodo che va dal 1637 al 1644, trascorso per lo pi\u00f9 a Venezia.\nSuccessivamente inizi\u00f2 a comporre una serie di balletti, alcuni dei quali al servizio dell'imperatore d'Austria, Ferdinando III, dato che Ferrari si trasfer\u00ec a Vienna nel 1651 con l'incarico di strumentista nella cappella musicale. A Vienna il 12 febbraio 1652 venne messa in scena la sua \"Dafne in alloro\", invece il 24 febbraio 1653 fu rappresentata a Ratisbona \"L'inganno d'amore\". \nNel 1653, ritorn\u00f2 in Italia, dopo aver ricevuto l'incarico di maestro di cappella presso la corte di Francesco I d'Este, a Modena.\nTra le sue opere \u00e8 da ricordare l\"Andromeda\", con la musica di Francesco Mannelli, che debutt\u00f2 nel 1637 al Teatro San Cassiano di Venezia, primo teatro aperto al pubblico pagante. Seguirono \"La maga fulminata\" con il libretto del compositore e di Ludovico Ariosto al Teatro San Cassiano (1638), l\"Armida\" con il libretto del compositore e di Torquato Tasso, rappresentata nel 1639 al Teatro Santi Giovanni e Paolo di Venezia e \"Il pastor regio\" al Teatro San Mois\u00e8 di Venezia (1640).\nNel 1641 l'opera \"La ninfa avara\" ebbe la prima assoluta al Teatro San Mois\u00e8 e nel 1643 \"Il principe giardiniero\" al Teatro Santi Giovanni e Paolo. Nel 1655 l'oratorio \"Il Sansone\" ebbe la prima a Modena, nel 1656 l'opera \"Gli amori di Alessandro Magno, e di Rossane\" a Bologna e nel 1658 \"L'Erosilda\" con il libretto di Carlo Vigarani a Modena.\nFerrari nelle sue opere espresse una saldatura tra la tradizione romana e il melodramma veneziano; i suoi libretti si caratterizzarono per l'ambientazione mitologica, per le tematiche cavalleresche, per il gusto per l'intrigo, per la fastosit\u00e0 della messa in scena, per la partecipazione di personaggi comici.\nDa un punto di vista musicale, Ferrari oltrepass\u00f2 la contrapposizione tra stile madrigalistico e stile arioso e quindi introdusse innovazioni nella vocalit\u00e0.\nFerrari fu uno dei pi\u00f9 impegnati impresari e organizzatori teatrali del suo tempo."}
{"id": "2371036", "revid": "339392", "url": "https://it.wikipedia.org/wiki?curid=2371036", "title": "Flauto globulare", "text": ""}
{"id": "2371044", "revid": "2178917", "url": "https://it.wikipedia.org/wiki?curid=2371044", "title": "Operazione Primrose", "text": "Operazione Primrose fu il nome assegnato ad operazioni belliche e di \"intelligence\" effettuate negli anni 1940 / 1941 dalla marina inglese collegate alla cattura di un esemplare funzionante della macchina per cifratura tedesca Enigma, il cui possesso avrebbe ampiamente facilitato e fortemente abbreviato il pesante lavoro di decodifica dei messaggi cifrati tedeschi da parte del nutrito gruppo di crittoanalisti operanti in Inghilterra a Bletchley Park nell'ambito del sistema Ultra.\nIl primo episodio.\nL'Ammiragliato britannico mirava a catturare a tutti i costi un U-Boot intatto per ottenere il maggior numero possibile d'informazioni per la sfida in corso nell'Atlantico, il che in sostanza voleva dire catturare l'ultimo modello della macchina cifrante Enigma in dotazione agli uomini dell'ammiraglio D\u00f6nitz: questo avrebbe fornito al Servizio di Intelligence l'arma vincente per la battaglia dell'Atlantico.\nUna prima occasione capit\u00f2 a seconda guerra mondiale appena iniziata, il 12 febbraio 1940, con la cattura dell'U-Boot 33: la macchina Enigma fu s\u00ec trovata, ma completamente sabotata dagli stessi tedeschi.\nIl secondo episodio.\nUn nuovo piano ideato dal capitano J.R.S. Haines, assistente del direttore dell\"'Operational Intelligence Centre\", di abbordare le navi meteorologiche tedesche ebbe miglior sorte: infatti fu possibile entrare in possesso di una macchina Enigma, anche se di tipo navale, sulla nave meteo KMS \"M\u00fcnchen\", assieme al prezioso manuale di istruzioni e all'altrettanto prezioso codice meteo (\"Wetterkurzschlussel\"). \u00c8 opportuno ricordare che era abitudine della flotta degli U-Boot inviare periodicamente ai comandi in patria i dati meteorologici crittografati con Enigma.\nIl terzo episodio.\nL'8 maggio 1941 l'U-Boot 110 avvist\u00f2 un grande convoglio di 38 navi denominato OB-318 con truppe, munizioni, e armi destinato al fronte egiziano, che era in rotta nei pressi dell'Islanda. Al comando del sommergibile tedesco vi era Fritz Julius Lemp, gi\u00e0 noto per aver affondato, a conflitto appena iniziato, il trasporto passeggeri \"Athena\", quando era al comando dell'U-30. Il giorno successivo venne raggiunto dall'U-201 del tenente di vascello Schnee. I due concordarono di attaccare il grande convoglio, ognuno da un lato.\nL'U-110 lanci\u00f2 quattro siluri, ma prima che potesse rompere il contatto venne individuato dalla \"HMS Aubretia\" che inizi\u00f2 il lancio di bombe di profondit\u00e0 e l'U-110 si immerse alla massima velocit\u00e0. \nNel frattempo si unirono alla caccia la \"Bulldog\" e la \"USS Broadway\": le bombe di profondit\u00e0 caddero molto vicine e i danni subiti costrinsero Lemp ad ordinare l'emersione rapida.\nIl sommergibile inizialmente venne sottoposto al fuoco dei cacciatorpediniere ma a questo punto entr\u00f2 in gioco il capitano di fregata John Baker Cresswell il quale, ricordandosi dell'episodio studiato all'accademia sulla cattura di codici tedeschi all'incrociatore tedesco \"Magdeburg\" nel 1914, intu\u00ec la straordinaria opportunit\u00e0 che si presentava.\nBaker Cresswell ordin\u00f2 il cessate il fuoco immediato e prepar\u00f2 una squadra d'abbordaggio. \nLemp nel frattempo aveva fatto abbandonare ai suoi il sommergibile e, intuendo le intenzioni avversarie, aveva ordinato di distruggere o sabotare tutto ci\u00f2 che era possibile, ma qualcosa non and\u00f2 per il verso giusto.\nIl \"Bulldog\" invi\u00f2 una squadra di otto uomini al comando del sottotenente di vascello David Balme, che si precipit\u00f2 a bordo dell'U-110. Ecco la vivida testimonianza di Balme:\nIl mancato sabotaggio permise quindi di catturare la macchina cifrante Enigma, il manuale e le tavole per il posizionamento dei rotori, in condizioni perfette.\nL'equipaggio tedesco superstite fu raccolto dall\"'Aubretia\" e dal \"Broadway\" e subito spedito sottocoperta, in modo che non potesse vedere la squadra di Balme abbordare l'U-110; tra essi non vi era traccia del capitano Lemp e la sua scomparsa rester\u00e0 un mistero. La squadra d'abbordaggio inglese comp\u00ec diversi viaggi tra il sommergibile tedesco e il \"Bulldog\" prelevando tutto il materiale ritenuto importante. L'U-110 fu messo al traino ma il giorno seguente, dopo un viaggio di 17 ore, affond\u00f2 a causa dei notevoli danni subiti dalle esplosioni delle bombe di profondit\u00e0. L'accidentale affondamento favor\u00ec ulteriormente il mantenimento del segreto pi\u00f9 assoluto della vicenda: spar\u00ec infatti la prova pi\u00f9 difficile da celare. \nIl comandante della flottiglia John Baker Cresswell ordin\u00f2 il black-out totale e pretese dall'equipaggio il massimo riserbo. Il \"Bulldog\" rientr\u00f2 alla base inglese di Scapa Flow, con le insegne di battaglia indicanti l'affondamento di un sommergibile nemico ma non la sua cattura come invece era accaduto. L'affondamento sar\u00e0 la versione ufficiale per oltre vent'anni.\n\u00c8 bene evidenziare che l'Ammiragliato, rispetto all'obiettivo di cattura di un U-Boot intatto, capir\u00e0 solo in seguito la grandissima importanza della cattura dei documenti segreti e dell'ultimo modello della macchina cifrante Enigma. Il vantaggio operativo per l\"'Operational Intelligence Centre\" divenne cos\u00ec basilare, permettendo la decrittazione del traffico radio degli U-Boot sulla rete della \"Kriegsmarine\" denominata \"Hydra\".\nI convogli furono successivamente deviati dalle rotte a rischio e nel contempo i sommergibili tedeschi vennero localizzati e affondati. Tale vantaggio operativo sar\u00e0 mantenuto fino all'inizio dell'anno 1942, quando l'introduzione della variante \"Triton\" nel sistema di cifratura tedesco destinato alla flotta degli U-Boot impedir\u00e0 qualsiasi decrittazione dei messaggi radio fino a tutto dicembre dello stesso anno.\nSulla vicenda del \"Ct. Bulldog\" e dell'U-110 solo nel 1966 inizieranno a filtrare le prime notizie, ma l'intera vicenda fu evidente nella sua completezza solo dopo l'inizio della declassificazione dei documenti segreti su \"Ultra Secret\" avvenuta negli anni settanta."}
{"id": "2371045", "revid": "767487", "url": "https://it.wikipedia.org/wiki?curid=2371045", "title": "En attendant les hommes", "text": "En attendant les hommes \u00e8 un documentario del 2007 diretto dal regista senegalese Katy Lane Ndiaye, prodotto in Senegal. \nPresentato al 28\u00ba Festival di Cinema Africano di Verona.\nTrama.\nOualata \u00e8 la citt\u00e0 rossa all'estremo est del deserto della Mauritania. In questo isolotto, effimero baluardo contro le sabbie, tre donne praticano la pittura tradizionale decorando i\nmuri delle case. In una societ\u00e0 dominata dalla tradizione, dalla religione e dagli uomini (spesso assenti), queste donne si esprimono con una sorprendente libert\u00e0 a proposito della maniera di percepire la relazione fra uomini e donne."}
{"id": "2371048", "revid": "767487", "url": "https://it.wikipedia.org/wiki?curid=2371048", "title": "Max Fiedler", "text": "Biografia.\nStudi\u00f2 pianoforte e direzione d'orchestra a Lipsia ed al conservatorio di Amburgo. Da giovane diresse alcune sinfonie di Brahms alla presenza del compositore tedesco, che non sembra essersi lagnato per l'interpretazione di Fiedler. Nel 1904 venne nominato direttore della Philharmoniker Hamburg. Diresse la London Symphony Orchestra nel 1907 e nel 1908 and\u00f2 negli Stati Uniti d'America divenendo direttore della Boston Symphony Orchestra. Nel 1912 ritorn\u00f2 in Germania, dove diresse l'orchestra di Essen fino al 1933. Compose sinfonie, ouverture, quintetti per pianoforte, quartetti, pezzi per pianoforte e canzoni. Mor\u00ec a Stoccolma in Svezia."}
{"id": "2371050", "revid": "287204", "url": "https://it.wikipedia.org/wiki?curid=2371050", "title": "Chella (Marocco)", "text": "Chella, (anticamente Sala Colonia in latino), \u00e8 un sito archeologico a nord di Rabat, in Marocco.\nDescrizione.\nIl sito \u00e8 la prova della pi\u00f9 antica presenza umana nel delta del fiume Bou Regreg, lungo le cui rive Fenici e Cartaginesi stanziarono diverse basi. A circa 3 km dal centro, il complesso si trova al di fuori delle mura della citt\u00e0 e occupa il sito della romana Sala, su una bassa collina coperta di vegetazione, rifugio delle cicogne nella stagione riproduttiva. Gli scavi hanno rivelato la presenza di un importante agglomerato e infatti Chella conserva le vestigia di una citt\u00e0 romana, con i resti del Decumano Massimo, di un foro presso il quale si riconoscono le tracce della Curia, di una fontana monumentale e di un arco di trionfo.\nIl sito rimase poi in stato di abbandono per diversi secoli, fino a che i sultani della dinastia dei Merinidi lo scelsero per edificarvi la loro necropoli nel XII secolo. Circondata da una cinta di mura fortificate, ad essa si accede attraverso una porta monumentale, riccamente decorata e aperta ad arco acuto, ai cui lati sono poste due massicce torri merlate semi-ottagonali. Nella parte superiore del portale \u00e8 presente un'iscrizione in caratteri cufici, dalla quale si apprende che la costruzione dello stesso fu iniziata dal sultano Abu Yusuf Ya'qub e terminata nel 1339 sotto il regno di Ab\u016b al-\u1e24asan b. \u02bfUthm\u0101n, il pi\u00f9 grande sultano della sua dinastia.\nAll'interno della necropoli si trovano alcune tombe di marabutti (santi uomini che vivevano monasticamente in un \"rib\u0101\u1e6d\") e, presso una sorgente trasformata in fontana per abluzioni, la necropoli reale con la tomba di Ab\u016b al-\u1e24asan b. \u02bfUthm\u0101n, la cui stele finemente decorata \u00e8 sovrastata da una tettoia a \"muqarnas\". Nelle vicinanze sono presenti la moschea di Ab\u016b Y\u016bsuf Ya\u02bfq\u016bb con un minareto decorato con maioliche policrome ora in rovina e una \"zawiya\" con un oratorio (\"masjid\").\nNella terrazza ai piedi del complesso si estende un incantevole giardino alimentato dalle acque della vicina sorgente \u02bfAyn Mdafa, che serpeggia nell'incavo della valletta."}
{"id": "2371051", "revid": "436472", "url": "https://it.wikipedia.org/wiki?curid=2371051", "title": "Morten Nordstrand", "text": "Carriera.\nClub.\nComincia a giocare nel Lyngby, in cui milita dal 2001 al 2006. Contribuisce con i suoi gol alle due promozioni in 3 anni della squadra. Nel 2006 viene acquistato dal Nordsj\u00e6lland, con cui colleziona 33 presenze e realizza 19 gol. Nel 2007 si trasferisce al Copenhagen. Nell'agosto 2009 viene ufficializzata la sua cessione a titolo temporaneo agli olandesi del . Rientrato dal prestito, milita per sei mesi al Copenaghen. Nel gennaio 2011 viene ceduto a titolo temporaneo al Nordsj\u00e6lland. Rientrato dal prestito, gioca un'altra stagione con il Copenaghen. Nel luglio 2012 viene acquistato a titolo definitivo nuovamente dal Nordsj\u00e6lland. Nel gennaio 2015 viene ceduto a titolo definitivo all'Aarhus, squadra militante in 1. Division. Il 28 gennaio 2016 viene ufficializzato il suo passaggio a titolo definitivo agli australiani del Newcastle Jets.\nNazionale.\nHa debuttato con la Nazionale il 20 gennaio 2007, nell'amichevole Stati Uniti-Danimarca. Ha segnato la prima rete con la Nazionale il 27 gennaio 2007, nell'amichevole Honduras-Danimarca, segnando al minuto 79 il gol del momentaneo 0-1. La gara \u00e8 terminata 1-1. Ha collezionato in totale 11 presenze e 4 reti.\nStatistiche.\nPresenze e reti nei club.\n\"Statistiche aggiornate al 29 dicembre 2016.\""}
{"id": "2371055", "revid": "438678", "url": "https://it.wikipedia.org/wiki?curid=2371055", "title": "Insetti ausiliari", "text": "Sono detti insetti ausiliari quegli organismi appartenenti all'ordine degli Insecta che predano o parassitizzano insetti o altri artropodi fitofagi e permettono di evitare o limitare l'uso degli insetticidi utilizzati direttamente nella lotta biologica e nella lotta integrata, sia in agricoltura convenzionale, sia in varie forme di agricoltura sostenibile come l'agricoltura biologica e l'agricoltura integrata. Sono inoltre impiegati in altre attivit\u00e0 dell'uomo come la gestione dei parchi, dei giardini e delle aree boschive, nella difesa delle derrate alimentari e altri materiali utilizzati come beni economici dall'uomo (legname, sementi, ecc.).\nEterotteri.\nspecialmente:\nTisanotteri.\nPer la lotta biologica sono utilizzati anche dei nematodi entomopatogeni:\nPer la lotta biologica sono utilizzati anche dei funghi:"}
{"id": "2371060", "revid": "3115", "url": "https://it.wikipedia.org/wiki?curid=2371060", "title": "Anilda Ibrahimi", "text": "Biografia.\nLaureatasi in lettere moderne all'Universit\u00e0 di Tirana, nel 1994 si \u00e8 trasferita all'estero, prima in Svizzera e poi, dal 1997, a Roma, dove \u00e8 stata fino al 2003 consulente per il Consiglio Italiano per i Rifugiati.\nNel 2008 \u00e8 stato pubblicato da Einaudi il romanzo \"Rosso come una sposa\", scritto in lingua italiana e incentrato sulle vicende delle donne di una famiglia attraverso i cambiamenti sociali della storia albanese, dal mondo arcaico di inizio Novecento al socialismo reale del regime comunista di Enver Hoxha, alla societ\u00e0 post-comunista.\nCon \"Il tuo nome \u00e8 una promessa\" si \u00e8 aggiudicata il Premio Rapallo edizione 2017\nOpere.\nAlcune delle poesie fanno parte delle raccolte antologiche:"}
{"id": "2371063", "revid": "767487", "url": "https://it.wikipedia.org/wiki?curid=2371063", "title": "African Lens. The Story of Priya Ramrakha", "text": "African Lens. The Story of Priya Ramrakha \u00e8 un documentario del 2007 diretto da Shravan Vidyarthi, prodotto in Kenya. \nPresentato al 28\u00ba Festival di Cinema Africano di Verona.\nTrama.\nOmaggio a uno dei primi fotogiornalisti africani di calibro internazionale. Priya Ramrakha, nato a Nairobi da una famiglia indiana, venne ucciso nel 1968 in Biafra, mentre copriva la guerra civile in Nigeria per conto della rivista \"Life\". Aveva 33 anni.\nRiconoscimenti.\nHa vinto tre premi allo Zanzibar International Film Festival tra cui \"Golden Dhow East African award\" per il miglior documentario."}
{"id": "2371064", "revid": "834", "url": "https://it.wikipedia.org/wiki?curid=2371064", "title": "Drum and Bass", "text": ""}
{"id": "2371066", "revid": "1442080", "url": "https://it.wikipedia.org/wiki?curid=2371066", "title": "BNP Paribas Open 2009 - Singolare maschile", "text": "Il singolare maschile del BNP Paribas Open 2009 \u00e8 stato un torneo di tennis facente parte dell'ATP World Tour 2009.\nNovak \u0110okovi\u0107 era il detentore del titolo ma ha perso contro Andy Roddick ai quarti con punteggio di 3-6 2-6.\nRafael Nadal ha vinto in finale contro Andy Murray 6-1 6-2.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2371067", "revid": "76963", "url": "https://it.wikipedia.org/wiki?curid=2371067", "title": "Mayuko Fukuda", "text": "\u00c8 nota principalmente per aver interpretato il ruolo di Maki Nikaido in \"L change the WorLd\", spin-off live action del manga \"Death Note\".\nCarriera.\nMayuko Fukuda debutt\u00f2 nel 2000, all'et\u00e0 di 6 anni, interpretando un ruolo nella serie televisiva \"Summer Snow\". Nel 2004 ebbe il suo primo ruolo importante, nella commedia \"Kamikaze Girls\". Nel 2005 fu diretta da Kenta Fukasaku in \"Under the Same Moon\", quindi nel 2008 fu nel cast di \"L change the WorLd\", diretto da Hideo Nakata."}
{"id": "2371071", "revid": "23967554", "url": "https://it.wikipedia.org/wiki?curid=2371071", "title": "Arcivescovo di Lecce", "text": ""}
{"id": "2371073", "revid": "287204", "url": "https://it.wikipedia.org/wiki?curid=2371073", "title": "Gilbert Ndahayo", "text": "Bibliografia.\nMateriali del Centro Missionario Diocesano, Nigrizia Multimedia, Progettomondo mlal, Lvia, Catalogo del \" XXVIII Festival di Cinema Africano di Verona \", pagina 23"}
{"id": "2371081", "revid": "767487", "url": "https://it.wikipedia.org/wiki?curid=2371081", "title": "Maylson", "text": "Caratteristiche tecniche.\nGioca come centrocampista.\nCarriera.\nClub.\nSi \u00e8 trasferito al Gr\u00eamio nel giugno 2005; nel 2007 si aggreg\u00f2 alla prima squadra a causa della squalifica di Tcheco e dell'infortunio di Ram\u00f3n.\nNazionale.\nNel novembre 2008, Maylson fu convocato dal commissario tecnico del Rog\u00e9rio Louren\u00e7o; nel 2009 ha vinto il Sudamericano Sub-20 2009."}
{"id": "2371091", "revid": "767487", "url": "https://it.wikipedia.org/wiki?curid=2371091", "title": "Behind This Convent", "text": "Behind This Convent \u00e8 un documentario del 2008 diretto dal regista ruandese Gilbert Ndahayo, prodotto in Ruanda. \nPresentato al 28\u00ba Festival di Cinema Africano di Verona.\nTrama.\n10 aprile 1994. In una cittadina del Ruanda i genocidari irrompono in un convento. Saccheggiano e portano chi vi era rifugiato sulla strada. Quindi scelgono 200 Tutsi e li giustiziano in un cortile dietro al convento. \n13 novembre 2007. Gilbert Ndahayo riceve una lettera. Il presunto assassino di suo padre \u00e8 sotto giudizio di un tribunale \u201cgacaca\u201d. \n\u00abIn Ruanda \u2013 racconta il regista \u2013 un proverbio dice: \u201cSe vuoi guarire dalla malattia, devi parlarne a tutto il mondo\u201d. Per dodici anni sono vissuto con i resti dei miei parenti e duecento morti senza pace nel mio cortile\u00bb."}
{"id": "2371095", "revid": "767487", "url": "https://it.wikipedia.org/wiki?curid=2371095", "title": "Calauag", "text": "Calauag \u00e8 una municipalit\u00e0 di Prima classe delle Filippine, situata nella Provincia di Quezon, nella regione di CALABARZON.\nCalauag \u00e8 formata da 81 baranggay:"}
{"id": "2371096", "revid": "1777102", "url": "https://it.wikipedia.org/wiki?curid=2371096", "title": "Bernard-Nicolas Aubertin", "text": "Biografia.\nSacerdote dal 21 maggio 1972, nel settembre del 1982 entra nell'abbazia di L\u00e8rins, della quale sar\u00e0 abate dal 1989 al 1994.\nIl 4 agosto 1998 \u00e8 nominato da papa Giovanni Paolo II vescovo di Chartres, il 20 settembre dello stesso anno riceve la consacrazione episcopale da Pierre Plateau, arcivescovo di Bourges, coconsacranti Joseph Madec, vescovo di Fr\u00e9jus-Tolone, e Juan Jos\u00e9 Omella, allora vescovo ausiliare di Saragozza. \nIl 23 giugno 2005 \u00e8 nominato da papa Benedetto XVI arcivescovo di Tours. Succede ad Andr\u00e9 Vingt-Trois, nominato arcivescovo di Parigi.\nIl 28 ottobre 2016 papa Francesco lo nomina membro della Congregazione per il culto divino e la disciplina dei sacramenti.\nIl 26 ottobre 2019 lo stesso papa accoglie la sua rinuncia, per raggiunti limiti d'et\u00e0, al governo pastorale dell'arcidiocesi di Tours. Gli succede Vincent Jordy, fino ad allora vescovo di Sainte-Claude.\nSi trasferisce in un'abbazia di monache cistercensi in Svizzera, come aveva annunciato l'8 settembre 2019.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2371098", "revid": "287204", "url": "https://it.wikipedia.org/wiki?curid=2371098", "title": "Candelaria", "text": ""}
{"id": "2371099", "revid": "287204", "url": "https://it.wikipedia.org/wiki?curid=2371099", "title": "Luis Lopez Rekarte", "text": ""}
{"id": "2371102", "revid": "38120", "url": "https://it.wikipedia.org/wiki?curid=2371102", "title": "Luis L\u00f3pez Rekarte", "text": ""}
{"id": "2371108", "revid": "767487", "url": "https://it.wikipedia.org/wiki?curid=2371108", "title": "F\u00e1bio Ferreira da Silva", "text": "Caratteristiche tecniche.\nGioca come difensore centrale.\nCarriera.\nClub.\nInizi\u00f2 la carriera nelle giovanili del Corinthians, giocando nell'ultima giornata del Campeonato Brasileiro S\u00e9rie A 2004 contro la Juventude.\nNel 2005 e 2006 fu mandato in prestito al Noroeste, e successivamente alla Juventude per il Campeonato Brasileiro S\u00e9rie A 2006; per volere di Paulo C\u00e9sar Carpegiani torn\u00f2 al Corinthians per il campionato 2007.\nIl 22 dicembre 2008 \u00e8 passato al Gr\u00eamio.."}
{"id": "2371109", "revid": "767487", "url": "https://it.wikipedia.org/wiki?curid=2371109", "title": "Judy Kibinge", "text": "Biografia.\nNata a Nairobi in Kenya nel 1967, part\u00ec per gli Stati Uniti d'America quando aveva due anni."}
{"id": "2371117", "revid": "986213", "url": "https://it.wikipedia.org/wiki?curid=2371117", "title": "Mieczys\u0142aw Mokrzycki", "text": "Biografia.\nMieczys\u0142aw Mokrzycki \u00e8 nato il 29 marzo 1961 nel villaggio di Majdan Lukawiecki, voivodato di Rzesz\u00f3w (oggi voivodato della Precarpazia) ed arcidiocesi di Leopoli (oggi nella diocesi di Zamo\u015b\u0107-Lubacz\u00f3w), nella parte sud-est dell'allora Repubblica Popolare di Polonia (oggi Repubblica di Polonia); \u00e8 figlio di Petro e Bronislawa Rydzik.\nFormazione e ministero sacerdotale.\nHa compiuto gli studi primari a \u0141ukawiec e poi a Cieszan\u00f3w, iscrivendosi poi nel 1976 all'istituto agrario di Oleszyce e conseguendo il diploma nel 1981. Dopo aver deciso di seguire la vocazione al sacerdozio, ha frequentato il Seminario teologico di Przemy\u015bl per due anni e nel 1983 si \u00e8 iscritto alla Facolt\u00e0 di teologia dell'Universit\u00e0 Cattolica di Lublino, dove si \u00e8 laureato nel 1987 con una tesi intitolata \"Islam e cristianesimo\"; intanto nel 1986 \u00e8 stato ordinato diacono ed ha servito per quasi un anno nella parrocchia di Dachn\u00f3w.\nHa ricevuto l'ordinazione sacerdotale il 17 settembre 1987, a Lubacz\u00f3w, per imposizione delle mani di Marian Jaworski, vescovo titolare di Lambesi ed amministratore apostolico di Leopoli nonch\u00e9 futuro cardinale; si \u00e8 incardinato, ventiseienne, come presbitero della medesima arcidiocesi. Poco dopo gli \u00e8 stato assegnato il primo incarico pastorale come vicario parrocchiale nella parrocchia di Be\u0142\u017cec, ufficio che ha svolto fino al 1990, quando \u00e8 divenuto notaio dell'arcidiocesi e segretario dell'arcivescovo di Leopoli Jaworski per un anno.\nNel 1991 si \u00e8 trasferito a Roma, in Italia, dove ha studiato presso la Pontificia universit\u00e0 \"San Tommaso d'Aquino\" ed ha conseguito il dottorato in teologia al termine del quinquennio di studi; nel 1995 \u00e8 divenuto anche officiale della Congregazione per il culto divino e la disciplina dei sacramenti. Nel 1996 \u00e8 stato scelto come secondo segretario particolare del Sommo Pontefice succedendo al settantottenne Vincent Tran Ngoc Thu, dimissionario per raggiunti limiti d'et\u00e0. Inoltre gli sono stati conferiti diversi titoli onorifici: l'8 maggio 1997 \u00e8 stato nominato cappellano di Sua Santit\u00e0, il 3 maggio 2002 canonico del capitolo della cattedrale di Leopoli ed il 28 maggio 2003 prelato d'onore di Sua Santit\u00e0.\nIl 2 aprile 2005 ha concelebrato, assieme al cardinale Marian Jaworski ed agli arcivescovi Stanis\u0142aw Dziwisz e Stanis\u0142aw Ry\u0142ko, la messa nell'appartamento privato del pontefice ed era presente anche al momento del suo decesso. Il nuovo papa lo ha confermato nel suo incarico di secondo segretario particolare, che ha svolto fino alla promozione all'episcopato.\nMinistero episcopale.\nIl 16 luglio 2007 papa Benedetto XVI lo ha nominato, quarantaseienne, arcivescovo coadiutore di Leopoli. Ha ricevuto la consacrazione episcopale il 29 settembre successivo, nella basilica di San Pietro in Vaticano, per imposizione delle mani dello stesso pontefice, assistito dai co-consacranti cardinali Tarcisio Bertone, S.D.B., Segretario di Stato di Sua Santit\u00e0, e Marian Jaworski, arcivescovo metropolita di Leopoli; insieme a lui sono stati ordinati altri cinque vescovi, tra cui anche il futuro cardinale Gianfranco Ravasi. Il 21 ottobre ha fatto il proprio ingresso in arcidiocesi celebrando l'Eucarestia. Come suo motto episcopale ha scelto \"Humilitas\", che tradotto vuol dire \"Umilt\u00e0\".\nIl 2 aprile 2008, terzo anniversario della morte di papa Giovanni Paolo II, \u00e8 stato ricevuto in udienza dal suo successore insieme al cardinale Dziwisz. Il 21 ottobre successivo, con l'accettazione della rinuncia per motivi d'et\u00e0 dell'ottantaduenne cardinale Jaworski, che aveva guidato la diocesi per ventiquattro anni, \u00e8 succeduto per coadiutoria come arcivescovo metropolita di Leopoli, all'et\u00e0 di quarantasette anni; contestualmente ha anche assunto l'incarico di presidente della Conferenza episcopale dell'Ucraina e presidente della Commissione per la dottrina della fede in seno alla stessa assemblea. L'8 novembre \u00e8 stato nuovamente ricevuto in udienza privata dal pontefice. Ha preso possesso dell'arcidiocesi durante una cerimonia svoltasi nella cattedrale dell'Assunzione di Maria Vergine a Leopoli il 21 novembre seguente.\nIl 29 giugno 2009, giorno della solennit\u00e0 dei Santi Pietro e Paolo, si \u00e8 recato nella basilica di San Pietro in Vaticano, dove il papa gli ha imposto il pallio, simbolo di comunione tra il metropolita e la Santa Sede; il giorno seguente, 1\u00ba luglio, \u00e8 stato ancora ricevuto in udienza privata.\nIl 15 marzo ed il 30 settembre 2010 \u00e8 stato di nuovo ricevuto dal papa.\nIl 2 maggio 2011 ha partecipato alla cerimonia di reposizione delle spoglie dell'allora beato Giovanni Paolo II nella cappella di San Sebastiano presso la basilica di San Pietro in Vaticano.\nDal 5 al 19 ottobre 2014 ha preso parte, in qualit\u00e0 di presidente della Conferenza episcopale ucraina, alla III assemblea generale straordinaria del Sinodo dei vescovi, svoltasi nella Citt\u00e0 del Vaticano, con tema \"Le sfide pastorali della famiglia nel contesto dell'evangelizzazione\".\nIl 20 febbraio 2015 si \u00e8 recato in Vaticano, assieme agli altri membri dell'episcopato ucraino, per la visita \"ad limina apostolorum\", allo scopo di discutere con il pontefice della situazione e dei problemi relativi alla sua zona pastorale. Lo stesso anno la Conferenza episcopale lo ha eletto per partecipare alla XIV assemblea generale ordinaria del Sinodo dei vescovi, svoltasi in Vaticano dal 4 al 25 ottobre successivi, con tema \"La vocazione e la missione della famiglia nella Chiesa e nel mondo contemporaneo\".\nIl 1\u00ba dicembre 2018 ha terminato il proprio mandato come presidente della Conferenza episcopale dell'Ucraina; gli \u00e8 succeduto Bronis\u0142aw Bernacki, vescovo di Odessa-Sinferopoli. Contemporaneamente \u00e8 divenuto primo vicepresidente della medesima assemblea.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2371121", "revid": "767487", "url": "https://it.wikipedia.org/wiki?curid=2371121", "title": "Coming of Age (film 2008)", "text": "Coming of Age \u00e8 un cortometraggio del 2008 diretto da Judy Kibinge, prodotto in Kenya.\n\u00c8 stato presentato al 28\u00ba Festival di Cinema Africano di Verona.\nTrama.\nTre fasi della vita del Kenya indipendente attraverso gli occhi di una ragazza che cresce. Il grande ottimismo che attorni\u00f2 i primi passi del Paese con Kenyatta presidente; la dittatura di Moi; il ritorno della speranza, se non l'euforia, con l'avvento al potere di Kibaki, nel 2002. Ma il controverso risultato delle elezioni di dicembre 2007 ha fatto piombare il Paese nella paura e nella violenza. Arriver\u00e0 mai per la democrazia la maggiore et\u00e0?"}
{"id": "2371123", "revid": "767487", "url": "https://it.wikipedia.org/wiki?curid=2371123", "title": "Candelaria (Quezon)", "text": "Candelaria \u00e8 una municipalit\u00e0 di Prima classe delle Filippine, situata nella Provincia di Quezon, nella regione di CALABARZON.\nCandelaria \u00e8 formata da 25 baranggay:"}
{"id": "2371126", "revid": "88740", "url": "https://it.wikipedia.org/wiki?curid=2371126", "title": "Compagnoni", "text": ""}
{"id": "2371127", "revid": "1305772", "url": "https://it.wikipedia.org/wiki?curid=2371127", "title": "PsyBNC", "text": "PsyBNC \u00e8 un software bouncer per IRC. La parola\", Psy,\" \u00e8 l'abbreviazione di \"Psychoid\", l'originale creatore di PsyBNC. \"BNC\" invece \u00e8 l'abbreviazione di bouncer, un metodo di \"bouncing\" che si opera attraverso un server per nascondere il proprio hostname.\nPsyBNC \u00e8 un software molto semplice da usare per creare un BNC ed \u00e8 diventato popolare, specialmente su FreeBSD, guadagnando consensi nella comunit\u00e0 hacker. Diversamente da altri software BNC disponibili nello stesso periodo, PsyBNC poteva rimanere connesso su IRC, anche quando si scollegava il client. PsyBNC \u00e8 stato il primo bouncer a supportare questa caratteristica.\nLe caratteristiche.\nLe principali caratteristiche del software PsyBNC sono:\nPsyBNC viene supportato da quattro sviluppatori aggiuntivi, conosciuti con i nick di: Arakis, Chaot, Iceblox, e InFECT.\nUsi Pericolosi.\nIl software PsyBNC, se viene lanciato su una macchina senza autorizzazione dell'utente, pu\u00f2 comportarsi come una Backdoor o un Trojan, e pu\u00f2 prendere parte ad un attacco del tipo, Denial of service o ad una Botnet."}
{"id": "2371128", "revid": "76963", "url": "https://it.wikipedia.org/wiki?curid=2371128", "title": "Daniel Junge", "text": "Biografia.\nDocumentarista, ha studiato presso la New York University. Il suo documentario d'esordio \"Chiefs\" del 2002 ha vinto il premio di miglior documentario al Tribeca Film Festival.\nHa ricevuto per due volte una candidatura all'Oscar: la prima nel 2010 per il documentario \"The Last Campaign of Governor Booth Gardner\", la seconda nel 2012 per il cortometraggio documentario \"Saving Face\"."}
{"id": "2371130", "revid": "767487", "url": "https://it.wikipedia.org/wiki?curid=2371130", "title": "Catanauan", "text": "Catanauan \u00e8 una municipalit\u00e0 di Prima classe delle Filippine, situata nella Provincia di Quezon, nella regione di CALABARZON.\nCatanauan \u00e8 formata da 46 baranggay:"}
{"id": "2371131", "revid": "287204", "url": "https://it.wikipedia.org/wiki?curid=2371131", "title": "BNP Paribas Open 2009", "text": "Il BNP Paribas Open 2009 \u00e8 stato un torneo di tennis giocato sul cemento. \u00c8 stata la 33\u00aa edizione dell'evento conosciuto come BNP Paribas Open.Faceva parte della categoria ATP World Tour Masters 1000 nell'ambito dell'ATP World Tour 2009 e nella categoria Premier nell'ambito del WTA Tour 2009.Tutti i tornei si sono svolti nel Indian Wells Tennis Garden a Indian Wells, Stati Uniti d'America dal 9 al 22 marzo 2009.\nPartecipanti.\nSingolare maschile.\nLe prime sedici teste di serie passano direttamente al 2\u00ba turno:\nGiocatori che hanno ricevuto una wildcard:\nGiocatori che sono passati dalle qualificazioni:\nCampioni.\nSingolare maschile.\n Rafael Nadal ha battuto in finale Andy Murray, 6\u20131, 6\u20132\nSingolare femminile.\n Vera Zvonar\u00ebva ha battuto in finale Ana Ivanovi\u0107, 7\u20136(5), 6\u20132\nDoppio maschile.\n Andy Roddick / Mardy Fish hanno battuto in finale\n Maks Mirny / Andy Ram, 3\u20136, 6\u20131, [14\u201312]\nDoppio femminile.\n Vera Zvonar\u00ebva / Viktoryja Azaranka hanno battuto in finale Gisela Dulko / Shahar Peer, 6\u20134, 3\u20136, [10\u20135]"}
{"id": "2371132", "revid": "729019", "url": "https://it.wikipedia.org/wiki?curid=2371132", "title": "Fonofobia", "text": "Il termine fonofobia o acusticofobia, dal greco \"akoustik\u00f3s\" \"udibile\" e \"f\u00f2bos\" \"fobia\", in medicina, indica una paura ossessiva verso il rumore: diversamente dall'iperacusia, ha spesso cause psicologiche indotte da traumi sonori.\nDescrizione.\nIn condizioni normali, qualunque soggetto \u00e8 allarmato da rumori improvvisi e/o acuti come il suono di una sirena. Ad un soggetto fonofobico invece, anche la percezione di rumori normali pu\u00f2 causare disturbo al pari di quelli acuti o improvvisi che sono ritenuti potenzialmente dannosi: \u00e8 da notare che si tratta di rumori della vita quotidiana, o la cui percezione \u00e8 minima.\nClinica.\nLe manifestazioni psicosomatiche della fonofobia sono diverse, tra cui: attacchi di panico, tachicardia, mal di testa, sensazione di essere aggredito dal rumore, disorientamento, difficolt\u00e0 nel concentrarsi e riflettere, desiderio di fuga. Ci\u00f2 avviene perch\u00e9 il rumore \u00e8 percepito come un elemento di aggressione."}
{"id": "2371141", "revid": "767487", "url": "https://it.wikipedia.org/wiki?curid=2371141", "title": "Dolores (Quezon)", "text": "Dolores \u00e8 una municipalit\u00e0 di Quinta classe delle Filippine, situata nella Provincia di Quezon, nella regione di CALABARZON.\nDolores \u00e8 formata da 16 baranggay:"}
{"id": "2371142", "revid": "1442080", "url": "https://it.wikipedia.org/wiki?curid=2371142", "title": "BNP Paribas Open 2009 - Singolare femminile", "text": "Il singolare femminile del BNP Paribas Open 2009 \u00e8 stato un torneo di tennis facente parte del WTA Tour 2009.\nAna Ivanovi\u0107 era la detentrice del titolo, ma ha perso contro Vera Zvonar\u00ebva in finale per 7\u20136(5), 6\u20132.\nTeste di serie.\nLe teste di serie passate direttamente al 2\u00ba turno"}
{"id": "2371143", "revid": "88740", "url": "https://it.wikipedia.org/wiki?curid=2371143", "title": "General Luna", "text": "Il toponimo General Luna pu\u00f2 riferirsi a diverse localit\u00e0 delle Filippine:"}
{"id": "2371146", "revid": "1206720", "url": "https://it.wikipedia.org/wiki?curid=2371146", "title": "Cenere volante", "text": "Le ceneri volanti si ottengono come sottoprodotto della combustione di carbone polverizzato nelle centrali termoelettriche.\nProduzione industriale.\nSono costituite dal solido particellare che viene separato dai fumi di combustione per mezzo di filtri elettrostatici o meccanici.\nA causa delle elevate temperature a cui si formano (circa 1400 \u00b0C), le impurit\u00e0 minerali presenti nel carbone (quarzo, pirite, argilla, ecc.) fondono, formando piccole goccioline che poi, trascinate fuori dalla caldaia dai fumi, subiscono un brusco raffreddamento e solidificano sotto forma di microparticelle di forma sferoidale che presentano una struttura in prevalenza vetrosa (silice amorfa) e quindi reattiva.\nL'impianto di abbattimento delle polveri (es. filtri elettrostatici) provvede a separare dai fumi di combustione le ceneri, le quali vengono inviate verso i silos di stoccaggio.\nComposizione chimica.\nCome la pozzolana naturale, le ceneri volanti, dal punto di vista chimico, sono costituite in prevalenza da:\ntutti composti che reagiscono a temperatura ambiente con la calce generando prodotti di idratazione del tutto simili a quelli che si ottengono durante l'idratazione del cemento Portland.\nPertanto, come la pozzolana, le ceneri volanti hanno un comportamento pozzolanico.\nCaratteristiche.\nLe ceneri volanti si presentano come una polvere di colore grigio, costituita da particelle sferiche vetrose il cui diametro \u00e8 compreso tra 1 e 100\u00a0\u00b5m, (quindi di dimensioni molto inferiori a quelle costituenti il cemento) e area superficiale specifica tra 3000 e 6000\u00a0cm\u00b2/g.\nLe particelle possono esser piene, o pi\u00f9 spesso porose, e la loro forma sferica favorisce la lavorabilit\u00e0 e la pompabilit\u00e0 dell'impasto.\nGrazie al loro contributo fisico (filler) e chimico (comportamento pozzolanico), le ceneri volanti garantiscono calcestruzzi pi\u00f9 compatti, impermeabili e duraturi nel tempo.\nPropriet\u00e0.\nLe ceneri volanti, nei calcestruzzi, oltre ad agire come filler (contributo fisico) grazie alla finezza dei suoi componenti, danno soprattutto un contributo chimico grazie al loro comportamento pozzolanico e, pertanto, prendono parte alla reazione di idratazione del cemento, apportando un contributo sostanziale alla formazione dei prodotti di idratazione e quindi alle caratteristiche della pasta cementizia.\nL'utilizzo della cenere volante al posto di una parte di cemento Portland garantisce i seguenti vantaggi principali:\nCome inconveniente, le ceneri volanti rallentano lo sviluppo iniziale della resistenza del calcestruzzo (1-7 giorni) ma contribuiscono al guadagno di resistenza finale.\nTipologie.\nLa cenere volante pu\u00f2 avere natura silico-alluminosa o silico-calcarea.\nSecondo la norma UNI EN 197/1, in base alla loro natura, si individuano due tipologie di ceneri volanti:\nTipi di cemento alla cenere volante.\nSecondo la UNI EN 197/1 tra i tipi di cemento che contengono cenere volante ci sono:\nConformit\u00e0 alla normativa.\nLe ceneri volanti ai fini dell'utilizzazione nel calcestruzzo come aggiunte tipo II (aggiunte pozzolaniche o ad attivit\u00e0 idraulica latente) in parziale sostituzione del cemento devono essere conformi alla UNI EN 450-1 e provviste di marcatura CE.\nLe ceneri non conformi alle UNI EN 450 ma conformi alle UNI EN 12620 (normativa sugli inerti per calcestruzzo) possono essere utilizzate nel calcestruzzo come filler (aggiunta di tipo I).\nMarcatura CE.\nLa marcatura CE non rappresenta un marchio di qualit\u00e0 del prodotto ma sta a indicare che sono soddisfatti i requisiti essenziali previsti per quel prodotto e per l'impiego previsto.\nPer le ceneri volanti \u00e8 previsto un solo sistema di attestazione di conformit\u00e0 CE:\nIn genere, la marcatura CE avviene mediante l'apposizione di un'etichetta direttamente sui prodotti ovvero mediante stampa dell'etichetta sul documento di trasporto.\nIl lay-out ed il contenuto di informazioni dell'etichetta vengono descritti nei punti successivi.\nDocumentazione di accompagnamento.\nOgni fornitura deve essere accompagnato dalla seguente documentazione:\nInoltre deve essere presente l'etichetta riportante il simbolo CE e i dati necessari, applicata sull'imballaggio o sul prodotto o sul DDT;\nEtichetta CE.\nL'etichetta con il simbolo di marcatura CE, nella versione semplificata deve riportare almeno le seguenti informazioni:\nNella forma estesa (metodo 3) l'etichetta pu\u00f2 contenere:\nLa conformit\u00e0 CE della cenere volante utilizzata come aggiunta di tipo II \u00e8 alla norma UNI EN 450 o, nel caso di utilizzo come aggiunta di tipo I, \u00e8 alla norma UNI EN 12620"}
{"id": "2371147", "revid": "640277", "url": "https://it.wikipedia.org/wiki?curid=2371147", "title": "Teboho Edkins", "text": ""}
{"id": "2371151", "revid": "163270", "url": "https://it.wikipedia.org/wiki?curid=2371151", "title": "Luigi Ferrari Trecate", "text": "Biografia.\nFiglio di Giuseppe e di Virginia Ravera.\nDa giovane studi\u00f2 al Conservatorio di Parma ed al liceo musicale di Pesaro, sotto la guida di A. Cicognani per l'organo e di Pietro Mascagni per la composizione. Si diplom\u00f2 in composizione nel 1904.\nL'impegno di Ferrari Trecate si svolse nel campo concertistico, nell'insegnamento e nella composizione. \nCollabor\u00f2 come musicista pianista con importanti strumentisti come Remy Pr\u00ecncipe, Michelangelo Abbado, Arturo Bonucci, Alberto Poltronieri, Joseph Szigeti, oltrech\u00e9 con il soprano Jolanda Mancini. Si distinse per i concerti tenuti in occasione di collaudi di preziosi strumenti, come quelli nel Conservatorio di Bologna e nel duomo di Milano. \nOttenne il ruolo di secondo organista della Santa Casa a Loreto (titolare era il celebre Ulisse Matthey) e nello stesso periodo insegn\u00f2 musica; successivamente divenne professore di composizione e organo nel Conservatorio di Parma, di cui assunse la direzione nel 1929. Dal 1930 al 1932 insegn\u00f2 organo e composizione al conservatorio di Bologna. Del 1934 \u00e8 invece la sua opera al tempo pi\u00f9 famosa: \"Le astuzie di Bertoldo\", opera giocosa in tre atti, su libretto di Zancarini e Lucarini.\nTra i numerosi ruoli ed incarichi assunti da Ferrari Trecate si possono menzionare la vicepresidenza dell'Accademia Nazionale di Santa Cecilia, la presidenza dell'Accademia filarmonica di Bologna (1955) e della sezione musicale del Consiglio superiore delle belle arti.\nFerrari Trecate nelle composizioni teatrali si avvicin\u00f2 al mondo poetico della fiaba, affermandosi come compositore di fiabe liriche per l'infanzia, che si caratterizzarono per l'elemento fantastico, oltrech\u00e9 per una buona capacit\u00e0 tecnica. Importante fu anche la produzione musicale cameristica.\nTra le sue composizioni, annoveriamo \"Regina Ester\" (1899), \"Pierozzo\" (1922), \"Ciottolino\" (libretto di Giovacchino Forzano, ed.Bongiovanni, rappresentata al Teatro dei Piccoli di Roma per settanta sere consecutive e poi ad Alessandria, Parma, Gorizia, Lecce, Cagliari etc), \"La bella e il mostro\" (libretto di Fausto Salvatori diretta da Ettore Panizza con Benvenuto Franci nel 1926 al Teatro alla Scala di Milano), \"Il prode Anselmo\" (1937), \"L'orso re\" (1950 al Teatro alla Scala di Milano diretta da Nino Sanzogno con Lina Aimaro, Jolanda Gardino, Mario Carlin, Angelo Mercuriali, Giuseppe Taddei ed Enrico Campi).\nNel 1953 al Regio di Parma la prima dell'opera La capanna dello zio Tom in tre atti e un prologo, trasmessa successivamente dalla Radio Rai il 9 giugno 1954 diretta da Nino Sanzogno Trecate aveva gi\u00e0 collaborato con il librettista Giovacchino Forzano nel 1922 all'opera \"Ciottolino\" rappresentata dal Teatro dei Piccoli di Vittorio Podrecca."}
{"id": "2371152", "revid": "1525211", "url": "https://it.wikipedia.org/wiki?curid=2371152", "title": "Lucifer Sam", "text": "Lucifer Sam \u00e8 un brano musicale dei Pink Floyd, composto da Syd Barrett ed inserito nel loro album di debutto, \"The Piper at the Gates of Dawn\".\nIl brano.\nLa canzone \u00e8 costruita su di una riff discendente, il cui elemento dominante \u00e8 la chitarra elettrica di Syd Barrett, dotata di effetti che oggi si nominerebbe \"delay\"; il suono risultante \u00e8 stato spesso definito come un \"sinistro\" Duane Eddy. L'effetto viene aumentato dal resto della strumentazione, che segue il ritmo di Barrett.\nNonostante il testo parli frequentemente di \"Lucifer Sam\" come un gatto, spesso sono sorte alcune controversie riguardanti il fatto che forse, invece, Barrett volesse riferirsi all'amante (\"hip cat\"), reale o immaginario, che fece finire la sua relazione con la fidanzata di allora, Jenny Spires (la \"Jennifer Gentle\" della canzone).\nAd ogni modo, Sam era semplicemente il soprannome che Barrett affibbiava al proprio animale domestico, il gatto Rover; la traccia era originariamente stata intitolata \"Percy the Rat Catcher\" durante le sessioni di registrazione e il riff principale era stato ripescato e rielaborato da un altro brano precedentemente scritto da Barrett, \"Remember Me\"."}
{"id": "2371153", "revid": "287204", "url": "https://it.wikipedia.org/wiki?curid=2371153", "title": "Additivi per calcestruzzo", "text": "Gli additivi per il calcestruzzo (in inglese additives, admixtures) si distinguono fra le aggiunte e gli additivi veri e propri.\nGli additivi sono sostanze chimiche che vengono disciolte o disperse nell'acqua in piccole quantit\u00e0 (circa dal 0.2% al 2%), che modificano le propriet\u00e0 chimiche e fisiche del calcestruzzo, inoltre inducono particolari modifiche nelle propriet\u00e0 del materiale fresco e indurito.\nCaratteristiche.\nSecondo la UNI EN 197/1 la quantit\u00e0 totale di additivi da aggiungere all'impasto non deve superare l'1,0% rispetto al cemento (espresso in kg/m3).\nGli additivi non devono favorire la corrosione delle armature o influenzare negativamente le propriet\u00e0 del cemento o dei conglomerati con essi confezionati.\nClassificazione.\nGli additivi vengono classificati a seconda della funzione coinvolta nel miglioramento.\nGli additivi pi\u00f9 comunemente utilizzati sono: \nFludificanti.\nI fluidificanti e plasticizzanti (\"plasticizers\") o \"riduttori di acqua\", sono scomparsi di fatto dal mercato da quando, a met\u00e0 degli anni 70 furono rimpiazzati dai superfluidificanti, molto pi\u00f9 efficaci. I fluidificanti migliorano la lavorabilit\u00e0 del calcestruzzo a pari valore del rapporto acqua/cemento (a/c). Tali additivi inoltre, poich\u00e9 determinano una diminuzione della tensione superficiale dell'acqua di impasto, consentono di ridurre il fabbisogno d'acqua per la data consistenza desiderata. Pertanto senza modificare il dosaggio di cemento (riduzione del rapporto a/c) ne risulta un aumento della resistenza caratteristica a compressione (Rck) e una miglioria la durabilit\u00e0. Riducono anche il ritiro igrometrico.\nErano di norma a base di ligninsolfonato ottenuto come residuo dell'estrazione della cellulosa dal legno.\nSono stati impiegati anche altri prodotti quali il gluconato sodico e il glucosio, pi\u00f9 costosi ma anche pi\u00f9 efficaci del ligninsolfato.\nSuperfluidificanti.\nI superfluidificanti (\"superplasticizers\" - SF) o super riduttori di acqua (HRWR \"- High-range water reducer\") hanno le stesse caratteristiche dei fluidificanti ma sono circa quattro volte pi\u00f9 efficaci. Sono tutti a base di polimeri idrosolubili. \nI primi superfluidificanti (anni '70) erano a base di polinaftalensolfonati (PNS) o polimelanninsolfonati (PMS) inventati rispettivamente dal giapponese Hattori e dal tedesco Anigesberger. \nDi recente (fine anni '80) sono stati introdotti additivi a base di poliacrilati (PA) o policarbossilati (PC) privi di gruppi solfonici. \nIn linea di massima con un dosaggio dell'1% di additivo, rispetto alla massa del cemento, si pu\u00f2 ridurre il tenore di acqua di impasto del 20-30%. Dosaggi maggiori del 2% si utilizzano per cementi contenenti fumo di silice essendo enormemente pi\u00f9 fino del cemento.\nAcceleranti.\nGli acceleranti di presa e di indurimento (BE - \"accelerators\") hanno la funzione di modificare il grado di idratazione del cemento alle brevi stagionature in modo da ridurre i tempi di presa (acceleranti di presa) o di incrementare la resistenza meccanica nei primi giorni (acceleranti di indurimento) soprattutto nei climi invernali quando la bassa temperatura rallenta la reazione tra l'acqua e il cemento. \nLa UNI EN 934-2 distingue gli additivi acceleranti di presa da quelli acceleranti di indurimento nel seguente modo: \nI suddetti valori sono misurati su un impasto di calcestruzzo con caratteristiche simili a quello da utilizzare.\nRitardanti.\nI ritardanti di presa e di indurimento (VZ - \"retarders\") hanno la funzione di ridurre il grado di idratazione del cemento nelle prime ore, soprattutto in climi caldi quando le alte temperature accelerano l'idratazione del cemento con perdita di lavorabilit\u00e0 la quale pu\u00f2 ostacolare il trasporto del calcestruzzo in cantiere, le operazioni di getto e di finitura. \nSono costituiti prevalentemente da prodotti organici quali gluconato, glucosio, zuccheri. \nTali prodotti non modificano sostanzialmente le prestazioni del calcestruzzo in servizio;\nAeranti.\nGli aeranti (AEA - \"air entraining agents\") modificano la tensione superficiale dell'acqua e favoriscono la formazione artificialmente nel getto di calcestruzzo di bolle d'aria a seguito dell'agitazione dell'impasto in betoniera. La presenza di micropori nella matrice cementizia migliora la resistenza ai cicli di gelo e disgelo poich\u00e9 la pressione idraulica che si viene a creare a causa della formazione di ghiaccio, conseguente all'aumento di volume dell'acqua di circa l'8%, viene scaricate in queste microbolle (raggio 50-250 \u00b5m). \nIn genere per\u00f2 determinano una leggere caduta della resistenza a compressione e un aumento delle deformazioni viscose.\nTrovano applicazione in calcestruzzi per classi di esposizione XF.\nViscosizzanti.\nI modificatori di viscosit\u00e0 o viscosizzanti (VMA - \"viscosity modifiyng admixtures\") si impiegano per evitare i fenomeni di segregazione e di bleeding soprattutto nei calcestruzzi autocompattanti specialmente quando il contenuto dei componenti fini della miscela (cemento, filler) \u00e8 al di sotto della soglia critica di 450 kg/m3.\nAntiritiro.\nI riduttori di ritiro (SRA - \"shrinkage reducing admixtures\")sono prodotti liquidi a base di sostanze organiche (generalmente a base di poliglicoli come l'etere propilenglicolico o il neopentilglicole) che agiscono sulla tensione superficiale dell'acqua presente nei micropori del calcestruzzo e fanno diminuire il ritiro igrometrico e quello plastico provocati dall'evaporazione dell'acqua del calcestruzzo nello stato rispettivamente indurito e fresco.\nTali additivi riducono anche il ritiro autogeno che si manifesta, anche in assenza di evaporazione, nei calcestruzzi confezionati con rapporti a/c molto bassi (&lt;0,40).\nSi deve tener conto che, sebbene questi additivi fanno diminuire il ritiro per essiccamento, essi possono influenzare anche altre caratteristiche del calcestruzzo come la resistenza meccanica, il modulo di elasticit\u00e0, ecc.\nAltri.\nAltri additivi meno usati sono:\nTra gli additivi utilizzati come trattamenti superficiali:\nDosaggi ottimali.\nSpetta al produttore di calcestruzzo verificare preliminarmente i dosaggi ottimali di additivo per conseguire le prestazioni reologiche e meccaniche richieste oltre che per valutare eventuali effetti indesiderati.\nConformit\u00e0 alla normativa.\nGli additivi per la produzione del calcestruzzo devono possedere la marcatura CE ed essere conformi, in relazione alla particolare categoria di prodotto cui essi appartengono, ai requisiti imposti dai rispettivi prospetti della norma UNI EN 934 (parti 2, 3, 4, 5). \nPer gli altri additivi che non rientrano nelle classificazioni della norma si dovr\u00e0 verificarne l'idoneit\u00e0 all'impiego in funzione dell'applicazione e delle propriet\u00e0 richieste per il calcestruzzo. \nMarcatura CE.\nLa marcatura CE non rappresenta un marchio di qualit\u00e0 del prodotto ma sta a significare che il prodotto soddisfa i requisiti essenziali previsti per quel prodotto e per l'impiego previsto.\nPer gli additivi sottoposti a marcatura CE \u00e8 previsto un solo sistema di attestazione di conformit\u00e0 CE:\nGeneralmente la marcatura CE avviene mediante l'apposizione di un'etichetta direttamente sui prodotti, o sull'imballaggio ovvero mediante stampa dell'etichetta sul Documento di Trasporto (DDT).\nDocumentazione di accompagnamento.\nOgni fornitura, in cantiere e presso le centrali di betonaggio, deve essere accompagnato dalla seguente documentazione:\nEtichetta CE.\nL'etichetta con il simbolo di marcatura CE, nella versione semplificata deve riportare almeno le seguenti informazioni:\nNella forma estesa (metodo 3) l'etichetta pu\u00f2 contenere:"}
{"id": "2371154", "revid": "38120", "url": "https://it.wikipedia.org/wiki?curid=2371154", "title": "San Giovanni Battista (Donatello Siena)", "text": "Il San Giovanni Battista \u00e8 una scultura eseguita dall'artista fiorentino Donatello intorno al 1455 a Firenze e portata a Siena dall'artista stesso nel 1457. Misura 185cm di altezza ed \u00e8 custodita all'interno della cappella dedicata al santo nel Duomo di Siena.\nStoria.\nLa realizzazione della statua andrebbe collocata al 1450, anno in cui l'artista risiedeva a Firenze, sua citt\u00e0 natale. I critici, data la scarsit\u00e0 di fonti, sono propensi a considerare il bronzo come un ingombrante avanzo di una commissione non andata a buon fine. Nel (1457), l'artista port\u00f2 con s\u00e9 la statua incompiuta e smembrata a Siena, essendo qui richiamato per eseguire i battenti bronzei del duomo. Ma neppure a Siena Donatello riusc\u00ec a \u201cvendere\u201d la sua statua ad un prezzo da lui ritenuto congruo e la lasci\u00f2 incompiuta all'Opera del Duomo, ripartendo nel 1461 per Firenze. L'opera incaric\u00f2 Cristoforo Gabbrielli di farla terminare a sue spese, conferendo a questi il patrocinio della cappella maggiore del Battistero, luogo a cui la statua era evidentemente destinata. Ma anche questi propositi non si concretizzarono. \nNel 1465-1466 si dette avvio alla costruzione della cappella mediana della sagrestia del duomo, al fine di custodire la preziosa reliquia di San Giovanni Battista (il braccio destro) che Papa Pio II aveva ottenuto da Tommaso Paleologo, despota della Morea, in cambio di supporto per la sua guerra contro i Turchi. La statua fu qui posta, come indica un documento del 1482 che attesta la sua presenza proprio nella cappella della sagrestia. Ma neppure questa fu la destinazione finale della statua. Proprio nel 1482, 16 anni dopo la morte di Donatello, Alberto Aringhieri, divenuto rettore dell'Opera, decise di iniziare la costruzione di una cappella dedicata al Santo al fine di dare alla reliquia una pi\u00f9 appropriata dimora. E nel 1501 la statua di Donatello fu qui trasferita, insieme alla due statue raffiguranti \"Santa Caterina d'Alessandria\" e \"Sant'Ansano\", scolpite rispettivamente da Neroccio di Bartolomeo de' Landi e Giovanni di Stefano. Questa \u00e8 anche la sua collocazione odierna.\nLa destinazione della statua fu quindi decisa non solo da altri, ma anche ben oltre la sua morte. La figura era comunque ancora priva dell'avambraccio destro, come testimoniato da un documento del XVII secolo del rettore dell'Opera Ludovico de' Vecchi, che provvide al restauro del bronzo e forse anche al suo completamento.\nDescrizione e stile.\nSan Giovanni Battista \u00e8 raffigurato secondo l'iconografia classica: \u00e8 in piedi, vestito di pelli con le quali viveva nel deserto, e reca in mano la croce astile e una pergamena dove di solito si trova la scritta \"Ecce Agnus Dei\". L'altra mano, quella del reintegro, \u00e8 invece piegata a benedicente. La figura \u00e8 esile, con il volto scavato, gli occhi infossati, la pelle come secca pergamena che rivela le vene e i tendini sottostanti. La bocca dischiusa e lo sguardo attonito testimoniano la profonda sofferenza del santo, colto nel momento delle peregrinazioni e dei digiuni nel deserto. \nL'opera \u00e8 da mettere in relazione con la \"Maddalena penitente\", per il trattamento secco e disincantato della figura umana, nella quale traspaiono tutte le pene e le fatiche della vita ascetica, volte a muovere a toccare nel profondo l'osservatore. La statua veniva di solito datata vicino al \"San Giovanni Battista\" sempre di Donatello a Venezia, ma in un restauro del XX secolo venne scoperta su quest'ultimo una data dipinta molto anteriore: il 1438."}
{"id": "2371157", "revid": "240277", "url": "https://it.wikipedia.org/wiki?curid=2371157", "title": "Ferrovia Bari-Matera-Montalbano Jonico", "text": "La ferrovia Bari\u2013Matera\u2013Montalbano Jonico \u00e8 una linea ferroviaria a scartamento ridotto. Nel 1972 \u00e8 stata dismessa la parte di percorso meridionale tra Matera e Montalbano Jonico; \u00e8 rimasta in esercizio la sezione tra Bari e Matera Sud.\nStoria.\nAlla fine del XIX secolo numerose istanze, da pi\u00f9 parti, chiedevano al governo la costruzione di una ferrovia che rompesse l'isolamento della Basilicata e della vasta area compresa tra questa, il Cilento e il nord della Calabria. La costruzione della Sicignano\u2013Lagonegro a scartamento normale aveva accese le speranze e si auspicava il collegamento tra quest'ultima localit\u00e0 e Spezzano Albanese, finalmente recepito dalla cosiddetta \"Legge Zanardelli\" del 1902, ma a scartamento ridotto.\nIl 23 febbraio 1904 venne approvata alla Camera la \"Legge speciale per la Basilicata\", che prevedeva tra l'altro anche un piano di costruzioni ferroviarie, tra cui una ferrovia a scartamento ridotto 950\u00a0mm da Grumo per Matera, Ferrandina e Pisticci, fino all'innesto con la Sicignano-Lagonegro, con eventuale interposizione di terza rotaia tra Bari e Grumo Appula. Il piano costruttivo venne iniziato, tuttavia, soltanto dopo oltre un decennio dalla Mediterranea Calabro Lucane, che se ne era assicurata la concessione nel 1910, con alcune varianti, tra cui l'aggiunta del tracciato iniziale in sede propria da Bari a Grumo, attivando il primo tratto Bari-Matera nel 1915, mentre si interruppe definitivamente a Montalbano Jonico, privando cos\u00ec la linea dello sbocco a sud. Nel 1932 avvenne l'attivazione dell'ultima tratta tra Miglionico e Montalbano.\nEra previsto il proseguimento della linea verso Marsico Nuovo (109 km, con transito per Sant'Arcangelo, Guardia Perticara, San Martino d'Agri e Moliterno), ma non fu mai realizzato.\nLa linea svolse un servizio consistente nella parte alta, mentre fu sempre modesto nella tratta inferiore, in parte a causa della mancanza di collegamento a sud. Dopo il passaggio alla gestione commissariale governativa delle Ferrovie Calabro Lucane, dal 1972 venne decurtata del tratto meridionale tra Ferrandina e Montalbano Jonico, dismesso e sostituito da un autoservizio. Venne in tale occasione annunciata la costruzione in nuova sede di una linea Matera-Ferrandina a scartamento normale, per realizzarne il collegamento alla rete FS nella stazione di Ferrandina della ferrovia Battipaglia-Potenza-Metaponto; i lavori vennero iniziati, ma nonostante buona parte del tracciato fosse gi\u00e0 stata realizzata, vennero interrotti e non pi\u00f9 ripresi.\nLa tratta di attraversamento urbano in superficie di Matera fu sostituita da un tracciato sotterraneo, che venne attivato il 24 novembre 1986.\nLa linea in esercizio tra Bari e Matera \u00e8 in fase di raddoppio tra Bari Scalo e Palo del Colle. Dopo la progettazione, i lavori iniziarono nel novembre 2017 con la previsione di concluderli nel 2022 (cronoprogramma condiviso FAL - Regione Puglia). Al termine dei lavori sar\u00e0 possibile percorrere la tratta Bari-Matera in circa un'ora."}
{"id": "2371160", "revid": "1668643", "url": "https://it.wikipedia.org/wiki?curid=2371160", "title": "Caso Moro", "text": "Per caso Moro si intende l'insieme delle vicende relative all'agguato, al sequestro, alla prigionia e all'uccisione di Aldo Moro, nonch\u00e9 alle ipotesi sull'intera vicenda e alle ricostruzioni degli eventi, spesso discordanti fra loro.\nLa mattina del 16 marzo 1978, giorno in cui il nuovo governo guidato da Giulio Andreotti stava per essere presentato in Parlamento per ottenere la fiducia, l'auto che trasportava Aldo Moro dalla sua abitazione alla Camera dei deputati fu intercettata e bloccata in via Mario Fani a Roma da un nucleo armato delle Brigate Rosse. In pochi minuti, sparando con armi automatiche, i brigatisti uccisero i due carabinieri a bordo dell'auto di Moro (Oreste Leonardi e Domenico Ricci) e i tre poliziotti che viaggiavano sull'auto di scorta (Raffaele Iozzino, Giulio Rivera e Francesco Zizzi), quindi sequestrarono il presidente della Democrazia Cristiana.\nDopo una prigionia di 55 giorni, durante la quale le Brigate Rosse richiesero invano uno scambio di prigionieri con lo Stato italiano, Moro fu sottoposto a un processo politico da parte del cosiddetto \u00abtribunale del popolo\u00bb, istituito dalle stesse BR, e quindi ucciso il 9 maggio. Il suo cadavere fu ritrovato quello stesso giorno nel bagagliaio di una Renault 4 rossa parcheggiata a Roma in via Michelangelo Caetani, distante circa 150 metri sia da via delle Botteghe Oscure, sede nazionale del Partito Comunista Italiano, sia da Piazza del Ges\u00f9, sede nazionale della Democrazia Cristiana.\nCronologia del sequestro.\nL'agguato e il rapimento.\nDinanzi alla Corte d'appello di Roma Valerio Morucci raccont\u00f2: \u00abl'organizzazione era pronta per il 16 mattina, uno dei giorni in cui l'on. Moro sarebbe potuto passare in via Fani. Non c'era certezza, avrebbe anche potuto fare un'altra strada. Era stato verificato che passava l\u00ec alcuni giorni, ma non era stato verificato che passasse l\u00ec sempre. Non c'era stata una verifica da mesi. Quindi il 16 marzo era il primo giorno in cui si andava in via Fani per compiere l'azione, sperando, dal punto di vista operativo, ovviamente, che passasse di l\u00ec quella mattina. Altrimenti si sarebbe dovuti tornare il giorno dopo e poi ancora il giorno dopo, fino a quando non si fosse ritenuto che la presenza di tutte queste persone, su quel luogo per pi\u00f9 giorni, avrebbe comportato sicuramente il rischio di un allarme\u00bb.\nSecondo quanto emerso dalle indagini giudiziarie, alla messa in atto del piano parteciparono 11 persone, ma il numero e l'identit\u00e0 dei reali partecipanti \u00e8 stato messo pi\u00f9 volte in dubbio e anche le confessioni dei brigatisti sono state contraddittorie su alcuni punti.\nAlle 8:45 i quattro componenti del nucleo armato brigatista incaricati di sparare, con indosso false uniformi del personale Alitalia si disposero all'incrocio tra via Mario Fani e via Stresa, nascosti dietro le siepi del bar Olivetti, chiuso per fallimento e situato dal lato opposto rispetto allo stop dell'incrocio stesso. Mario Moretti, componente del comitato esecutivo delle Brigate Rosse e dirigente della colonna romana, al volante di una Fiat 128 con targa falsa del Corpo diplomatico si appost\u00f2 nella parte alta della strada, sul lato destro, all'altezza di via Sangemini. Davanti a Moretti si posizion\u00f2 un'altra Fiat 128 con a bordo Alvaro Lojacono e Alessio Casimirri. Entrambe le auto erano rivolte in direzione dell'incrocio con via Stresa.\nSempre su via Fani ma subito oltre l'incrocio con via Stresa era appostata una terza Fiat 128, con al volante Barbara Balzerani, rivolta in senso opposto alle altre, ovvero verso la prevista direzione di provenienza delle auto di Moro. Su via Stresa infine, pochi metri dopo l'incrocio, era posizionata una quarta auto, una Fiat 132 blu con dentro Bruno Seghetti, preposta ad intervenire in retromarcia subito dopo l'agguato e imbarcare l'ostaggio.\nMoro, come ogni mattina, usc\u00ec dalla sua abitazione in via del Forte Trionfale 79 poco prima delle 9:00 e sal\u00ec sulla Fiat 130 blu di rappresentanza alla cui guida vi era l'appuntato dei carabinieri Domenico Ricci e, seduto accanto a questi, il maresciallo dei Carabinieri Oreste Leonardi, capo scorta, considerato la guardia del corpo pi\u00f9 fidata del presidente. La 130 era seguita da un'Alfetta bianca con a bordo gli altri componenti la scorta: il vicebrigadiere di Pubblica sicurezza Francesco Zizzi e gli agenti di polizia Giulio Rivera e Raffaele Iozzino. Le due auto imboccarono via Trionfale in direzione centro, in teoria per raggiungere attraverso via della Camilluccia la chiesa di Santa Chiara in piazza dei Giuochi Delfici, ove Moro era solito entrare prima di recarsi al lavoro.\nL'agguato brigatista inizi\u00f2 quando la colonna su cui viaggiava Moro svolt\u00f2 a sinistra da via Trionfale su via Fani: Rita Algranati, appostata all'angolo fra le due strade con un mazzo di fiori, segnal\u00f2 a Moretti, Lojacono e Casimirri l'avvenuto passaggio delle due auto, con un cenno convenuto.\nMoretti riusc\u00ec subito a mettersi proprio davanti all'auto di Moro procedendo in modo da non farsi sorpassare, mentre la 128 di Lojacono e Casimirri si port\u00f2 in coda alla colonna. Dopo circa 400 metri, in corrispondenza dello stop all'incrocio con via Stresa, l'auto di Moretti si arrest\u00f2 di colpo; le successive deposizioni dei brigatisti discordarono sul fatto che alla frenata fosse seguito o no un tamponamento da parte della Fiat 130 con a bordo Moro. Quest'ultima in ogni caso si venne a trovare stretta tra l'auto di Moretti e l'Alfetta della scorta che la seguiva. Le due auto del corteo del presidente furono quindi a loro volta intrappolate alle spalle dalla 128 di Lojacono e Casimirri, che si mise di traverso.\nA questo punto entr\u00f2 in azione il gruppo di fuoco: i quattro uomini vestiti da avieri civili ed armati di pistole mitragliatrici sbucarono da dietro le siepi del bar Olivetti. Dalle indagini giudiziarie i quattro vennero identificati in: Valerio Morucci, esponente molto noto dell'estremismo romano ritenuto un esperto di armi, Raffaele Fiore, proveniente dalla colonna brigatista di Torino, Prospero Gallinari, clandestino e ricercato dopo essere evaso nel 1977 dal carcere di Treviso, e Franco Bonisoli, proveniente dalla colonna di Milano. Tutti e quattro erano militanti fortemente determinati e gi\u00e0 provati in precedenti azioni di fuoco.\nI quattro si portarono molto vicini alle due auto bloccate allo stop; Morucci e Fiore aprirono il fuoco contro la Fiat 130 con Moro a bordo, Gallinari e Bonisoli contro l'Alfetta di scorta. Secondo le ricostruzioni dei brigatisti, tutti e quattro i mitra si sarebbero in seguito inceppati: Morucci riusc\u00ec a eliminare subito il maresciallo Leonardi ma poi si trov\u00f2 in difficolt\u00e0 con il suo mitra, l'arma di Fiore invece si sarebbe inceppata subito, il che lasci\u00f2 il tempo all'appuntato Ricci di tentare varie disperate manovre per svincolare l'auto dalla trappola; una Mini Minor parcheggiata sul lato destro intralci\u00f2 ulteriormente ogni movimento. In pochi secondi Morucci risolse la situazione tornando vicino alla Fiat 130 e uccidendo con una raffica anche l'autista.\nContemporaneamente Gallinari e Bonisoli sparavano contro gli uomini della scorta sull'Alfetta: Rivera e Zizzi furono subito colpiti mentre Iozzino, relativamente riparato sul sedile posteriore destro e favorito dall'inceppamento dei mitra dei brigatisti, pot\u00e9 uscire dall'auto e rispondere al fuoco con la sua pistola Beretta 92, ma subito dopo Gallinari e Bonisoli estrassero entrambi le loro pistole e uccisero anche lui. Dei cinque uomini della scorta, Francesco Zizzi fu l'unico a non morire sul colpo: estratto vivo dall'Alfetta ai primi soccorsi, si spegner\u00e0 poche ore dopo al policlinico Gemelli.\nSecondo la prima perizia del 1978 sarebbero stati sparati in tutto 91 colpi, 45 dei quali avrebbero colpito gli uomini della scorta, e 49 di questi, di cui peraltro solo 19 a segno, sarebbero stati esplosi da una stessa arma, 22 da una seconda arma del medesimo modello (entrambe erano delle pistole mitragliatrici residuati bellici FNAB-43) e i restanti 20 dalle altre quattro armi: due pistole, un mitra TZ-45 e un mitra Beretta M12. La perizia del 1993 non ha confermato questi dati e non \u00e8 stata in grado di attribuire tutti i 49 colpi allo stesso FNAB-43; \u00e8 possibile, come affermato da Valerio Morucci, che essi appartenessero a entrambi i mitra, utilizzati dallo stesso Morucci e da Bonisoli. Aldo Moro, nonostante il volume di fuoco dell'azione, rest\u00f2 totalmente illeso.\nLa fuga degli assalitori.\nSubito dopo lo scontro a fuoco, Raffaele Fiore estrasse Aldo Moro dalla Fiat 130 e con l'aiuto di Mario Moretti lo fece entrare nella Fiat 132 blu che Bruno Seghetti nel frattempo aveva avvicinato in retromarcia all'incrocio; quindi l'auto con a bordo Moro e i tre brigatisti si allontan\u00f2 lungo via Stresa, subito seguita dalla 128 di Casimirri e Lojacono sulla quale era salito anche Gallinari. Valerio Morucci infine raccolse dalla Fiat 130 due delle borse di Moro e pass\u00f2 alla guida della Fiat 128 blu che si mosse, con a bordo anche la Balzerani e Bonisoli, dietro le altre due auto. La 128 bianca con la quale Moretti aveva bloccato le auto di Moro fu abbandonata sul luogo dell'agguato. L'intera azione era durata appena tre minuti, dalle ore 9:02 alle ore 9:05.\nLe tre auto percorsero tutta via Stresa e sbucarono sulla piazzetta Monte Gaudio, quindi proseguirono lungo via Trionfale in direzione del centro e circa 250 metri dopo largo Cervinia effettuarono una svolta repentina su via Domenico Pennestri, una strada secondaria parzialmente occultata dalla vegetazione; la deviazione permise ai brigatisti di far perdere le loro tracce: fu a questa altezza infatti che Antonio Buttazzo, autista del condirettore dell'Istat, che aveva assistito agli ultimi istanti della strage e si era messo all'inseguimento del convoglio, perse di vista le auto. Queste imboccarono poi via Casale de Bustis, altra strada secondaria il cui accesso era chiuso da una sbarra bloccata da una catena: una testimone rifer\u00ec di aver visto una persona in uniforme (in seguito identificata dagli stessi brigatisti in Barbara Balzerani) scendere dall'auto e recidere la catena con tronchesi. Le auto raggiunsero quindi via Massimi. Poco pi\u00f9 avanti, in via Bitossi, era pronto un furgone Fiat 850T grigio chiaro: qui Morucci lasci\u00f2 la Fiat 128 blu, prese le due borse di Moro e pass\u00f2 alla guida del furgone; tutti gli autoveicoli proseguirono poi per via Pietro Bernardini e passando per via Serranti raggiunsero infine piazza Madonna del Cenacolo, luogo stabilito per il trasbordo dell'ostaggio; qui Aldo Moro venne fatto salire a bordo del furgone nel quale era pronta una cassa di legno nella quale egli sarebbe entrato.\nIn piazza Madonna del Cenacolo, tra le 9:20 e le 9:25, il gruppo si divise. Le tre auto, guidate da Fiore, Bonisoli e la Balzerani, furono portate nella vicina via Licinio Calvo e l\u00ec abbandonate, dopodich\u00e9 i tre si allontanarono a piedi; Fiore e Bonisoli presero un autobus per la stazione Termini e da l\u00ec il primo treno per Milano. Secondo il racconto dei brigatisti, da piazza Madonna del Cenacolo il furgone guidato da Moretti, con il sequestrato nella cassa di legno, e una Citro\u00ebn Dyane con Morucci e Seghetti si diressero, con varie deviazioni strategiche attraverso la Balduina e Valle Aurelia, verso la zona ovest di Roma e dopo circa venti minuti giunsero al parcheggio sotterraneo della Standa di via dei Colli Portuensi, dove erano gi\u00e0 in attesa Prospero Gallinari e Germano Maccari; nel parcheggio, la cassa fu trasferita senza destare sospetti dal furgone su una Citro\u00ebn Ami 8. Sarebbero stati infine Moretti, Gallinari e Maccari a portare la Ami 8 con la cassa fino a via Montalcini 8, l'indirizzo dell'appartamento apprestato per fungere da luogo di detenzione di Aldo Moro.\nLe prime reazioni.\nLa notizia dell'agguato si diffuse immediatamente in ogni angolo del Paese. Le attivit\u00e0 quotidiane furono bruscamente sospese: a Roma i negozi abbassarono le saracinesche, in tutte le scuole d'Italia gli studenti uscirono dalle aule scolastiche riunendosi in assemblee spontanee, mentre le trasmissioni televisive e radiofoniche furono interrotte da notiziari in edizione straordinaria. L'agguato e il rapimento furono rivendicati alle ore 10:10 con una telefonata di Valerio Morucci all'agenzia ANSA, che dettava il seguente messaggio: \u00abQuesta mattina abbiamo sequestrato il presidente della Democrazia cristiana Moro ed eliminato la sua guardia del corpo, teste di cuoio di Cossiga. Seguir\u00e0 comunicato. Firmato Brigate Rosse\u00bb.\nDiverse furono le reazioni politiche: Enrico Berlinguer, segretario del PCI, partito che quel giorno stava per votare in parlamento la fiducia al nuovo governo Andreotti, che a sua volta avrebbe dovuto segnare la nascita della stagione del compromesso storico, parl\u00f2 di un \u00abtentativo estremo di frenare un processo politico positivo\u00bb, mentre Lucio Magri pavent\u00f2 l'emanazione di leggi liberticide in reazione alla strage, sostenendo che eventuali provvedimenti in tal senso andavano \u00abproprio sulla strada che la strategia dell'eversione vuole\u00bb, e per combattere il terrorismo chiese al Paese un'autocritica e un impegno per affrontare i problemi che erano alla base della crisi economica e morale.\nAlle 10:30 i tre maggiori sindacati italiani, CGIL, CISL e UIL, proclamarono uno sciopero generale dalle 11:00 a mezzanotte, mentre nelle fabbriche e negli uffici i lavoratori annunciarono scioperi spontanei, e migliaia di lavoratori andarono di loro iniziativa a presidiare le sedi dei partiti.\nMario Ferrandi, militante di Prima Linea soprannominato \u00abConiglio\u00bb, raccont\u00f2 che appena si diffuse la notizia del rapimento di Moro e dell'uccisione della scorta (durante una manifestazione dei lavoratori dell'UNIDAL in cassa integrazione) ci fu un momento di stupore seguito da uno di euforia e inquietudine, perch\u00e9 c'era la sensazione che stesse accadendo qualcosa di talmente grosso che le cose non sarebbero state pi\u00f9 le stesse. Ferrandi ricord\u00f2 anche che alcuni studenti presenti al corteo spesero i soldi della cassa del circolo giovanile per comprare spumante e brindare con i lavoratori della mensa.\nAlle 10:50 un messaggio firmato dalla colonna brigatista Walter Alasia venne ricevuto dalla sede torinese dell'ANSA: i brigatisti chiesero entro 48 ore la liberazione dei loro compagni detenuti a Torino, oltre a quelli di Azione Rivoluzionaria e dei NAP, specificando che in caso contrario avrebbero ucciso l'ostaggio. La DC decise di respingere qualsiasi ipotesi di ricatto avanzata dai terroristi.\nL'obiettivo delle Brigate Rosse.\nDue giorni dopo, mentre in San Lorenzo al Verano si celebravano i funerali degli uomini della scorta, venne fatto ritrovare il primo dei nove comunicati che le BR inviarono durante i 55 giorni del sequestro:\nLo scopo dichiarato delle BR era generale e rientrava nella loro analisi di quella fase storica: colpire la DC (\u00abregime democristiano\u00bb), cardine in Italia dello \"Stato imperialista delle multinazionali\". Quanto al PCI, esso rappresentava non tanto il nemico da attaccare quanto un concorrente da battere. Nell'ottica brigatista, infatti, il successo della loro azione avrebbe interrotto \u00abla lunga marcia comunista verso le istituzioni\u00bb, per affermare la prospettiva dello scontro rivoluzionario e porre le basi del controllo BR della sinistra italiana per una lotta contro il capitalismo. In questo il loro obiettivo di lotta al capitalismo era simile a quello della RAF tedesca, come venne indicato in seguito nella ricostruzione del rapimento, fatta nel fumetto pubblicato dalla rivista \"Metropolis,\" ove viene fatto un parallelo con il sequestro Hanns-Martin Schleyer, anch'esso conclusosi con l'uccisione del prigioniero.\nStando a una dichiarazione di Mario Moretti rilasciata nel 1990, sembra che le Brigate Rosse volessero invece colpire l'artefice principale della solidariet\u00e0 nazionale e dell'avvicinamento tra DC e PCI, la cui espressione sarebbe stata il governo Andreotti IV. Stando sempre a quanto dichiarato da Mario Moretti, per le BR era rilevante sia il fatto che Moro fosse presidente della DC e che avesse ricoperto per trent'anni incarichi di governo, sia l'urgenza di una alternativa al governo della solidariet\u00e0 nazionale. Un altro brigatista presente in via Fani, Franco Bonisoli, disse che l'organizzazione aveva anche studiato la possibilit\u00e0 di rapire Giulio Andreotti, ma che poi abbandon\u00f2 questa opzione perch\u00e9 questi godeva di una protezione di polizia troppo forte per le capacit\u00e0 dei brigatisti; Andreotti, su specifica domanda, ha poi dichiarato di essere stato, all'epoca, non scortato. Alberto Franceschini, brigatista arrestato nel 1974 e autore del rapimento Sossi, raccont\u00f2 di essersi recato a Roma negli anni precedenti al sequestro Moro per verificare quante possibilit\u00e0 vi fossero di sequestrare Andreotti, spiegando che \u00abse si voleva realmente colpire il cuore dello Stato bisognava andare a Roma perch\u00e9 a Roma c'erano i luoghi fisici e le persone importanti\u00bb.\nLa prigionia.\nIn tempi successivi si ipotizz\u00f2 che, durante il periodo della detenzione, la \u00abprigione\u00bb di Moro fosse conosciuta: si parl\u00f2 dell'appartamento, sito in via Gradoli a Roma, utilizzato da Mario Moretti e da Barbara Balzerani, noto da tempo sia alle istituzioni sia alla 'ndrangheta, ma questo sito era probabilmente troppo piccolo per poter contenere un nascondiglio da adibire a prigione ed era spesso lasciato incustodito, oltre al fatto che, essendo in affitto, poteva essere soggetto a visite da parte del padrone di casa.\nDurante i processi che seguirono la cattura dei brigatisti, risult\u00f2 dalle loro testimonianze che la \u00abprigione del popolo\u00bb in cui si trovava Aldo Moro fosse situata in un appartamento di via Camillo Montalcini 8, nei pressi di villa Bonelli, acquistata nel 1977 dalla brigatista Anna Laura Braghetti con i soldi provenienti dal sequestro di Pietro Costa. Durante la prigionia di Moro, nell'appartamento vissero anche la Braghetti, l'insospettabile proprietaria, il suo apparente fidanzato, l'\u00abingegner Luigi Altobelli\u00bb che era in realt\u00e0 il brigatista Germano Maccari, esperto militante romano amico di Morucci, e Prospero Gallinari, brigatista latitante che, essendo gi\u00e0 ricercato, rimase all'interno dell'appartamento per l'intera durata del sequestro e funse da carceriere dell'ostaggio. Mario Moretti, che viveva in prevalenza in via Gradoli insieme a Barbara Balzerani, si recava quasi tutti i giorni in via Montalcini per interrogare Moro ed elaborare la gestione politica del sequestro in collegamento con gli altri membri del comitato esecutivo.\nLo stesso appartamento, pochi mesi dopo la fine dell'operazione Moro, venne scoperto e tenuto sotto controllo dall'UCIGOS, cosicch\u00e9 i brigatisti, resisi conto di essere pedinati, si videro costretti a smantellare la base e vendere l'appartamento entro i primi di ottobre.\nLettere dalla prigionia.\nDurante il periodo della sua detenzione, Moro scrisse 86 lettere ai principali esponenti della Democrazia Cristiana, alla famiglia, ai principali quotidiani e a papa Paolo VI, di cui era amico personale. Alcune arrivarono a destinazione, altre non furono mai recapitate e vennero ritrovate in seguito nel covo di via Monte Nevoso. Attraverso le lettere Moro cerc\u00f2 di aprire una trattativa con i colleghi di partito e con le massime cariche dello Stato.\n\u00c8 stato ipotizzato che in queste lettere Moro abbia inviato messaggi criptici alla sua famiglia e ai suoi colleghi di partito. Secondo lo scrittore Leonardo Sciascia, nelle lettere medesime Moro aveva l'intenzione di inviare agli investigatori messaggi sulla localizzazione del covo, per segnalare che esso (almeno nei primi giorni del sequestro) si trovasse nella citt\u00e0 di Roma: \u00abIo sono qui in discreta salute\u00bb (lettera di Aldo Moro del 27 marzo 1978, non recapitata a sua moglie Eleonora Moro). La stessa moglie, sentita come testimone durante il processo, disse che in alcuni passaggi Moro faceva capire di trovarsi nella capitale.\nNella lettera recapitata l'8 aprile scaglia un vero e proprio anatema: \u00abNaturalmente non posso non sottolineare la cattiveria di tutti i democristiani che mi hanno voluto nolente ad una carica, che, se necessaria al Partito, doveva essermi salvata accettando anche lo scambio dei prigionieri. Sono convinto che sarebbe stata la cosa pi\u00f9 saggia. Resta, pur in questo momento supremo, la mia profonda amarezza personale. Non si \u00e8 trovato nessuno che si dissociasse? Bisognerebbe dire a Giovanni che significa attivit\u00e0 politica. Nessuno si \u00e8 pentito di avermi spinto a questo passo che io chiaramente non volevo? E Zaccagnini? Come pu\u00f2 rimanere tranquillo al suo posto? E Cossiga che non ha saputo immaginare nessuna difesa? Il mio sangue ricadr\u00e0 su di loro\u00bb.\nLa lettera scritta a Zaccagnini era indirettamente rivolta al PCI, in quanto c'era anche scritto: \u00abI comunisti non dovevano dimenticare che il mio drammatico prelevamento \u00e8 avvenuto mentre si andava alla Camera per la consacrazione del Governo che mi ero tanto adoperato a costruire\u00bb.\nNella lettera senza destinatario recapitata tra il 9 e il 10 aprile, domanda: \u00abVi \u00e8 forse, nel tener duro contro di me, un'indicazione americana e tedesca?\u00bb (lettera di Aldo Moro su Paolo Emilio Taviani allegata al comunicato delle Brigate Rosse n. 5).\nPochi mesi dopo l'uccisione dell'ostaggio, copie di alcune lettere non ancora note furono trovate dagli uomini del generale Carlo Alberto dalla Chiesa in una casa che i terroristi utilizzavano a Milano (nota come \u00abcovo di via Monte Nevoso\u00bb), e ne furono trovate altre nello stesso appartamento nel 1990, durante i lavori di ristrutturazione dell'abitazione.\nBuona parte del mondo politico di allora riteneva, tuttavia, che Moro non avesse piena libert\u00e0 di scrittura: le lettere sarebbero state da considerarsi, se non dettate, quantomeno \"controllate\" o \"ispirate\" dai brigatisti. Anche alcuni appartenenti al \u00abcomitato degli esperti\u00bb voluto da Cossiga, tra cui il criminologo Franco Ferracuti, in un primo tempo affermarono che Moro era stato sottoposto a tecniche di lavaggio del cervello da parte delle BR. Certe affermazioni di Moro, per esempio i passaggi in cui parla di scambi di \u00abprigionieri\u00bb, al plurale, fanno supporre che le Brigate Rosse gli avessero lasciato intendere di non essere l'unica persona sequestrata. \u00c8 possibile che l'ostaggio ritenesse che anche alcuni uomini della sua scorta, o forse altre personalit\u00e0 rapite altrove, si trovassero nelle sue medesime condizioni e che quindi gli eventuali tentativi di accordo per la liberazione che cercava di portare avanti dovessero riguardare tutti gli ipotetici sequestrati. Anni dopo, tuttavia, Cossiga avrebbe ammesso di essere stato lui a scrivere parte del discorso tenuto da Andreotti in cui si affermava che le lettere di Moro erano da considerarsi \u00abnon moralmente autentiche\u00bb.\nGiovanni Spadolini cerc\u00f2 di giustificare il tono e il contenuto delle lettere, sostenendo che erano state scritte sotto imposizione, ma dalle inchieste e dalle testimonianze \u00e8 emerso che Moro non fu mai torturato o minacciato durante il sequestro, e a tal proposito Indro Montanelli critic\u00f2 severamente gli scritti del presidente democristiano durante la prigionia, affermando che \u00abtutti a questo mondo hanno diritto alla paura. Ma un uomo di Stato (e lo Stato italiano era Moro) non pu\u00f2 cercare d'indurre lo Stato ad una trattativa con dei terroristi che, oltre tutto, nel colpo di via Fani avevano lasciato sul selciato cinque cadaveri fra carabinieri e poliziotti\u00bb.\nI comunicati e la trattativa.\nDurante i 55 giorni del sequestro Moro le Brigate Rosse recapitarono nove comunicati con i quali, assieme alla risoluzione della \"direzione strategica\", ossia l'organo direttivo della formazione armata, spiegarono i motivi del sequestro; questi erano documenti lunghi e a volte poco chiari. Nel comunicato n. 3 si legge:\nE ancora:\nLe Brigate Rosse proposero, attraverso il comunicato n. 8, di scambiare la vita di Moro con la libert\u00e0 di alcuni terroristi in quel momento in carcere, il cosiddetto \u00abfronte delle carceri\u00bb, accettando persino di scambiare Moro con un singolo brigatista incarcerato, anche non di spicco, pur di poter aprire trattative alla pari con lo Stato. Un riconoscimento venne comunque ottenuto quando in data 22 aprile papa Paolo VI rivolse un drammatico appello pubblico col quale supplicava \u00abin ginocchio\u00bb gli \u00abuomini delle Brigate Rosse\u00bb di rendere Moro alla sua famiglia e ai suoi affetti, specificando tuttavia che ci\u00f2 doveva avvenire \u00absenza condizioni\u00bb.\nLa politica si divise in due fazioni: da una parte il fronte della fermezza, composto dalla DC, dal PSDI, dal PLI, e con particolare insistenza dal Partito Repubblicano (il cui leader Ugo La Malfa proponeva il ripristino della pena di morte per i terroristi), che rifiutava qualsiasi ipotesi di trattativa, e il fronte possibilista, nel quale spiccavano il Partito Socialista Italiano di Bettino Craxi, i radicali, la sinistra non comunista, i cattolici progressisti come Raniero La Valle, uomini di cultura come Leonardo Sciascia. Gli estremi del \u00abno\u00bb alla trattativa, anche se con atteggiamenti diversi, erano PCI e MSI. All'interno dei due schieramenti sussistevano tuttavia posizioni in dissenso con la linea ufficiale: una parte della DC era per il dialogo, tra cui il Presidente della Repubblica Giovanni Leone (che fino all'ultimo si disse pronto a concedere la grazia alla brigatista detenuta Paola Besuschio, se ci\u00f2 avesse potuto impedire l'uccisione di Moro) e il Presidente del Senato Amintore Fanfani; nel PCI Umberto Terracini era per un atteggiamento \u00abelastico\u00bb; tra i socialdemocratici Giuseppe Saragat era in dissenso dalla posizione ufficiale del segretario Pier Luigi Romita; infine, tra i socialisti Sandro Pertini dichiar\u00f2 di non voler assistere al funerale di Moro ma neppure a quello della Repubblica.\nSecondo il fronte della fermezza, la scarcerazione di alcuni brigatisti avrebbe costituito una resa da parte dello Stato, non solo per l'acquiescenza a condizioni imposte dall'esterno, ma per la rinuncia all'applicazione delle sue leggi e alla certezza della pena; una trattativa coi rapitori inoltre avrebbe potuto creare un precedente per nuovi sequestri, strumentali al rilascio di altri brigatisti, o all'ottenimento di concessioni politiche e, pi\u00f9 in generale, una trattativa con i terroristi avrebbe rappresentato un riconoscimento politico delle Brigate Rosse; di contro la linea del dialogo avrebbe aperto alla possibilit\u00e0 di una rappresentanza partitica e parlamentare del loro braccio armato, e posto questioni di legittimit\u00e0 in merito alle loro richieste. I metodi intimidatori e violenti, e la non accettazione delle regole basilari della politica, ponevano il terrorismo al di fuori del dibattito istituzionale, indipendentemente dal merito delle loro richieste.\nPrevalse il primo orientamento, anche in considerazione del gravissimo rischio di ordine pubblico e di coesione sociale che si sarebbe corso presso la popolazione, e in particolare, presso le forze dell'ordine, che in quegli anni avevano pagato un tributo di sangue gi\u00e0 insostenibile a causa dei terroristi, anche perch\u00e9 durante i due mesi del sequestro le BR continuarono a spargere sangue nel Paese, uccidendo gli agenti di custodia Lorenzo Cotugno (a Torino, l'11 aprile) e Francesco De Cataldo (a Milano, il 20 aprile). Il tragico epilogo con cui si concluse il sequestro Moro anticip\u00f2 comunque una presa di posizione definitiva da parte del mondo politico. Alcuni autori, tra cui il fratello di Moro Carlo Alfredo, fecero notare alcune apparenti incongruenze nei comunicati delle BR. Un primo punto riguard\u00f2 l'assenza di riferimenti al progetto di Moro di apertura del governo al PCI, questo nonostante il fatto che il rapimento fosse stato effettuato lo stesso giorno in cui questo governo doveva formarsi, e nonostante l'esistenza di comunicati precedenti e successivi agli eventi in cui si trovavano espliciti riferimenti e dichiarazioni di contrariet\u00e0 al progetto da parte dei brigatisti. Anche una lettera indirizzata a Zaccagnini da parte di Moro, con un riferimento al progetto, venne fatta riscrivere in una forma in cui questo era omesso).\nUn secondo punto riguardava le continue rassicurazioni date nei comunicati da parte dei brigatisti secondo i quali tutto ci\u00f2 che riguardava il \u00abprocesso\u00bb a Moro e i suoi interrogatori sarebbe stato reso pubblico. Tuttavia, mentre nel caso di altri rapimenti, come quello del giudice Giovanni D'Urso, addetto alla direzione generale degli affari penitenziari, questa diffusione del materiale era stata effettuata anche senza essere ribadita in maniera cos\u00ec forte e con materiale ben meno importante, nel caso Moro questa diffusione non si ebbe mai, e solo con la scoperta del covo di via Monte Nevoso a Milano diverr\u00e0 pubblicamente noto, inizialmente in una versione ridotta, il memoriale Moro (presente solo in fotocopia) e alcune lettere inizialmente non diffuse. Gli stessi brigatisti hanno affermato di aver distrutto le bobine degli interrogatori e gli originali degli scritti di Moro, in quanto ritenuti non importanti, nonostante in questi vi fossero riferimenti all'organizzazione Gladio e la connivenza di parte della DC e dello Stato nella strategia della tensione, che ben sembrano identificarsi con il tipo di rivelazioni che le Brigate Rosse andavano cercando.\nMentre papa Paolo VI e il segretario generale delle Nazioni Unite Kurt Waldheim continuavano ad appellarsi alle BR per la liberazione del prigioniero, Craxi \u2013 sulla scorta di una risoluzione della direzione del suo partito \u2013 incaric\u00f2 Giuliano Vassalli di trovare, nei fascicoli pendenti, il nome di qualche brigatista che potesse essere rilasciato in segno di buona condotta. Si pens\u00f2 a Paola Besuschio, ex studentessa di Trento arrestata nel 1975: accusata di rapine \u00abproletarie\u00bb e indiziata per il ferimento del democristiano Massimo De Carolis, consigliere comunale di Milano, era stata condannata a 15 anni e in quel momento era malata. Pi\u00f9 tardi si pens\u00f2 ad Alberto Buonoconto, un nappista anch'egli malato in carcere a Trani, ma le BR volevano che fossero scarcerati i membri ritenuti tra i pi\u00f9 pericolosi (Ferrari, Franceschini, Ognibene, Curcio) e anche delinquenti comuni politicizzati, come Sante Notarnicola.\nI comitati di crisi.\nPer far fronte alla crisi causata dal rapimento di Moro, lo Stato si avvalse dei servizi di sicurezza italiani, che peraltro erano stati poco prima riformati: il 14 ottobre 1977 era stata approvata la legge che divideva il SID in due parti: il SISMI e del SISDE, coordinati dal CESIS. Il 31 gennaio 1978 presso la Polizia di Stato era poi nato anche l'UCIGOS.\nLo stesso 16 marzo 1978 il ministro dell'interno Francesco Cossiga istitu\u00ec due comitati di crisi ufficiali:\nNonostante queste novit\u00e0, nei mesi in cui matur\u00f2 e fu eseguito il sequestro Moro nessun servizio segreto fu predisposto a combattere l'eversione interna. I comitati agirono in base a norme superate: la pianificazione dei provvedimenti da adottare in caso di emergenza risaliva agli anni cinquanta, e non era stata aggiornata neppure dopo la crescita allarmante del terrorismo. Le ragioni per cui ci\u00f2 accadde possono essere attribuite alla smobilitazione degli stessi servizi, alla rimozione dei funzionari migliori e ai facili permessi d'uscita concessi ai detenuti, oltre al fatto che nel Paese si era diffusa un'atmosfera di rassegnazione (se non di indulgenza) verso il terrorismo di sinistra, tanto che nei processi gli autori di attentati godevano di attenuanti in quanto avrebbero agito \u00abper motivi di particolare valore morale e sociale\u00bb, Prima Linea veniva considerata una semplice associazione sovversiva (anzich\u00e9 una banda armata), mentre Magistratura democratica \u2013 o perlomeno l'ala romana \u2013 nutriva ostilit\u00e0 verso lo Stato simpatizzando per i miti rivoluzionari; al punto che il politologo Giorgio Galli afferm\u00f2 che il terrorismo era diventato \u00abun fenomeno storico comprensibile (anche se non giustificabile) in una fase di trasformazione sociale ostacolata da una classe politica corrotta\u00bb.\nL'uccisione di Moro e il rinvenimento del corpo.\nDalle deposizioni rilasciate alla magistratura \u00e8 emerso che non tutto il vertice brigatista fosse concorde con il verdetto di condanna a morte. Lo stesso Moretti telefon\u00f2 direttamente alla moglie di Moro il 30 aprile 1978 per premere sui vertici della DC affinch\u00e9 accettassero la trattativa: la telefonata fu ovviamente registrata dalle forze dell'ordine. La brigatista Adriana Faranda cit\u00f2 una riunione notturna tenuta a Milano di poco precedente l'uccisione di Moro, ove ella e altri terroristi (Valerio Morucci, Franco Bonisoli e forse altri) erano in dissenso, tanto che la decisione finale sarebbe stata messa ai voti. Il 3 maggio Morucci e Faranda incontrarono Moretti in piazza Barberini e ribadirono la loro contrariet\u00e0 all'omicidio.\nIl 9 maggio, dopo 55 giorni di detenzione, al termine di un \u00abprocesso del popolo\u00bb, Moro fu assassinato per mano di Mario Moretti, con la complicit\u00e0 di Germano Maccari, anche se per molti anni, fino alla confessione di Moretti, si pens\u00f2 che a sparare fosse stato Prospero Gallinari. Il cadavere fu ritrovato il giorno stesso in una Renault 4 rossa in via Michelangelo Caetani, in pieno centro di Roma.\nSecondo quanto affermato dai brigatisti pi\u00f9 di un decennio dopo l'omicidio, Moro fu fatto alzare alle 6:00 con la scusa di essere trasferito in un altro covo. Franco Bonisoli ha invece raccontato che a Moro venne riferito di esser stato graziato (e quindi liberato), una bugia definita dallo stesso brigatista \u00abpietosa\u00bb, detta per \u00abnon farlo soffrire inutilmente\u00bb: venne infilato in una cesta di vimini e portato nel garage del covo di via Montalcini. Fu fatto entrare nel portabagagli di una vettura rubata alcuni mesi prima, una Renault 4 rossa targata Roma N57686, e venne coperto con un lenzuolo rosso. Mario Moretti allora spar\u00f2 alcuni colpi prima con una pistola Walther PPK calibro 9\u00a0mm x 17 corto e poi, dopo che la pistola si era inceppata, con una mitragliatrice Samopal Vzor.61 (nota come Skorpion) calibro 7,65mm, con cui spar\u00f2 una raffica di 11 colpi che perforarono i polmoni dell'ostaggio, uccidendolo. Alcune incongruenze riguardano le modalit\u00e0 dell'esecuzione: seppur la pistola che inizialmente venne adoperata per sparare a Moro poteva esser silenziata, difficilmente lo poteva essere la mitraglietta, in quanto il silenziatore non permette la totale soppressione del rumore.\nUna volta eseguito il delitto, l'auto con il cadavere di Moro fu portata da Moretti e Maccari, senza effettuare soste intermedie, in via Caetani, vicino alle sedi nazionali della DC e del PCI, dove fu lasciata parcheggiata circa un'ora dopo. All'ultimo tratto del percorso parteciparono su una Simca anche Bruno Seghetti e Valerio Morucci in funzione di copertura. Dopo aver perso tempo a ricercare un posto sicuro da cui telefonare e contattare uno dei collaboratori di Moro, verso le 12:30 Valerio Morucci riusc\u00ec a effettuare la telefonata finale con il professor Francesco Tritto, uno degli assistenti di Moro, qualificandosi inizialmente come il \u00abdottor Nicolai\u00bb. Con tono freddo chiese a Tritto, \u00abadempiendo alle ultime volont\u00e0 del presidente\u00bb, di comunicare subito alla famiglia che il corpo di Aldo Moro si trovava nel bagagliaio di una Renault 4 rossa, \u00abi primi numeri di targa sono N5...\u00bb, in via Caetani.\nAlcune testimonianze hanno affermato che la macchina era stata portata in via Caetani nelle prime ore del mattino, tra le 7:00 e le 8:00, e abbandonata fino a quando gli assassini ritennero opportuno avvertire. Altre testimonianze, invece, affermarono di aver visto la Renault parcheggiata soltanto intorno alle 12:30 e non prima. \u00c8 da notare che il buco di alcune ore tra l'abbandono dell'auto secondo la ricostruzione dei brigatisti e le prime telefonate di rivendicazione sarebbe giustificato dalla circostanza che nessuno dei tentativi di contatto telefonico fatti da Moretti con conoscenti e amici di Moro per annunciare dove fosse possibile ritrovare il cadavere era andato a buon fine prima della telefonata al professor Tritto.\nLa telefonata a Tritto venne intercettata e quindi furono le forze dell'ordine ad arrivare per prime in via Caetani. Qualche minuto prima delle 14:00, i segretari di tutti i partiti politici sapevano che il cadavere ritrovato nella Renault 4 rossa targata Roma N57686 era proprio quello di Aldo Moro. La morte risaliva, secondo i risultati autoptici, tra le 9:00 e le 10:00 della mattina stessa, orario per\u00f2 incompatibile con la ricostruzione data dai brigatisti (per cui l'esecuzione sarebbe avvenuta tra le 7:00 e le 8:00).\nIl corpo di Moro, quando fu estratto dagli artificieri, era ripiegato e irrigidito. Indossava lo stesso abito scuro del giorno del rapimento con la camicia bianca a righine, e la cravatta ben annodata; era macchiato di sangue (ma le ferite erano approssimativamente state tamponate con dei fazzolettini), e sia nei risvolti dei pantaloni sia nei calzini fu trovata una certa quantit\u00e0 di sabbia e terriccio e alcuni resti vegetali (i brigatisti sosterranno poi durante i processi di aver appositamente sporcato le scarpe e i pantaloni di sabbia per depistare eventuali indagini sulla localizzazione del covo in cui Moro era tenuto prigioniero). Il cadavere presentava un'altra ferita, su una coscia, una piaga purulenta mai curata; \u00e8 probabile che fosse una ferita d'arma da fuoco ricevuta il giorno dell'agguato di via Fani. Sotto il corpo e sul tappeto dell'auto c'erano bossoli di cartucce. In un angolo del bagagliaio, dalla parte dov'era sistemata la ruota di scorta sulla quale poggiava la testa di Moro, c'erano le catene da neve e qualche ciuffo di capelli grigi. Ai piedi del cadavere c'era una busta di plastica con un bracciale e l'orologio.\nBasandosi sia sulla sabbia e sui resti vegetali trovati sul cadavere e sull'auto, sia sulle incongruenze sui tempi tra quanto dichiarato dai brigatisti e quanto rilevato dall'autopsia, il fratello di Moro, Carlo Alfredo, magistrato, in un suo libro ha proposto la teoria secondo la quale l'ultima prigione dell'ostaggio non sarebbe stata quella di via Montalcini, ma sarebbe stata situata nei pressi di una localit\u00e0 marina. Inoltre, secondo Carlo Alfredo Moro e altri, le conclusioni dell'autopsia sul corpo, che fu trovato in buone condizioni fisiche, soprattutto in merito al tono muscolare generale, lascerebbero supporre che durante la detenzione Moro abbia avuto una certa libert\u00e0 di movimento e la possibilit\u00e0 di scrivere la numerosissima mole di documenti prodotti durante la prigionia in una situazione relativamente agevole (sedia e tavolo), condizione ben lontana da quella che si sarebbe avuta nei pochi metri quadrati concessogli nel covo di via Montalcini. Questi risultati dell'esame autoptico, uniti ad alcune contraddizioni nelle confessioni tardive dei brigatisti, lasciano comunque molti dubbi sul luogo o sui luoghi in cui fu detenuto in prigionia Aldo Moro e sulle dimensioni anguste della presunta cella nella \u00abprigione del popolo\u00bb. \nMentre la notizia si diffondeva si accalc\u00f2 una piccola folla, tenuta a debita distanza dalla polizia. Accorsero sul luogo anche esponenti politici come il senatore del PCI Ugo Pecchioli e Francesco Cossiga, che poche ore dopo rassegn\u00f2 le proprie dimissioni da ministro dell'interno.\nLa famiglia Moro rifiut\u00f2 ogni celebrazione ufficiale, diffondendo la seguente nota: \u00abLa famiglia desidera che sia pienamente rispettata dalle autorit\u00e0 dello Stato e di partito la precisa volont\u00e0 di Aldo Moro. Ci\u00f2 vuol dire: nessuna manifestazione pubblica o cerimonia o discorso; nessun lutto nazionale, n\u00e9 funerali di Stato o medaglie alla memoria. La famiglia si chiude nel silenzio e chiede silenzio. Sulla vita e sulla morte di Aldo Moro giudicher\u00e0 la storia.\u00bb\nIl successivo 13 maggio si tenne una solenne commemorazione funebre nella basilica di San Giovanni in Laterano, a cui parteciparono le principali personalit\u00e0 politiche italiane e che venne trasmessa in televisione. Il rito fu celebrato dal cardinal-vicario di Roma Ugo Poletti ed, eccezionalmente, vi presenzi\u00f2 anche papa Paolo VI, che pronunci\u00f2 un'accorata omelia per l'amico assassinato. La cerimonia tuttavia si svolse senza il feretro di Moro per esplicito volere della famiglia, che non vi partecip\u00f2, ritenendo che lo Stato italiano poco o nulla avesse fatto per salvare la vita dello statista, rifiutando i funerali di Stato e svolgendo le esequie in forma privata presso la chiesa di san Tommaso di Torrita Tiberina (RM), comune ove Moro aveva amato soggiornare e nel cui cimitero fu sepolto.\nLe conseguenze politiche.\nLo Stato sconfisse le BR senza ricorrere a leggi di emergenza e senza mediazioni politiche, ma istituendo la legge sui pentiti e i dissociati. Furono istruiti regolari processi, con la presenza di avvocati in difesa dei brigatisti e la previsione dei gradi di appello. I brigatisti rifiutarono la difesa e il processo, proclamandosi prigionieri politici e invocando il diritto di asilo. Mario Moretti constat\u00f2 che gran parte delle loro aspettative non ebbe successo, aggiungendo che quell'esperienza si era esaurita ed era irripetibile.\nIl caso Moro segn\u00f2 profondamente la storia italiana del dopoguerra. Con il suo assassinio si chiuse definitivamente la stagione del compromesso storico e, con esso, la formula dei governi di solidariet\u00e0 nazionale.\nIl progetto di alleanza con il PCI non era ben visto dai partner internazionali dell'Italia. Negli anni precedenti la sua uccisione, Moro (che aveva ricoperto pi\u00f9 volte la carica di Presidente del Consiglio, l'ultima dal novembre 1974 al luglio 1976) aveva cercato di fornire rassicurazioni a Stati Uniti, Regno Unito, Francia e Germania Ovest sulla fedelt\u00e0 dell'Italia all'Alleanza Atlantica anche in seguito a un eventuale ingresso del PCI al governo; ciononostante, il 23 marzo 1976 i capi di Stato riuniti a Portorico per il summit del G7 gli prospettarono la probabile perdita di aiuti internazionali se il PCI fosse entrato nel governo. Proprio nel 1976 gli alleati della NATO temevano il sorpasso del PCI sulla DC alle elezioni politiche: alla fine la DC raccolse il 38,71% dei voti mentre il PCI si ferm\u00f2 al 34,37%, ma i due partiti non erano mai stati cos\u00ec vicini prima di allora.\nIl 16 marzo 1978, alla luce della notizia del rapimento e del clima di emergenza, il governo Andreotti IV incass\u00f2 un'ampia e rapida fiducia: votarono contro soltanto PLI, MSI, Democrazia Proletaria e i radicali. L'esecutivo fu un monocolore DC che si resse grazie all'appoggio esterno dei comunisti (nell'esecutivo precedente si erano invece astenuti, formando il cosiddetto \u00abgoverno della non sfiducia\u00bb).\n\u00c8 probabile che Moro sarebbe stato il candidato DC alla presidenza della Repubblica per l'imminente elezione presidenziale, prevista per il dicembre 1978; sembra chiaro che, dal Quirinale, avrebbe continuato a promuovere l'alleanza DC-PCI. Eliminato Moro, le BR continuarono a demolire la corrente morotea all'interno della DC, colpendo o intimorendo in diverse citt\u00e0 italiane i suoi dirigenti locali. I vertici istituzionali del partito furono fatti segno di una campagna di stampa accusatoria; di l\u00ec a poco il Presidente della Repubblica Giovanni Leone fu costretto a dimettersi sei mesi prima della scadenza del suo mandato: gli successe un socialista, Sandro Pertini. Perso il Quirinale, di l\u00ec a pochi anni la Democrazia Cristiana avrebbe perso anche la presidenza del Consiglio.\nInfatti Pertini confer\u00ec l'incarico a esponenti DC fino al 1981: in questi tre anni ottennero il mandato Andreotti, Cossiga e Forlani. Il governo Andreotti IV era nato con la formula della \u00absolidariet\u00e0 nazionale\u00bb, ma gi\u00e0 un anno dopo la sua funzione fu considerata esaurita: dopo le dimissioni del successivo e breve governo Andreotti V, Pertini sciolse le camere e si and\u00f2 ad elezioni anticipate. Alla consultazione elettorale del 1979 la DC rimase stabile, mentre il PCI sub\u00ec un brusco arretramento, come era avvenuto alle elezioni amministrative italiane del 1978, tenutesi pochi giorni dopo l'uccisione di Moro: questo esito segn\u00f2 la fine dei governi di solidariet\u00e0 nazionale e della possibilit\u00e0 di un'entrata dei comunisti nell'esecutivo.\nNel 1980 la DC si riun\u00ec a congresso: furono le prime assise dopo la morte di Moro. Prevalse una linea anti-comunista: Flaminio Piccoli divenne nuovo segretario sconfiggendo il candidato moroteo Benigno Zaccagnini. Accadde proprio ci\u00f2 che Moro aveva previsto nelle sue lettere dal carcere: con lui fuori gioco, fu interrotto il rapporto con Enrico Berlinguer. Nessuno dei \"leader\" DC che guidarono il partito dopo la sua morte volle raccoglierne l'eredit\u00e0 nel suo rapporto con i \"leader\" comunisti.\nNel 1981 Giovanni Spadolini (PRI) ricevette da Pertini l'incarico di formare un nuovo esecutivo e ottenne la fiducia del Parlamento, diventando cos\u00ec il primo \u00ablaico\u00bb a guidare il Paese dal 1945. Negli anni successivi divennero Presidenti del Consiglio altri tre \u00ablaici\u00bb: Bettino Craxi (socialista, dal 1983 al 1987), Giuliano Amato (socialista, tra il 1992 e il 1993) e Carlo Azeglio Ciampi (indipendente, tra il 1993 e il 1994): la formula adottata fu quella del pentapartito (1981-1991), poi divenuto quadripartito (1991-1994) per l'uscita del PRI dalla maggioranza.\nLa DC rest\u00f2 comunque il partito pi\u00f9 votato e quindi rimase al governo fino al 1994, oltre ad esprimere i Presidenti del Consiglio tra il 1987 e il 1992 (Goria, De Mita e nuovamente Andreotti): solo alle elezioni politiche del 1992 essa scese per la prima volta sotto il 30% dei voti. Di l\u00ec a poco le inchieste di Tangentopoli, che coinvolsero anche i restanti membri del pentapartito (pi\u00f9 il PCI, rinominato PDS), le fecero ulteriormente perdere il consenso degli italiani. Agli inizi del 1994 la DC si sciolse, cambiando nome e diventando Partito Popolare Italiano.\nI processi.\nA distanza di pochi giorni dall'epilogo della tragedia si ebbero i primi arresti di brigatisti coinvolti nell'agguato di via Fani e all'uccisione di Moro. Furono arrestati Enrico Triaca, un tipografo che s'era messo a disposizione di Mario Moretti, poi Valerio Morucci e Adriana Faranda.\nIl 24 gennaio 1983 i giudici della Corte d'assise di Roma, al termine di un processo durato nove mesi, inflissero ai 63 imputati delle istruttorie Moro-uno e Moro-bis 32 ergastoli e 316 anni di carcere. Decisero anche quattro assoluzioni e tre amnistie. Furono applicate le norme di legge che concedevano un trattamento di favore ai collaboratori di giustizia, e furono riconosciute alcune attenuanti ai dissociati. Il 14 marzo 1985, nel processo d'appello, i giudici diedero maggior valore alla dissociazione (scelta fatta da Adriana Faranda e Valerio Morucci) cancellando 10 ergastoli e riducendo la pena ad alcuni imputati. Pochi mesi dopo, il 14 novembre, la Cassazione conferm\u00f2 sostanzialmente il giudizio d'appello.\nNegli anni successivi furono celebrati tre nuovi processi (Moro-ter, Moro-quater e Moro-quinquies) che condannarono altri brigatisti per il loro coinvolgimento in azioni eversive svolte a Roma fino al 1982 e in alcuni risvolti del caso Moro.\nNei confronti dei quindici brigatisti coinvolti direttamente nella vicenda furono emessi i seguenti giudizi:"}
{"id": "2371161", "revid": "149727", "url": "https://it.wikipedia.org/wiki?curid=2371161", "title": "Ferrovia Bari-Montalbano Jonico", "text": ""}
{"id": "2371162", "revid": "149727", "url": "https://it.wikipedia.org/wiki?curid=2371162", "title": "Ferrovia Bari-Altamura-Matera", "text": ""}
{"id": "2371163", "revid": "149727", "url": "https://it.wikipedia.org/wiki?curid=2371163", "title": "Ferrovia Altamura-Matera", "text": ""}
{"id": "2371165", "revid": "767487", "url": "https://it.wikipedia.org/wiki?curid=2371165", "title": "General Luna (Quezon)", "text": "General Luna \u00e8 una municipalit\u00e0 di Quinta classe delle Filippine, situata nella Provincia di Quezon, nella regione di CALABARZON.\nGeneral Luna \u00e8 formata da 27 baranggay:"}
{"id": "2371166", "revid": "729019", "url": "https://it.wikipedia.org/wiki?curid=2371166", "title": "BNP Paribas Open 2009 - Doppio maschile", "text": "Il doppio maschile del BNP Paribas Open 2009 \u00e8 stato un torneo di tennis facente parte dell'ATP World Tour 2009.\nJonathan Erlich e Andy Ram erano i detentori del titolo, ma Erlich ha deciso di non partecipare a causa di un infortunio, solo Ram ha partecipato quell'anno, accoppiato a Maks Mirny e ha perso in finale contro Mardy Fish e Andy Roddick 6-3 1-6 12-14"}
{"id": "2371172", "revid": "20768", "url": "https://it.wikipedia.org/wiki?curid=2371172", "title": "Contrassegno S+", "text": ""}
{"id": "2371173", "revid": "31886", "url": "https://it.wikipedia.org/wiki?curid=2371173", "title": "Carolina Ferni", "text": "Biografia.\nFiglia di Luigi e di Francesca Casati. \nSegu\u00ec gli insegnamenti di G. Gamba e di F. Bianchi per il violino, e da giovane si rec\u00f2 a Parigi per un corso di violino con J. Allard, Ch. de Beriot, H. Vieuxtemps; successivamente studi\u00f2 a Bruxelles sotto la guida di H. L\u00e9onard, assieme alle sorelle minori Virginia e Vincenzina.\nNei primi anni '50, le sorelle Ferni formarono un duo che si esibi in molti teatri europei, culminato con il concerto del 15 maggio 1854 al Teatro Regio di Torino. Carolina Ferni si esib\u00ec sia con Virginia sia con Vincenzina. \nCarolina Ferni in seguito intraprese studi di canto con il famoso soprano Giuditta Pasta, che le aprirono le porte alla carriera di cantante.\nE difatti il suo esordio avvenne a Torino con l'opera \"La favorita\", nel ruolo di Leonora. Riscosse grandi consensi con le \nopere \"Norma\", \"Saffo\", \"Africana\". Nella opera di Mercuri \"Il violino del Diavolo\", si esib\u00ec nella duplice veste di cantante e di violinista.\nTrasferitasi nel 1889 in Russia, ottenne il ruolo di maestra di canto nel Teatro Imperiale, che conserv\u00f2 per circa trentaquattro anni. \nRientrata in Italia, soggiorn\u00f2 a Torino per dedicarsi ancora all'insegnamento.\nIn un breve periodo di permanenza a Milano ebbe come allievi Caruso, E. Burzio, oltrech\u00e9 il figlio Eugenio, che divent\u00f2 un noto cantante. \nSi spos\u00f2 con il baritono Leone Giraldoni, assieme al quale si esib\u00ec numerose volte."}
{"id": "2371174", "revid": "729019", "url": "https://it.wikipedia.org/wiki?curid=2371174", "title": "BNP Paribas Open 2009 - Doppio femminile", "text": "Il doppio femminile del BNP Paribas Open 2009 \u00e8 stato un torneo di tennis facente parte del WTA Tour 2009.\nDinara Safina e Elena Vesnina erano le detentrici del titolo, ma la Safina ha deciso di non partecipare.\nLa Vesnina ha fatto coppia con Marija \u0160arapova, ma hanno perso al 1\u00ba turno contro Ekaterina Makarova e Tat'jana Pu\u010dek."}
{"id": "2371177", "revid": "767487", "url": "https://it.wikipedia.org/wiki?curid=2371177", "title": "General Nakar", "text": "General Nakar \u00e8 una municipalit\u00e0 di Prima classe delle Filippine, situata nella Provincia di Quezon, nella regione di CALABARZON.\nGeneral Nakar \u00e8 formata da 19 baranggay:"}
{"id": "2371183", "revid": "1543377", "url": "https://it.wikipedia.org/wiki?curid=2371183", "title": "Giuseppe Ferlendis", "text": "Biografia.\nFiglio di un musicista, non si hanno notizie riguardanti i suoi studi, e poche sono le notizie biografiche della sua giovent\u00f9. \nIl 31 maggio 1776 esegu\u00ec assieme al fratello Antonio un concerto per mandolino, flauto ed oboe al teatro Carignano di Torino.\nSuccessivamente, Ferlendis si esib\u00ec a Firenze in un concerto per oboe e corno inglese.\nAll'et\u00e0 di venti anni circa, si trasfer\u00ec a Salisburgo dove dal 1\u00ba aprile 1777 ricopr\u00ec il ruolo di primo oboista di cappella musicale. Durante il periodo trascorso in Austria Ferlendis conobbe e si fece apprezzare da Mozart, che per lui compose un concerto per oboe e orchestra andato perduto. \nMichael Haydn fu un altro compositore che apprezz\u00f2 positivamente le capacit\u00e0 musicali di Ferlendis, difatti nel 1785 compose per lui un quartetto principalmente per corno inglese. \nInoltre Ferlendis avrebbe ispirato una composizione mozartiana, l\"'Adagio in do\" per corno inglese, due violini e 94.\nSecondo quanto riportato dal F\u00e9tis, l'orchestra di corte enumerava anche il corno inglese, strumento antico e non utilizzabile a causa di qualche meccanismo non congruente; Ferlendis riusc\u00ec ad apportare modifiche sostanziali allo strumento, consentendo cos\u00ec un suo impiego. \nFerlendis prediligeva caratterialmente non fermarsi molto tempo in una localit\u00e0 e quindi dopo aver avuto un grave incidente di caccia, nel giugno del 1778 rinunci\u00f2 al proprio impiego presso la corte di Salisburgo. \nNegli anni successivi soggiorn\u00f2 nell'ordine: a Brescia, a Venezia dal 1780 al 1781 al teatro San Samuele e successivamente (1787) al teatro San Benedetto, dal 1793 a Londra, e dal 1803 con il figlio Alessandro a Lisbona.\nDi Ferlendis sono conservati solamente due concerti per oboe, Op. 13 ed Op. 14, alla Biblioteca del Conservatorio di Milano, pubblicati a Parigi dopo la sua morte.\nAnche i suoi figli Angelo ed Alessandro, seguirono le sue orme artistiche: Angelo, nato a Brescia nel 1781, fu un noto oboista e lavor\u00f2 soprattutto all'estero, in Germania e in Russia; Alessandro, nato a Venezia nel 1783, suon\u00f2 l'oboe e il corno inglese. Spos\u00f2 a Lisbona la cantante italiana Camilla Barberi e fu attivo in Italia, in Spagna, in Francia e nei Paesi Bassi."}
{"id": "2371184", "revid": "1543377", "url": "https://it.wikipedia.org/wiki?curid=2371184", "title": "Francesco de Martini", "text": "Biografia.\nGiovinezza.\nSecondo di cinque figli di Antonio de Martini, un ingegnere italiano nato a Smirne e vissuto nel Levante collaborando alla costruzione della ferrovia Berlino-Baghdad, e di Sofia Mokadi\u00e9, figlia di un albergatore siriano in Damasco, Francesco de Martini ha studiato in Libano presso il National College. Durante la guerra italo-libica (1911-12) la famiglia de Martini verr\u00e0 internata, destino condiviso con tutti gli altri italiani residenti nell'Impero ottomano, nel campo di concentramento di Deir el-Zor, collocato ai margini del deserto siriano. Nel 1918, all'et\u00e0 di quindici anni, fugge di casa per vivere una stagione presso una trib\u00f9 beduina nel deserto siriano e, successivamente, come interprete di un reparto militare inglese.\nArruolamento nell'esercito italiano.\nIl 24 novembre 1923 si presenta al distretto militare di Bari per compiere la ferma con la classe 1903 quale \"ammesso nella lista di Bari 1903\". Il 26 novembre dello stesso anno viene assegnato al deposito carri armati di Roma, all'epoca unico sito carrista dell'esercito italiano. Il 1\u00ba marzo 1924 viene promosso sergente e il 22 aprile 1927 giunge a Gibuti per accompagnare un carro armato Fiat 3000 che Luigi Amedeo di Savoia-Aosta, duca degli Abruzzi, regala a nome dell'Italia, al ras Tafari (il quale salendo al trono dell'Impero di Etiopia nel 1930 assumer\u00e0 il nome Hail\u00e9 Selassi\u00e9). L'anno successivo il Ministero della guerra, su richiesta del Ministero degli affari esteri, decide che il sergente maggiore Francesco de Martini debba restare ad Addis Abeba per \"tempo indeterminato\", lo scopo della permanenza del sergente maggiore \u00e8 quello di addestrare del personale etiopico all'uso del carro armato. Nel frattempo un tentativo di colpo di stato guidato dal comandante della guardia imperiale etiopica, avente l'obiettivo di rovesciare il reggente ras Tafari, vede il sergente maggiore italiano intervenire di iniziativa: con il carro armato a disposizione sfonda il cancello della residenza imperiale consentendo al ras di salire a bordo e sfuggire in questo modo all'assedio dei rivoltosi. A seguito di questo avvenimento ras Tafari decide di nominare Francesco de Martini in qualit\u00e0 di comandante della guardia imperiale. Questa particolare condizione consente al sergente maggiore di collaborare con l'addetto militare italiano ad Addis Abeba, colonnello Vittorio Ruggero, alla predisposizione dei piani di invasione italiana dell'Abissinia, riparando otto anni dopo, nell'imminenza dell'attacco italiano, in Eritrea.\nCampagna di Etiopia e di Albania.\nCon l'avvio della campagna etiopica, Francesco de Martini viene incaricato dal colonnello Vittorio Ruggero, nel frattempo nominato \"capo dell'ufficio politico\" del Comando superiore militare dell'Africa orientale italiana, di organizzare una colonna militare, successivamente denominata \"Colonna dancala\", formata da mercenari yemeniti da lui reclutati, per attraversare il deserto dei Dancali e in questo modo aggirare l'esercito etiopico in quel momento schierato ai confini dell'Eritrea italiana dove le truppe italiane, guidate dal generale Pietro Badoglio, premevano per l'invasione, provocando la battaglia del lago Ascianghi. Vistosi minacciato sul fianco destro, l'esercito etiopico si decide per la ritirata.\nDi quel periodo ne offr\u00ec un ritratto Vittorio Beonio Brocchieri, all'epoca inviato del \"Corriere della Sera\":\nIl 18 luglio 1936, dopo l'occupazione italiana di Addis Abeba (5 maggio 1936), alcune reparti dell'esercito etiopico ripresero il controllo di alcune zone della propria capitale, costringendo alla momentanea ritirata la guarnigione italiana. In quella circostanza il sergente maggiore Francesco de Martini viene incaricato dal generale Italo Gariboldi, comandante della piazza, di proteggere la ritirata con la sua banda irregolare di \u00e0scari: in un temerario contrattacco, il reparto guidato da de Martini riesce a riprendere il controllo della capitale etiopica. Grazie a questo episodio Francesco de Martini viene decorato sul campo con la medaglia d'argento al valor militare, con la seguente motivazione:\nPer l'attraversamento del deserto dei Dancali e la conduzione di altre valorose azioni di combattimento, Francesco de Martini viene promosso ufficiale per \"merito di guerra\" con la seguente motivazione:\nAl termine della campagna etiopica il sottotenente Francesco de Martini frequenta la \"Scuola di applicazione\" di Parma al termine della quale viene assegnato al 31\u00ba Rgt. carrista \"Centauro\" col quale partecipa, nell'aprile 1939 col grado di tenente, allo sbarco in Albania.\nRientro in Africa e Seconda Guerra Mondiale.\nIl 5 marzo del 1940 il tenente de Martini viene assegnato al Comando truppe Amara che lo pone alla guida della banda regolare \"Danghila\" composta da volontari etiopici e inserita nella XXII Brigata coloniale.\nPer un fatto d'armi, accaduto il 1\u00ba giugno del 1940, il tenente de Martini viene decorato della medaglia di bronzo al valor militare con la seguente motivazione:\nAllo scoppio della Seconda Guerra Mondiale il tenente de Martini al comando della banda regolare \"Danghila\", partecipa alle operazioni di guerra inquadrato nella XXII Brigata coloniale, la cui bandiera verr\u00e0 decorata della medaglia d'oro al valor militare.\nIl 20 marzo 1941 il tenente de Martini viene assegnato all'ufficio \"I\" (ufficio del servizio segreto) dello Stato maggiore del Governo generale A.O.I. Il 13 luglio 1941 durante una missione a Gargori (Aussa), de Martini, in preda a un grave attacco di malaria, viene catturato dall'esercito inglese e trasferito all'ospedale di Dessi\u00e9 da dove evade il successivo 20 luglio.\nDatosi alla macchia in territorio occupato dal nemico, il de Martini viene a conoscenza dell'esistenza di un enorme deposito di armi e munizioni collocato a Massaua-Daga, ne organizza subito il sabotaggio procurandone la distruzione. Successivamente si procura una scialuppa nel porto di Massaua con la quale raggiunge Gedda (Arabia Saudita) riprendendo contatto con il proprio Comando come da ordini del suo superiore del servizio segreto, colonnello Alessandro Bruttini. Azioni di guerra che gli varranno la medaglia d'oro al valor militare con la seguente motivazione:\nGiunto a Gedda, e preso contatto con la legazione italiana, Francesco de Martini riferisce al servizio segreto italiano sulla situazione nell'Africa orientale, ricevendo dal servizio l'ordine di rientrare in Eritrea per organizzarne la \"resistenza\", venendo nominato \"capo centro\" del servizio segreto italiano in A.O.I.\nIl 21 luglio 1942 de Martini si imbarca per l'Eritrea sul sambuco a vela di nome \"Zamzam\", venendo catturato nei pressi dell'isola Melma, il 1\u00ba agosto, dalla nave inglese Arpha e trasferito nel campo di prigionia PG N. 330 in Sudan dove trascorrer\u00e0 i successivi 4 anni.\nPer il comportamento tenuto nel corso del conflitto, il tenente de Martini verr\u00e0 promosso per merito di guerra al grado di capitano con la seguente motivazione:\nDal Dopoguerra alla Guerra fredda.\nIl 19 gennaio 1946, il tenente de Martini rientra a Napoli dalla prigionia, venendo promosso al grado di capitano in data 6 settembre 1946 per \"meriti di guerra\" e quindi trasferito allo Stato Maggiore dell'esercito presso \"Ufficio I\" (l'ufficio del servizio segreto dell'esercito). Il primo incarico del capitano de Martini fu quello di negoziare con l'ambasciatore etiopico a Washington, e che faceva scalo a Napoli nel 1946, la possibilit\u00e0 di ripresa delle relazioni diplomatiche tra Italia ed Etiopia. Sempre nel 1946, il capitano de Martini viene incaricato di organizzare la via di fuga della dirigenza irachena (tra cui Rachid Al\u00ec Al Ghailani) coinvolta nella dichiarazione di guerra al Regno Unito (1941) e che in forza del Trattato di pace avrebbe dovuto essere consegnata agli Alleati. Nel 1947 de Martini, con un promemoria avverte lo Stato Maggiore della disponibilit\u00e0 della Jugoslavia guidata dal Maresciallo Tito di uscire dall'orbita sovietica.\nIl 5 febbraio del 1948 il capitano Francesco de Martini viene promosso al grado di maggiore e viene nominato capo centro Medio Oriente."}
{"id": "2371185", "revid": "834", "url": "https://it.wikipedia.org/wiki?curid=2371185", "title": "Intelligent Dance Music", "text": ""}
{"id": "2371190", "revid": "216538", "url": "https://it.wikipedia.org/wiki?curid=2371190", "title": "Giuliano dei Medici", "text": ""}
{"id": "2371194", "revid": "125999313", "url": "https://it.wikipedia.org/wiki?curid=2371194", "title": "Abdoulaye Diallo (regista)", "text": "Bibliografia.\nMateriali del Centro Missionario Diocesano, Nigrizia Multimedia, Progettomondo mlal, Lvia, Catalogo del \" XXVIII Festival di Cinema Africano di Verona \", pagina 22."}
{"id": "2371196", "revid": "767487", "url": "https://it.wikipedia.org/wiki?curid=2371196", "title": "Vito Fedeli (compositore)", "text": "Biografia.\nFiglio di Francesco Simeone Fedeli, un costruttore d'organi, e di Carolina Ceccaroni, si avvicin\u00f2 alla musica grazie agli insegnamenti del padre, successivamente impar\u00f2 da autodidatta a suonare l'organo, il pianoforte e il corno; a undici anni lavor\u00f2 gi\u00e0 come musicista-organista nella chiesa della sua parrocchia. Studi\u00f2 in seguito composizione a Roma, allievo di Antonio Leonardi, Eugenio Terziani e Giuseppe Martucci.\nSi dedic\u00f2 dapprima all'attivit\u00e0 didattica nei conservatori e nelle scuole di musica insegnando a Castelfranco Veneto (1894); fu poi direttore e insegnante d'armonia a Reggio Calabria (1897) e infine direttore, insegnante d'armonia, contrappunto, storia ed estetica musicale nell'istituto civico \"Brera\" di Novara (1904). \nFedeli fu anche un musicista concertista e un compositore sia di opere teatrali sia di composizioni sacre. Inoltre si dimostr\u00f2 un buon musicologo e collabor\u00f2 con numerose riviste, tra le quali la \"Gazzetta musicale\", \"Ars et labor\", la \"Rivista musicale italiana\", \"Sammelb\u00e4nde\", \"Zeitschrift der Internationalen Musikgesellschaft\".\nTra i numerosi incarichi svolti nel corso della sua carriera, Fedeli fu giurato del concorso internazionale di Parigi nel 1900, e tra i riconoscimenti ottenuti menzioniamo la decorazione della palma d'Accademia del governo francese.\nFedeli si distinse per la partecipazione alla realizzazione della \"Piccola antologia settecentesca\", una raccolta di arie e duetti, inediti e rari (Bari 1923), oltrech\u00e9 per la compilazione del saggio \"Le cappelle musicali di Novara\" presente in \"Istituzioni e monumenti dell'arte musicale italiana\", III (Milano 1933), un approfondimento artistico-storico che va dal XVI secolo fino al XIX secolo. Grazie a questo suo studio nel 1928 la \"Societ\u00e0 storica novarese\" gli attribu\u00ec il premio Morandi.\nComposizioni.\nMusiche profane.\nTra le musiche profane si ricordano una \"Cantata patriottica per coro e orchestra\" (eseguita al teatro Coccia di Novara nel 1905), musica per organo, cori, musica vocale da camera, un preludio sinfonico ed altri pezzi per orchestra e per soli archi.\nTra le sue pubblicazioni, da rilevare furono le memorie di \"Storia della musica\" e la \"Piccola Antologia Settecentesca\". "}
{"id": "2371198", "revid": "767487", "url": "https://it.wikipedia.org/wiki?curid=2371198", "title": "Gumaca", "text": "Gumaca \u00e8 una municipalit\u00e0 di Prima classe delle Filippine, situata nella Provincia di Quezon, nella regione di CALABARZON.\nGumaca \u00e8 formata da 59 baranggay:"}
{"id": "2371204", "revid": "2184720", "url": "https://it.wikipedia.org/wiki?curid=2371204", "title": "Ferrovia Potenza-Pignola-Laurenzana", "text": "La ferrovia Potenza\u2013Pignola\u2013Laurenzana era una linea ferroviaria a scartamento ridotto, attiva dal 1919 al 1980. Era gestita dalle Ferrovie Calabro Lucane.\nStoria.\nLa linea nacque come parte della vasta rete progettata dalla Mediterranea-Calabro-Lucane (MCL): in particolare, la tratta avrebbe dovuto congiungere Potenza con Nova Siri. A causa della Prima guerra mondiale i lavori subirono vari ritardi, tanto da permettere l'apertura della prima tratta, tra la stazione di Potenza Inferiore e Pignola, solo il 23 gennaio 1919. Ulteriori problemi finanziari ritardarono l'apertura della tratta Pignola-Laurenzana al 4 novembre 1931, mentre il proseguimento verso Nova Siri (via Guardia Perticara, San Martino d'Agri, San Chirico Raparo, Senise e Valsinni) non fu mai costruito.\nDal 1\u00ba gennaio 1964 la linea, insieme alle altre gestite sino ad allora dalla MCL, pass\u00f2 in gestione commissariale governativa: fu sotto la gestione governativa, il 6 settembre 1969, che la tratta Pignola-Laurenzana fu provvisoriamente sospesa all'esercizio, per essere soppressa definitivamente il 7 maggio 1974 (i binari furono rimossi nel 1979, dopo contestazioni da parte delle popolazioni locali). La sezione iniziale della linea, tra Potenza e Pignola, chiuse il 23 novembre 1980 per le conseguenze del terremoto dell'Irpinia."}
{"id": "2371213", "revid": "306856", "url": "https://it.wikipedia.org/wiki?curid=2371213", "title": "Max Fehr", "text": "Biografia.\nDa giovane studi\u00f2 a Zurigo, dove si laure\u00f2 con la dissertazione \"Apostolo Zeno und seine Reform des Operntextes\".\nNel 1917 assunse il ruolo di bibliotecario della Societ\u00e0 musicale zurighese.\nDal 1912 al 1918 svolse l'incarico di insegnante di italiano e francese nel Ginnasio di Zurigo, dal 1918 in Winterthur.\nSi impegn\u00f2 soprattutto nello studio delle lingue e della musica.\nTra le sue pubblicazioni annoveriamo: \"Z\u00fcrich als Musikstadt im 18. Jahrhundert\" (1916), \"Eine Konzertsaison in Z\u00fcrich anno 1768\" (1916), \"Die Meistersinger von Z\u00fcrich\" (1916), \"Der alte Musiksaal beim Fraum\u00fcnster, Neujahrsbl. der Allg. Mus. Gesch. Z\u00fcrich\" (1918), \"Das alte Musikkollegium Bischofszelle, Kritische Mitteilung, Schweitz. Mus. Ztg.\" (1918). \nHa curato inoltre l'edizione dei drammi di Apostolo Zeno nella Collezione Classici dell'editore Laterza."}
{"id": "2371216", "revid": "694481", "url": "https://it.wikipedia.org/wiki?curid=2371216", "title": "Geocritica", "text": "La geocritica \u00e8 un metodo di analisi letteraria e assieme una teoria della letteratura che si concentra sullo studio dello spazio geografico. Come riferimento a una vera e propria disciplina, il termine francese \"g\u00e9ocritique\" ha cominciato a diffondersi in seguito agli studi di Bertrand Westphal e al lavoro di ricerca da lui diretto all'universit\u00e0 di Limoges e svolto da un'\u00e9quipe interdisciplinare di letterati, urbanisti, geografi e sociologi. \nPossono essere definite geocritiche anche analisi letterarie precedenti e che non si dicevano esplicitamente tali. Uno dei punti cardine del procedimento geocritico risiede nell'accento posto sull'interdisciplinarit\u00e0 per affrontare e cercare di sciogliere il complesso gioco di relazioni che unisce il dato letterario al mondo in cui \u00e8 prodotto. Il privilegio accordato alla prospettiva spaziale rispetto a quella temporale, pi\u00f9 consueta nella critica novecentesca, \u00e8 da intendere come uno strumento per interpretare la letteratura in quanto fenomeno strettamente connesso con il reale."}
{"id": "2371217", "revid": "1543377", "url": "https://it.wikipedia.org/wiki?curid=2371217", "title": "Tissue banking", "text": "Il Tissue Banking \u00e8 una disciplina medica specialistica.\nDettagli.\nEssa, in coerenza con i principi etici generalmente riconosciuti, si occupa di organizzare e coordinare il prelievo dei tessuti, la loro lavorazione, la loro conservazione, il loro controllo qualitativo, il loro deposito e la loro distribuzione a fini terapeutici.\nTale attivit\u00e0 \u00e8 sottoposta a controllo ed \u00e8 autorizzata dall'autorit\u00e0 nazionale competente."}
{"id": "2371220", "revid": "486946", "url": "https://it.wikipedia.org/wiki?curid=2371220", "title": "ISD-Danieli", "text": ""}
{"id": "2371222", "revid": "767487", "url": "https://it.wikipedia.org/wiki?curid=2371222", "title": "H\u00e9lder Silva Santos", "text": "Caratteristiche tecniche.\nGioca come difensore laterale sinistro.\nCarriera.\nClub.\nInizi\u00f2 la carriera nel Londrina, mettendosi in evidenza durante la Copa S\u00e3o Paulo de Futebol J\u00fanior del 2007, affrontando proprio il Gr\u00eamio, nella fase a gironi. Dopo essere stato ingaggiato nell'aprile 2008, rimase nelle giovanili, ma venne promosso in prima squadra dal tecnico Celso Roth dopo gli infortuni di Anderson Pico e Bruno Teles e i problemi con la dirigenza di Hidalgo.\nDebutt\u00f2 nel calcio professionisto il 10 maggio 2008, contro il San Paolo al Morumbi, durante il Campeonato Brasileiro S\u00e9rie A 2008; dopo una squalifica, il posto da titolare venne occupato da Souza e Anderson Pico.\nNel 2009, H\u00e9lder ha come rivali F\u00e1bio Santos e Jad\u00edlson per il ruolo da titolare, ed un infortunio lo ha tenuto fuori nella parte iniziale della stagione."}
{"id": "2371226", "revid": "118627918", "url": "https://it.wikipedia.org/wiki?curid=2371226", "title": "Renato Fasano", "text": "Biografia.\nNacque da Almerindo e da Elvira Fasulo.\nDa giovane ha studiato al Conservatorio di Napoli, come allievo di Savasta per quanto riguarda la composizione e di F.Rossomandi per quanto riguarda, invece, il pianoforte.\nDapprima, tra il 1930 e il 1942, si dedic\u00f2 soprattutto alla composizione di musica da camera, scrivendo numerosi brani per archi e pianoforte; successivamente prefer\u00ec svolgere le attivit\u00e0 di direttore e di insegnante.\nNel giugno del 1944 ricevette l'incarico di commissario artistico straordinario dell'Accademia Nazionale di Santa Cecilia, e si impegn\u00f2 nella ricostituzione del coro e dell'orchestra, diffondendo l'attivit\u00e0 concertistica romana. \nFond\u00f2 nel 1948 il \"Collegium musicum Italicum\", formato da grandi solisti, sette violini, due viole, due violoncelli, un contrabbasso, un oboe ed un clavicembalo, con lo scopo di promuovere la musica strumentale italiana del XVII e XVIII secolo di compositori come Vivaldi, Cimarosa, Pergolesi, Alessandro Scarlatti.\n\u00c8 stato direttore del Conservatorio di Cagliari di Venezia e di Roma.\nPromotore e fondatore dell'Istituzione dei Concerti, dell'Orchestra Sinfonica del Conservatorio di Venezia e del gruppo musicale \"I virtuosi di Roma\", che nel 1950 fu la nuova denominazione del \"Collegium\", col quale incise tra l'altro celebrate edizioni de \"La serva padrona\" di Pergolesi e dell'\"Orfeo ed Euridice\" di Gluck.\nTra i numerosi incarichi fu presidente dell\"'Association europ\u00e9enne des conservatoires Acad\u00e9mies et Musikhochschulen\", affiliata all'Unesco, membro dell'Accademia nazionale Cherubini di Firenze, e diresse, per la casa Ricordi, la collana \"Antiche musiche strumentali italiane\".\nTra le composizioni, annoveriamo \"Cordova\" (1927), \"Scherzo\" (1924), \"Il signor Bonaventura\" (1932).\nTra le pubblicazioni, spicca la \"Storia degli abbellimenti musicali\" (1942)."}
{"id": "2371229", "revid": "1314750", "url": "https://it.wikipedia.org/wiki?curid=2371229", "title": "La tragedia del Korosko", "text": "La tragedia del Korosko (1898) \u00e8 un romanzo di Sir Arthur Conan Doyle.\nTrama.\nUn gruppo di turisti europei si sta godendo il suo viaggio in Egitto nell'anno 1895. Stanno navigando risalendo il fiume Nilo in una nave a pale posteriori dal fondo piatto, il Korosko. Il gruppo intende arrivare a Abousir alla frontiera sud dell'Egitto, oltre il quale inizia il paese dei Dervisci. Verranno attaccati e rapiti da una banda di guerrieri dervisci dediti al saccheggio. "}
{"id": "2371230", "revid": "149727", "url": "https://it.wikipedia.org/wiki?curid=2371230", "title": "Ferrovia Bari - Matera", "text": ""}
{"id": "2371233", "revid": "7336", "url": "https://it.wikipedia.org/wiki?curid=2371233", "title": "Heckelphon", "text": ""}
{"id": "2371235", "revid": "1005847", "url": "https://it.wikipedia.org/wiki?curid=2371235", "title": "Carlo Tiengo", "text": "Biografia.\nFiglio di Giovanni Battista, sposato con Velia Gusella, maestra, anch'essa di Adria, fu tra i fondatori della Croce Verde di Adria. In seguito si laure\u00f2 in Giurisprudenza all'Universit\u00e0 degli Studi di Padova, dove su posizioni irredentiste entr\u00f2 a far parte del gruppo denominato \"Battaglione San Giusto\". Prese poi parte alla Prima guerra mondiale con il grado di capitano, venendo decorato con una medaglia d'argento al valor militare. Di idee repubblicane, ad Adria frequent\u00f2 per un certo periodo i circoli social-repubblicani insieme a Giovanni Marinelli.\nPrefetto.\nAder\u00ec ai Fasci di combattimento nell'aprile 1921 dopo aver assistito ad un comizio infuocato di Mussolini mentre si trovava casualmente a Milano. Nel Polesine guid\u00f2 le squadre d'azione e prese parte alla Marcia su Roma alla guida della legione polesana. Per breve tempo, dal gennaio al marzo 1925, fu componente della segreteria federale reggente di Rovigo. Con la nascita della Milizia Volontaria per la Sicurezza Nazionale, ne divenne console generale.\nTiengo fu nominato prefetto di 2\u00aa classe nel 16 dicembre 1926 e ricopr\u00ec il mandato prima a Sondrio (16 dicembre 1926 - 16 settembre 1927) e poi a Piacenza (16 settembre 1927 - 16 dicembre 1930.\nNel gennaio 1931 fu chiamato a guidare la prefettura di Gorizia, venendo nominato prefetto di 1\u00aa classe il 16 ottobre 1932. Dal 16 gennaio 1933 al 31 luglio 1936 pass\u00f2 a guidare la prefettura di Trieste.\nIl prefetto Tiengo faceva parte di quei funzionari dello Stato inviati al confine orientale e scelti tra coloro che provenivano dalle fila del Partito Nazionale Fascista. A Gorizia ebbe contrasti con l'anziano arcivescovo sloveno di Gorizia Francesco Borgia Sedej e in seguito con il vescovo di Trieste Luigi Fogar. Entrambi gli alti prelati si erano formati negli anni dell'impero asburgico ed erano visti quindi con sospetto dal regime fascista; inoltre si opponevano apertamente alla politica italiana di italianizzazione, difendendo la pluralit\u00e0 linguistica della regione. Le trattative che in seguito si svilupparono tra Stato e Chiesa portarono nell'ottobre 1936 alle dimissioni di Fogar, che fu trasferito a Roma, , dove fu nominato arcivescovo dell'Arcidiocesi di Patrasso (di fatto soppressa) ed assegnato alla basilica di San Giovanni in Laterano a Roma. Tiengo era invece stato riassegnato alla guida della prefettura di Bologna pochi mesi prima.\nRest\u00f2 a Bologna dal 1\u00ba agosto 1936 al 15 agosto 1938. Dal 16 agosto 1938 al 1\u00ba febbraio 1941 fu prefetto di Torino. A Torino fu inviato in sostituzione del prefetto che era entrato in contrasto con il federale fascista Piero Gazzotti. Dal febbraio 1941 al 7 febbraio 1943 fu prefetto di Milano durante il periodo bellico in sostituzione del prefetto Giovanni Battista Marziali.\nDeputato alla Camera dei fasci e delle corporazioni nella XXX Legislatura del Regno, dopo numerosi incarichi ai vertici dell'amministrazione dello Stato e dei ranghi del regime, fu nominato alla guida del Ministero delle corporazioni nell'ultimo governo Mussolini (febbraio 1943) e come tale componente di diritto del Gran Consiglio del Fascismo.\nDimissionario per motivi di salute, fu posto a disposizione del Ministero delle Finanze, con incarico di Commissario dell'Ente Cellulosa e Carta e poi di Presidente dell'Istituto Nazionale Gestione Imposte Consumo.\nFu collocato a riposo per ragioni di salute nell'agosto 1943.\nNella RSI.\nDopo la proclamazione della Repubblica Sociale Italiana rimase inattivo presso i parenti ad Adria fino al 1945, quando si trasfer\u00ec a Milano.\nNei giorni convulsi che precedettero la caduta della Repubblica Sociale Italiana Tiengo era presente nell'arcivescovado a Milano il mattino del 25 aprile 1945 durante il tentativo finale, favorito dal cardinale Ildefonso Schuster, di condurre alla resa il Duce. Secondo Sandro Pertini, anch'esso presente alla riunione, Tiengo fu determinante nel far saltare le trattative. Infatti Pertini stesso aveva espresso al cardinale l'intendimento di non rispettare le proposte fatte a Mussolini di consegnarlo agli Alleati. Come riferito anche da Achille Marazza, le parole di Pertini furono ascoltate da Tiengo e mentre lo stesso Marazza e Lombardi rivendicavano il mantenimento dell'impegno preso, Tiengo avvert\u00ec Mussolini. Anche il capo della polizia della Repubblica Sociale Italiana Renzo Montagna, in una intervista rilasciata a Silvio Bertoldi nel 1962, raccont\u00f2 che Tiengo, sentite le parole di Pertini, aveva prontamente avvisato Mussolini del pericolo, facendo cos\u00ec saltare le trattative.\nTiengo fu ritrovato morto per una strada di Paullo alcuni giorni dopo. In mano gli fu ritrovato un pezzo di carta su cui a matita aveva scritto \"Sono Carlo Tiengo\".\nIl figlio Mario Tiengo divenne poi medico e professore ordinario all'Universit\u00e0 degli Studi di Milano e fu il fondatore della terapia del dolore in Italia."}
{"id": "2371236", "revid": "339392", "url": "https://it.wikipedia.org/wiki?curid=2371236", "title": "Cubica a corpo centrato", "text": ""}
{"id": "2371237", "revid": "287204", "url": "https://it.wikipedia.org/wiki?curid=2371237", "title": "Favola della botte", "text": "Favola della botte. Scritta per l'universale progresso dell'umanit\u00e0 (\"A Tale of a Tub. Written for the Universal Improvement of Mankind\") \u00e8 uno scritto di Jonathan Swift, composto tra il 1694 e il 1697, e pubblicato anonimo a Londra nel 1704 e, con correzioni e aggiunte di William Wotton, nel 1710. La prima edizione non anonima \u00e8 nei \"Miscellaneous Works\" del 1720, volume curato da Thomas Johnson e stampato a L'Aia. La traduzione tedesca \u00e8 del 1729. L'edizione critica moderna \u00e8 quella di Adolph Charles Louis Guthkelch e David Nichol Smith (1920) o quella di riferimento della Oxford University Press (a cura di Angus Ross e David Woolley, 1986). Altre edizioni sono quella a cura di Lewis Melville (1937), quella a cura di Peter Quennell (1948), quella a cura di Herbert Davis (1965) e quella a cura di Kathleen Williams (1975). L'edizione italiana \u00e8 stata pubblicata da Gianni Celati, dapprima nel 1966 (presso la Sampietro di Bologna) e poi nel 1990, completamente rivista, presso Einaudi. Esiste anche una traduzione parziale di Mascia Cardelli e una scolastica di Maristella Trulli.\n\u00c8 considerata la satira pi\u00f9 complessa di Swift. L'opera \u00e8 una parodia in prosa, divisa in una serie di \"digressioni\" e una \"favola\" di tre fratelli, ognuno rappresentante uno dei rami principali del Cristianesimo occidentale: Peter \u00e8 il cattolicesimo, Martin il luteranesimo e Jack il calvinismo. Questa favola centrale ha un'eco lontana in Boccaccio (\"Decameron\", novella III, giornata I).\nLa \"favola\" prende in giro gli eccessi religiosi, e le digressioni sono una serie di parodie di scritti contemporanei su letteratura, politica, teologia, esegesi biblica e medicina. Quando fu scritta, politica e religione erano ancora strettamente legati in Inghilterra, e gli aspetti politici e religiosi della satira sono difficilmente separabili.\nNell'apologia che apre l'opera dall'ed. del 1709 si dichiara l'intento a sciogliere i pregiudizi in modo utile e dilettevole, trattando gli abusi in materia di religione e di sapere, riconoscendo a distanza di tempo qualche facezia giovanile da parte propria, ma senza rinunciare a lottare contro \"bisbetici, invidiosi, stupidi e uomini privi di gusto\" e a mettere alla berlina \"le follie e il fanatismo e la superstizione\". Tra i bersagli dell'opera John Dryden e Roger L'Estrange (1615-1704) e in genere gli orgogliosi e i pedanti.\nAll'apologia seguono la giustificazione del libraio, l'epistola dedicatoria (a Sua Altezza Reale il Principe Posterit\u00e0), una prefazione, un'introduzione, e la favola, interrotta dalle cinque digressioni \"sui critici\", \"alla maniera moderna\", \"in lode della digressione\", \"sull'origine, l'uso e il progresso della pazzia in una nazione\" e \"omaggio al lettore\", e infine una conclusione.\nQuando l'opera venne pubblicata anonimamente, il cugino di Swift, Thomas si dichiar\u00f2 esserne l'autore. Fu molto popolare, ma a essa Swift attribu\u00ec la sua difficolt\u00e0 di carriera nella Chiesa d'Inghilterra. \n\"Come l'arguzia \u00e8 il pi\u00f9 nobile ed il pi\u00f9 utile dono dell'umana natura, cos\u00ec la comicit\u00e0 \u00e8 il pi\u00f9 gradevole\".\nIl nome italiano di quest'opera si deve ad un errore di traduzione. \"A Tale of a Tub\" in inglese, significa solo \"favola\" o \"filastrocca\"; ma i primi traduttori francesi effettuarono una traduzione alla lettera. Infatti il titolo \"Favola della botte\" non ha nessun nesso con il contenuto dello scritto."}
{"id": "2371245", "revid": "290948", "url": "https://it.wikipedia.org/wiki?curid=2371245", "title": "Reticoli di Bravais", "text": ""}
{"id": "2371249", "revid": "62004", "url": "https://it.wikipedia.org/wiki?curid=2371249", "title": "Vini Zab\u00f9", "text": "La Vini Zab\u00f9, nota in passato come \"ISD\", \"Farnese\", \"Vini Fantini\", \"Southeast\", \"Wilier Triestina\" e \"Neri Sottoli\", era una squadra maschile italiana di ciclismo su strada, attiva nel professionismo dal 2009 al 2021 con licenza di UCI Professional/ProTeam.\nBasata in Toscana e diretta sin dalla fondazione dagli ex ciclisti Angelo Citracca e Luca Scinto, nella sua storia la squadra ha ottenuto quattro vittorie di tappa al Giro d'Italia (una nel 2011, due nel 2012 e una nel 2013) e due successi nella classifica finale di Coppa Italia (2014 e 2015).\nStoria.\n2008-2009: la nascita e gli esordi.\nNel 2008, dalla partnership tra due aziende del settore siderurgico, l'ucraina ISD (Unione Industriale Donbas) e l'italiana Danieli, nacque lo ISD Cycling Team. Aveva due centri operativi, uno in Ucraina a Donec'k, gestito dal manager esecutivo Mark Beygelzimer e dal team manager Mykola Myrza, ed uno in Italia, con sede a Pistoia, e guidato dai manager Marco Floreani, che curava le attivit\u00e0 sportive della Danieli, e Angelo Citracca, che gestiva le relazioni con corridori e sponsor. Tra i direttori sportivi vi erano gli ex professionisti Luca Scinto e Alberto Elli, mentre Mario Cipollini curava la parte tecnica.\nForte di una licenza di Professional Continental Team, la squadra fece il suo debutto nella stagione 2009: undici erano i ciclisti italiani in organico (tra essi Giovanni Visconti, campione italiano in linea 2007, e Dario David Cioni, quarto al Giro d'Italia 2004) e otto quelli ucraini, alcuni dei quali provenienti dalla ISD Sport-Donetsk, formazione Continental supportata dalla stessa ISD. Oscar Gatto diede la prima vittoria al team, aggiudicandosi una tappa al Giro di Sardegna in febbraio, mentre Visconti contribu\u00ec con quattro successi, tra cui la Coppa Agostoni e il Gran Premio Industria e Commercio di Prato. La squadra venne peraltro invitata al Giro d'Italia: in quella \"Corsa rosa\" Visconti fece sua la classifica dei Traguardi Volanti.\n2010-2011: i successi con Visconti, Gatto e Guardini.\nL'anno dopo fu ancora Visconti ad ottenere i principali risultati per il sodalizio italo-ucraino: il siciliano vinse infatti la Classica Sarda, il Presidential Cycling Tour of Turkey e soprattutto, per la seconda volta, il titolo nazionale in linea. Il tedesco Patrik Sinkewitz, approdato solo in giugno alla corte di Citracca, si aggiudic\u00f2 invece il Giro di Romagna; quattro successi arrivarono da Jos\u00e9 Rujano, due da Bartosz Huzarski. Al termine della stagione la ISD lasci\u00f2 per\u00f2 la sponsorizzazione della squadra, andando ad affiancare la Lampre: al posto della societ\u00e0 siderurgica subentr\u00f2 la Farnese Vini, gi\u00e0 co-sponsor della stessa Lampre nel 2010.\nPer il 2011 il team, che gi\u00e0 l'anno prima aveva spostato a Londra la propria sede legale, assunse licenza britannica, confermando comunque lo status di Professional Continental Team. La formazione, ora composta quasi interamente da corridori italiani, poteva sempre fare affidamento sul campione nazionale Visconti, oltre che su giovani promettenti quali Andrea Guardini, il gi\u00e0 citato Gatto, Elia Favilli e Matteo Rabottini. Fu proprio Guardini, in termini numerici, l'atleta pi\u00f9 vittorioso del team nel 2011: il \"neopro\" veronese ottenne infatti ben undici vittorie, cinque delle quali al Tour de Langkawi in febbraio, sulle ventidue conseguite dalla squadra. Tra gli altri Gatto diede ai giallo-fluo il primo successo al Giro d'Italia, sprintando sul traguardo di Tropea \u2013 fece comunque suoi pure il Trofeo Matteotti e il Giro di Romagna-Coppa Placci \u2013 mentre Visconti si conferm\u00f2 campione nazionale per la terza volta, seconda in maglia ISD/Farnese.\n2012-2014: l'arrivo di Pozzato e i casi doping.\nL'ingaggio di maggior rilievo in vista del 2012 fu quello di Filippo Pozzato al posto di Giovanni Visconti ceduto alla Movistar. Al termine della stagione le vittorie saranno 17, 10 del solo Andrea Guardini. Spiccano le due vittorie di tappa ottenute al Giro d'Italia, una con Guardini e una con Matteo Rabottini, vincitore anche della classifica GPM della \"Corsa rosa\".\nNel 2013 la Vini Fantini-Selle Italia perde Filippo Pozzato e Andrea Guardini ma ingaggia Stefano Garzelli, Danilo Di Luca, Mauro Santambrogio e Francesco Chicchi. Soprattutto grazie ai risultati di Oscar Gatto, Francesco Chicchi e Mauro Santambrogio la squadra si dimostra competitiva. Ad aprile arriva l'ingaggio di Danilo Di Luca che porta con s\u00e9 lo sponsor della sua precedente squadra, Acqua &amp; Sapone, che apparir\u00e0 sulle maglie al Giro d'Italia. La squadra ottiene buoni risultati al Giro ma Danilo Di Luca e Mauro Santambrogio verranno squalificati per positivit\u00e0 all'EPO.\nNel 2014 la squadra perde la Vini Fantini, che diventa lo sponsor principale della Nippo-De Rosa, e prende il nome provvisorio di Yellow Fluo. Successivamente dopo l'entrata di un nuovo sponsor la squadra cambia nome in Neri Sottoli. In stagione Simone Ponzi si aggiudica il GP Costa degli Etruschi e il GP Nobili Rubinetterie, contribuendo alla vittoria finale del team in Coppa Italia. Matteo Rabottini viene invece trovato positivo all'Epo dopo un controllo antidoping fuori competizione effettuato il 7 agosto: verr\u00e0 per questo squalificato per due anni, poi ridotti a 21 mesi.\n2015-2018: la seconda Coppa Italia e le vittorie di Mareczko.\nPer la stagione 2015 la squadra cambia sponsor e diventa Southeast Pro Cycling Team. Luca Scinto, direttore sportivo della squadra fin dal debutto nel 2009, lascia per occuparsi della formazione juniores creata in onore di Franco Ballerini. Gli ingaggi pi\u00f9 significativi sono quelli di Alessandro Petacchi, Manuel Belletti, Francesco Gavazzi e il neopro Jakub Mareczko. Ad un controllo antidoping a sorpresa effettuato dall'UCI il 22 aprile, alla vigilia del Giro di Turchia, il panamense Ram\u00f3n Carretero viene trovato positivo all'Epo. Il ventunenne Jakub Mareczko, al suo primo anno da professionista, \u00e8 l'italiano pi\u00f9 vincente del 2015 con 13 successi; i successi della squadra sono 23 tra cui la vittoria di due corse a tappe, il Sibiu Cycling Tour vinto da Mauro Finetto e il Tour of Taihu con Jakub Mareczko. L'ottima stagione della Southeast la consacra vincitrice della Coppa Italia a squadre.\nPer il 2016 il direttore sportivo Luca Scinto ritorna in squadra, cos\u00ec come Filippo Pozzato, dopo tre stagioni passate alla Lampre-Merida. La squadra inizia la collaborazione con il governo del Venezuela; dopo sei anni termina invece la collaborazione con il marchio di biciclette MCipollini per cominciare quella con Wilier Triestina. In stagione il plurivittorioso \u00e8 ancora Mareczko, con dodici successi, tre dei quali in Europa (tra essi anche una vittoria di tappa alla Settimana Internazionale di Coppi e Bartali). Mareczko si conferma anche nel 2017, con quattordici vittorie \u2014 due tappe al Tour de Langkawi, una al Tour de Bretagne, cinque al Tour of Taihu Lake (pi\u00f9 la classifica finale) e cinque al Tour de Hainan, quest'ultima corsa vinta dall'altro atleta Wilier Jacopo Mosca \u2014 e due secondi posti di tappa al Giro d'Italia. Anche nel 2018 il velocista bresciano \u00e8 plurivittorioso, con altri tredici successi a referto, tutti tra Asia e Africa, sei dei quali al Tour du Maroc, e un altro secondo posto al Giro d'Italia, nella tappa di Tel Aviv vinta da Elia Viviani.\nDal 2019: i nuovi sponsor e la collaborazione con KTM.\nNel 2019 il nuovo sponsor \u00e8 Neri Sottoli (gi\u00e0 primo nome per parte della stagione 2014), e la squadra assume la denominazione Neri Sottoli-Selle Italia-KTM, anche a seguito della nuova collaborazione tecnica con il telaista austriaco KTM. Nonostante la cessione di Mareczko al CCC Team e il mancato invito al Giro d'Italia, la stagione si chiude con otto vittorie, tra cui quelle al Trofeo Laigueglia con Simone Velasco e al Giro della Toscana con Giovanni Visconti.\nNel 2020 subentra un nuovo sponsor, Vini Zab\u00f9, azienda vinicola di Sambuca di Sicilia. La formazione per la nuova stagione presenta ben quindici volti nuovi, molti dei quali all'esordio nel professionismo. I corridori di esperienza rimangono Giovanni Visconti, Francesco Manuel Bongiorno ed Edoardo Zardini; tra i nuovi arrivi spiccano Marco Frapporti, Matteo Busato (entrambi dall'Androni Giocattoli-Sidermec) e Luca Wackermann dalla Bardiani CSF. Per il 2021, conclusa la partnership con KTM, Corratec diventa il fornitore di telai.\nNel febbraio del 2021 il corridore Matteo De Bonis risulta positivo a un test antidoping fuori competizione. Si tratta del secondo caso di doping che vede coinvolta la squadra dopo quello di Matteo Spreafico nell'ottobre 2020. A seguito di questi avvenimenti, in attesa dei provvedimenti da parte dell'UCI, in aprile la dirigenza della squadra decide di autosospendersi dalle competizioni rinunciando a partecipare al Giro d'Italia.\nCronistoria.\nClassifiche UCI.\n\"Aggiornato al 31 dicembre 2018.\"\nPalmar\u00e8s.\n\"Aggiornato al 31 dicembre 2020.\""}
{"id": "2371251", "revid": "116210935", "url": "https://it.wikipedia.org/wiki?curid=2371251", "title": "Richwood (Ohio)", "text": "Richwood \u00e8 un villaggio della Contea di Union, Ohio, negli USA. La popolazione ammontava, al censimento del 2000, a 2.156 abitanti. Il motto del villaggio \u00e8 \"Dove l'orologio suona l'ospitalit\u00e0\".\nGeografia fisica.\nSecondo l'Ufficio del Censimento degli Stati Uniti, Richwood ha un'area di 3,2 km\u00b2, di cui 3.1\u00a0km\u00b2 di territorio e 0.1\u00a0km\u00b2 di acqua.\nRichwood si trova alla congiunzione delle Highways 37, 47 e 175.\nunica fonte economica oltre le attivit\u00e0 di pastorizia \u00e8 l'omonima fabbrica artigianale di chitarre, la Richwood guitar &amp; artist, in continua evoluzione nota agli esperti del settore per la qualit\u00e0 dei prodotti e l'alta competitivit\u00e0 dei prezzi."}
{"id": "2371253", "revid": "38120", "url": "https://it.wikipedia.org/wiki?curid=2371253", "title": "OK Quack", "text": ""}
{"id": "2371254", "revid": "149727", "url": "https://it.wikipedia.org/wiki?curid=2371254", "title": "Ferrovia Potenza-Pignola", "text": ""}
{"id": "2371255", "revid": "149727", "url": "https://it.wikipedia.org/wiki?curid=2371255", "title": "Ferrovia Matera-Montalbano Ionico", "text": ""}
{"id": "2371256", "revid": "1543377", "url": "https://it.wikipedia.org/wiki?curid=2371256", "title": "George Henschel", "text": "Venne nominato sir nel 1914.\nBiografia.\nHenschel nacque in una famiglia ebreo-polacca e venne educato allo studio del pianoforte, facendo la sua prima esibizione pubblica a Berlino nel 1862. Successivamente inizi\u00f2 a studiare canto, inizialmente e per breve tempo come \"basso profondo\", sviluppando poi una bella voce di baritono. Nel 1868, cant\u00f2 la parte di \"Hans Sachs\" ne \"I maestri cantori di Norimberga\" a Monaco di Baviera. \nSi limit\u00f2 ad apparizioni concertistiche, senza mai cantare direttamente dal palco, con l'eccezione di rari eventi non pianificati. Uno di questi fu in occasione della seconda messa in scena della sua opera \"Nubia\" a Dresda, nel dicembre del 199, quando sostitu\u00ec un cantante che era malato. Nel maggio 1874, si rec\u00f2 al Niederrheinische Musikfest di Colonia per interpretare il ruolo di Harapha del \"Sansone\" di H\u00e4ndel, e qui conobbe Johannes Brahms del quale rimase amico intimo fino alla morte di lui. Anni pi\u00f9 avanti, Henschel avrebbe scritto nelle sue memorie di essere giunto a Vienna con alcune ore di ritardo e di non aver fatto in tempo a vedere l'amico Brahms per l'ultima volta, ricordando che il loro ultimo incontro aveva avuto luogo in un ristorante di Lipsia nel 1896, in compagnia di Edvard Grieg e Arthur Nikisch.\nNel 1877, inizi\u00f2 una carriera di successo in Inghilterra, cantando nelle principali sale da concerto del paese e, nel 1881, spos\u00f2 il soprano statunitense Lilian June Bailey (1860-1901), che era stata sua partner in tantissimi concerti. Henschel, che aveva sviluppato negli anni un grande senso dell'interpretazione, era divenuto un ideale cantante da concerto oltre che un importante accompagnatore musicale. In effetti riuniva in s\u00e9 entrambi i ruoli. Lo si pu\u00f2 ancora oggi udire in una registrazione del 1928, per la \"Columbia Graphophone Company\", cantare i lieder di Schubert e Schumann con il suo stesso accompagnamento al pianoforte.\nHenschel fu anche un eccellente direttore d'orchestra, operando sia negli Stati Uniti sia in Inghilterra. Divenne il primo direttore e fondatore della Boston Symphony Orchestra nel 1881, della Royal Scottish National Orchestra nel 1893, e dopo diede inizio a una serie di concerti nota come \"London Symphony Concerts\" (nessun collegamento con la London Symphony Orchestra) nel 1886, assumendo un ruolo di leadership nello sviluppo dell'arte direttoriale. Fra le sue composizioni si ricordano uno \"Stabat Mater\" (Birmingham Festival, 1894) e un'opera, \"Nubia\" (Dresda, 1899). Nel 1907 pubblic\u00f2 una collezione di suoi scritti \"Personal Recollections of Johannes Brahms\" e \"Musings and Memories of a Musician\" nel 1918. Una sua messa a otto voci a cappella, venne eseguita la prima volta nel 1916.\nInsignito del Knight Bachelor nel 1914, durante un concerto d'addio gli fu presentato un liuto che riportava incisa la scritta \"A token of gratitude for forty years' song\" (\"Un segno di gratitudine per quarant'anni di canto\"). Henschel insegn\u00f2 all\"'Institute of Musical Art\" di New York, dove incontr\u00f2 la sua seconda moglie Amy Louis, che era una delle sue allieve. Una delle sue studentesse illustri fu il soprano Lucia Dunham.\nHenschel mor\u00ec ad Aviemore in Scozia, dove aveva una casa di villeggiatura \"Alltnacriche\" con sua moglie. \u00c8 sepolto in un piccolo cimitero annesso a una chiesetta che d\u00e0 sul Loch Alvie.\nEredit\u00e0.\nLa figlia Georgina Henschel, soprannominata \"Georgie\", era una figlia d'arte, una cantante e una nota allevatrice di pony scozzesi di razza \"highland\" e dei pony del fiordi della Norvegia. Autore di volumi sull'ippica, nel 1944 pubblic\u00f2 una biografia dei suoi genitori intitolata \"When Soft Voices Die: A Musical Biography\"."}
{"id": "2371257", "revid": "78684303", "url": "https://it.wikipedia.org/wiki?curid=2371257", "title": "Ferrovia Avigliano-Avigliano Citt\u00e0", "text": ""}
{"id": "2371260", "revid": "287204", "url": "https://it.wikipedia.org/wiki?curid=2371260", "title": "Nikica Jelavi\u0107", "text": "Caratteristiche tecniche.\nJelavi\u0107 \u00e8 un centravanti d'area, possente fisicamente, efficace nel gioco aereo, freddo sotto rete, nonch\u00e9 dotato di un'ottima tecnica individuale. In grado di fare reparto da solo, predilige proteggere palla con il fisico per favorire gli inserimenti dei compagni di squadra.\nCon l'arrivo di Moyes sulla panchina dell'Everton, cambia il suo stile di gioco, trasformandosi da centravanti puro - avulso dal gioco corale di squadra - a terminale offensivo della manovra, aiutando i compagni di squadra in fase di non possesso con continui ripiegamenti in fase difensiva volti a pressare il portatore di palla avversario.\nCarriera.\nClub.\nHajduk Spalato.\nEntra a far parte nelle giovanili dell'Hajduk Spalato all'et\u00e0 di 15 anni, tuttavia ha giocato la sua prima partita in prima squadra all'et\u00e0 di 17. Durante il suo periodo all'Hajduk ha sofferto un sacco di infortuni che gli hanno impedito di giocare regolarmente. Dopo aver recuperato dagli infortuni diventa titolare in prima squadra nella stagione 2006-07 in Prva HNL giocando 22 partite e segnando 5 reti.\nZulte Waregem.\nNel luglio 2007 passa al club belga, dove gioca per una stagione segnando 3 goal in 23 partite.\nRapid Vienna.\nNel luglio 2008 firma per gli austriaci, dove in totale (coppe comprese) gioca 95 partite segnando 43 reti.\nGlasgow Rangers.\nIl 20 agosto 2010 passa al club scozzese, dove in totale (coppe comprese) colleziona 55 partite e 36 reti.\nEverton.\nIl 31 gennaio 2012 si trasferisce all'Everton, per 6.5 milioni firmando un quadriennale. In due anni con i \"Toffees\" totalizza globalmente (coppe comprese) 69 partite e 21 reti.\nHull City.\nIl 15 gennaio 2014 passa all'Hull City, per circa 7.8 milioni di euro.\nWest Ham.\nIl 1\u00ba settembre 2015 passa al West Ham.\nCina.\nIl 15 febbraio 2016 firma con i pechinesi del Renhe.\nRitiro.\nIl 1\u00ba marzo 2021, all'et\u00e0 di 35 anni, annuncia il suo ritiro dal calcio giocato.\nNazionale.\nViene convocato dalla nazionale croata per la prima volta nel 2007 per le qualificazioni a Euro 2008, tuttavia non scende mai in campo in nessuna delle partite di qualificazione, il suo debutto ufficiale in nazionale avviene nella partita amichevole contro il l'8 ottobre 2009 a Fiume, sostituendo Ivan Klasni\u0107 al minuto 64\u00ba dove segna anche il suo primo gol in nazionale nella vittoria croata per 3-2. Nel giugno del 2012 viene inserito dal CT Slaven Bili\u0107 tra i 23 convocati ad Euro 2012 dove segna una rete nel 3-1 rifilato all'Irlanda. Successivamente viene convocato anche per la Coppa del mondo 2014 tuttavia l'11 ottobre 2014 decide di dare l'addio alla nazionale.\nStatistiche.\nPresenze e reti nei club.\n\"Statistiche aggiornate al 22 ottobre 2017.\"\nCronologia presenze e reti in nazionale.\n \n \n "}
{"id": "2371266", "revid": "35804", "url": "https://it.wikipedia.org/wiki?curid=2371266", "title": "Olimpiadi di Sochi 2014", "text": ""}
{"id": "2371268", "revid": "35804", "url": "https://it.wikipedia.org/wiki?curid=2371268", "title": "Giochi olimpici di Sochi", "text": ""}
{"id": "2371271", "revid": "7336", "url": "https://it.wikipedia.org/wiki?curid=2371271", "title": "Processo al solfato", "text": ""}
{"id": "2371272", "revid": "1573940", "url": "https://it.wikipedia.org/wiki?curid=2371272", "title": "Centroscymnus coelolepis", "text": "Il centroscimno (Centroscymnus coelolepis o conosciuto anche come squalo portoghese o pescecane portoghese, \u00e8 uno squalo della famiglia Somniosidae.\nDistribuzione e habitat.\nLa specie vive nell'Oceano Atlantico Occidentale, al largo di Stati Uniti e Cuba, in quello Orientale, dall'Islanda al Sudafrica, ed anche nel Mediterraneo. Abita inoltre le acque di Giappone, Nuova Zelanda ed Australia nel Pacifico Occidentale e quelle delle Seychelles nell'Oceano Indiano. Preferisce le acque con temperature comprese tra 5 e 13\u00a0\u00b0C.\n\u00c8 stato avvistato a profondit\u00e0 comprese tra 150 e 3700 metri, ma generalmente si mantiene nell'intervallo tra i 400 ed i 2000.\nDescrizione.\nLa lunghezza massima di questi pesci non supera i 120\u00a0cm. Le pinne dorsali presentano delle minuscole spine, il muso \u00e8 accorciato, la forma dei denti \u00e8 lanceolata nella mascella superiore, a lama in quella inferiore con piccole cuspidi oblique. Il corpo \u00e8 tarchiato, e si assottiglia bruscamente solo in corrispondenza della zona pettorale. I dentelli dermici laterali sono molto grandi e tra gli adulti ed i giovani quasi maturi sono dotati di corone circolari e lisce. Il colore \u00e8 uniforme e va dal marrone dorato al marrone scuro.\nBiologia.\nAlimentazione.\nQuesto squalo si nutre principalmente di altri pesci (altri squali compresi) e cefalopodi, ma anche di gasteropodi e carne di cetacei morti.\nRiproduzione.\nLa specie \u00e8 ovovivipara, e la madre mette al mondo da 13 a 29 cuccioli, lunghi da 27 a 31\u00a0cm, per volta.\nInterazioni con l'uomo.\nUtilizzati per l'alimentazione umana, questi squali sono conservati essiccati o salati e sono catturati anche per ricavare l'olio noto come squalene contenuto nel fegato.\nConservazione.\nLa specie \u00e8 considerata in grave pericolo da alcuni studiosi, ma la valutazione del 2020 della Lista rossa IUCN la indica come \"prossima alla minaccia\"."}
{"id": "2371273", "revid": "1305772", "url": "https://it.wikipedia.org/wiki?curid=2371273", "title": "Devil May Cry", "text": " \u00e8 un videogioco per PlayStation 2 del 2001, prodotto dalla Capcom. \u00c8 un videogioco d'azione con forti elementi esplorativi. Il giocatore deve affrontare una serie di livelli dal design gotico, accompagnato da una colonna sonora heavy metal costante che enfatizza i continui combattimenti. Il protagonista \u00e8 Dante, un mezzo demone figlio del demone Sparda e dell'umana Eva. Questo primo capitolo \u00e8 il secondo della serie in ordine cronologico.\nTrama.\nIl filmato introduttivo mostra la narrazione delle gesta di Sparda, un antico demone che si oppose ai suoi stessi simili in favore del genere umano in una guerra fra le due razze. Sparda sconfisse ed esili\u00f2 i suoi simili, impedendo loro di poter tornare fra gli uomini bloccando ogni possibile passaggio fra mondo demoniaco e mondo umano. Egli regner\u00e0 poi diversi anni sulla Terra, diventando leggenda e venendo successivamente soprannominato \"Il leggendario cavaliere nero\".\nLo scenario cambia e si vede una donna piovere dal cielo che atterra in un vicolo di periferia, dove \u00e8 situato un negozio dal nome \"Devil May Cry\" (Il Diavolo pu\u00f2 piangere o \"Che il diavolo pianga\"). All'interno di esso c'\u00e8 un uomo vestito con un lungo abito rosso e stivali neri che si lamenta per l'assenza di incarichi interessanti dopo l'ennesima chiamata rifiutata. In quel preciso momento, la donna vista poco prima irrompe nell'edificio sfondando l'ingresso a bordo di una moto ed inizia a porre diverse domande. Inizialmente l'uomo non appare interessato ma la nuova arrivata sembra conoscerlo molto bene: sa che egli \u00e8 Dante, mezzo demone figlio del leggendario demone Sparda, e che diversi anni prima ha perduto la madre ed il fratello a causa delle forze demoniache. Dante impugna una spada con la quale minaccia la donna e, dopo un breve commento, i due iniziano a combattere: Dante vince lo scontro e tiene la ragazza sotto tiro di pistola, ma la ragazza lo esorta a fermarsi chiedendo di ascoltare ci\u00f2 che ha da dirgli.\nLa ragazza si presenta dicendo di chiamarsi Trish e, dopo essersi tolta gli occhiali da sole, Dante rimane stupito nel vedere che assomiglia moltissimo a sua madre Eva, una bellissima donna dai capelli biondi morta anni prima per proteggere Dante e suo fratello dai demoni. Trish ha attaccato Dante per avere una dimostrazione dei suoi poteri, inoltre spiega che \u00e8 giunta fin l\u00ec per chiedere il suo aiuto: Mundus, imperatore dei demoni e nemico di Sparda, \u00e8 risorto 20 anni fa ed ora che ha riacquistato le forze \u00e8 intenzionato a conquistare il mondo degli umani, cosa che prima non era riuscito a fare a causa dell'intervento del padre di Dante. Trish aggiunge che Mundus \u00e8 pronto ad aprire la porta di Mallet Island, isola su cui sorge un castello (esistono varie porte e modi per far entrare in contatto il mondo demoniaco e quello umano, come si vedr\u00e0 nei capitoli seguenti).\nGiunti alle porte del vecchio castello abbandonato dell'isola, Trish afferma che \u00e8 meglio indagare separatamente e si allontana da Dante. Esplorando il castello, Dante scopre che esso pullula di creature demoniache di ogni genere, inoltre attraverso vari documenti e scritti del castello scopre che gli abitanti compivano atti macabri, specie durante la notte (probabilmente a causa dell'influenza maligna della porta infernale). Nel suo cammino, Dante giunge presso una cappella infestata presso la quale \u00e8 custodito un manufatto: mentre \u00e8 sul punto di impossessarsene, davanti al mezzo demone compare Phantom, un demone ragno con una coda di scorpione che ha la capacit\u00e0 di comandare la lava ed il fuoco. Dopo uno scambio di battute, i due iniziano a combattere: lo scontro vede Dante come vincitore e Phantom fugge.\nDopo aver sconfitto Phantom, Dante giunge in un'altra particolare stanza del castello dove all'interno di essa vi \u00e8 un grande specchio stregato. Non appena se ne va, il suo riflesso allo specchio si volta autonomamente e valica la cornice dello specchio, avvicinandosi di soppiatto all'uomo. Dante si volta a guardarlo e il riflesso assume la forma di un demone, conosciuto come Nelo Angelo. Il mezzo demone \u00e8 alquanto sorpreso dato che non si aspettava di trovare qualcuno con del fegato in quel posto (infatti Nelo Angelo non l'ha attaccato alle spalle nonostante ne abbia avuto la possibilit\u00e0). Nelo Angelo non dice nulla, ma esorta Dante a seguirlo in un cortile dove potranno combattere. A seguito di un lungo duello, Nelo Angelo riesce ad atterrare Dante e a prenderlo per la gola. Dal cappotto di Dante esce improvvisamente un grande gioiello: quando lo vede, Nelo Angelo molla la presa e scappa via.\nDante prosegue le indagini finch\u00e9 non si imbatte nuovamente in Phantom: questa volta lo sconfigger\u00e0 definitivamente. All'improvviso, la scena si sposta su Trish, che dichiara nuovamente di essere stupita dai poteri del figlio di Sparda. Procedendo nell'esplorazione, Dante decide di lasciare momentaneamente l'interno del castello per concentrarsi su delle zone vicine. Egli giunge prima in un'arena: qui affronta il demone aquila Griffon. Dopo averlo sconfitto ed essere uscito dall'arena, vi \u00e8 un altro scontro con Nelo Angelo: questa volta il demone viene sconfitto ma riesce a fuggire via. Giunto nei pressi di una nave fantasma, Dante affronta nuovamente Griffon, sconfiggendolo per la seconda volta. Dopo aver ottenuto degli oggetti necessari per poter accedere ad una parte dell'arena in cui prima era impossibile entrare, vi \u00e8 l'ultimo scontro con Griffon; nonostante sia pi\u00f9 debole del suo avversario e si sia spezzato un'ala poco prima, intende combattere lo stesso perch\u00e9 \u00e8 molto devoto a Mundus. Griffon implora quindi il suo \"Maestro\" di concedergli le forze necessarie per finire il combattimento, ma invece di dargli l'aiuto richiesto il re demone lo uccide, manifestando la sua delusione per il fallimento del compito assegnatogli, per poi scomparire nuovamente. Trish compare vicino Dante: quest'ultimo dice alla donna di essere disgustato da tale malvagit\u00e0 e che \u00e8 pronto ad uccidere il re demone in nome di suo padre.\nRientrato nel castello, vi \u00e8 il terzo ed ultimo scontro con Nelo Angelo: questa stavolta il demone possiede un volto umano che ricorda quello di Dante, solo con i capelli pettinati all'indietro. Dopo essere stato sconfitto, Nelo Angelo si dissolve nell'oscurit\u00e0 e lascia cadere a terra un pendente uguale a quello di Dante, facendogli capire che egli altri non era che suo fratello gemello Vergil (come quest'ultimo sia diventato schiavo di Mundus lo si vedr\u00e0 nel finale segreto di , prequel di questo capitolo). Infatti i medaglioni furono donati ai due gemelli dalla madre durante un loro compleanno.\nVenendo in contatto i due medaglioni si uniscono e trasformano la spada Force Edge, facendole liberare il suo vero potenziale: questa nuova arma prende il nome del leggendario Sparda ed \u00e8 l'arma che ha utilizzato per combattere contro la sua stessa razza, nella quale \u00e8 racchiuso il suo potere. Si scopre che i due medaglioni prima formavano un pezzo unico che era appartenuto a Sparda stesso e che \u00e8 una delle chiavi per poter accedere al mondo demoniaco (questo elemento \u00e8 ripreso anche in Devil May Cry 3). Una volta entrato negli inferi, Dante trova a terra Trish che chiede aiuto ma appena si avvicina viene attaccato da Nightmare (un demone gi\u00e0 incontrato due volte prima con sembianze gelatinose): durante il combattimento, Trish attacca Dante alle spalle e rivela di essere alleata di Mundus. Era suo compito condurlo l\u00ec cos\u00ec che Mundus potesse mandargli contro i sottoposti pi\u00f9 forti (Phantom, Griffon, Nelo Angelo, Nightmare e la stessa Trish) con lo scopo di ucciderlo. Una volta sconfitto Nightmare, un masso sta per schiacciare Trish ma Dante decide di salvarla comunque: al perch\u00e9 di Trish, egli risponde che l'ha fatto perch\u00e9 \u00e8 uguale a sua madre ma la esorta a non avvicinarsi a lui, perch\u00e9 essendo un demone non potr\u00e0 mai e poi mai avere il cuore della sua amata madre. Rimasta sola, Trish ha un breve dialogo con Mundus in cui viene rimproverata per il suo fallimento.\nAlla fine Dante raggiunge Mundus, il quale ha finto di aver preso in ostaggio Trish (nel filmato si vede chiaramente che \u00e8 libera) e minaccia di ucciderla qualora Dante reagisca. Al figlio di Sparda non rimane altro che subire i micidiali attacchi avversari, dato che \u00e8 riluttante all'idea di veder morire Trish a causa della somiglianza che ha con Eva: veder morire Trish sarebbe come veder morire sua madre una seconda volta. Mundus \u00e8 pronto ad uccidere Dante con un colpo energetico, ma Trish si ribella al suo padrone e subisce il colpo mortale al posto di Dante. Quest'ultimo viene assalito da una grande rabbia, che gli permette di usare appieno il potere di Sparda. Poco prima di combattere, lui e Mundus hanno un breve dialogo: Dante chiede a Mundus perch\u00e9 ha fatto uccidere sua madre ed il demone risponde che l'ha fatto, oltre che per vendetta nei confronti di Sparda, perch\u00e9 non considerava importante la vita della donna dato che egli pu\u00f2 creare esseri viventi dal nulla, proprio come ha fatto con Trish. Dante lo zittisce ed inizia lo scontro: Mundus viene sconfitto dallo stesso potere che 2000 anni prima ne aveva decretato l'esilio. Dato che ha compiuto la sua missione, Dante \u00e8 pronto ad andar via da quel luogo ma prima decide di porgere un ultimo saluto alla salma di Trish: paragona l'eroico gesto della demone a quello della madre e si incolpa dicendo che avrebbe dovuto salvarla ed illuminare la sua anima oscura con la luce. Dante versa delle lacrime sul viso di Trish e lascia vicino al suo corpo la Sparda e l'amuleto completo, augurandole di riposare in pace.\nTornato nel mondo umano, l'isola sta sprofondando e Dante cerca di fuggire, ma a causa di un crollo cade nelle fogne dove compare Mundus ancora vivo. Questa volta il re demone riesce ad avere la meglio sul figlio di Sparda ma ad un certo punto compare Trish, sopravvissuta al colpo mortale di Mundus, che dona parte dei suoi poteri a Dante: grazie ad essi riesce a sparare un potente colpo energetico che rispedisce Mundus nel mondo dei demoni. Prima di scomparire definitivamente, Mundus mette in guardia Dante dicendogli che prima o poi torner\u00e0 e che riuscir\u00e0 governare anche il mondo umano, ma il mezzo demone non appare affatto preoccupato e lo saluta dicendogli che se mai ritorner\u00e0 sar\u00e0 suo figlio a fermarlo per l'ennesima volta. Dante e Trish, felici di rivedersi, si abbracciano mentre lei versa lacrime di felicit\u00e0, il che per Dante significa che \u00e8 diventata pi\u00f9 umana che demone poich\u00e9 i demoni non piangono mai. Alla fine i due riescono a fuggire dall'isola con un aeroplano custodito nel castello.\nNel filmato dopo i titoli di coda vengono mostrati Dante e Trish che ora lavorano insieme all'agenzia, rinominata \"Devil Never Cry\" (Il Diavolo non piange mai).\nModalit\u00e0 di gioco.\nDevil May Cry \u00e8 un gioco d'azione in terza persona caratterizzato principalmente da veloci combattimenti acrobatici. Dante ha a disposizione due pistole semi-automatiche (Ebony e Ivory) e una grande spada. Pu\u00f2 trovare durante il gioco altre armi le quali possono essere da fuoco, come fucili o lanciagranate, oppure da taglio, come le spade. Dante \u00e8 anche in grado di trasformarsi temporaneamente in un demone (Devil Trigger) diventando pi\u00f9 forte, veloce e in grado di volare, inoltre questa forma sblocca temporaneamente una serie di mosse speciali demoniache. Il protagonista potr\u00e0 attivare il Devil trigger solo dopo aver riempito una apposita barra uccidendo i nemici sparsi per i livelli, uccidendone altri mentre \u00e8 trasformato in demone rallenter\u00e0 lo svuotamento della barra. Sparse per i livelli possono essere trovate diverse sfere che, se collezionate, possono essere scambiate con nuove abilit\u00e0 e poteri.\nArmi.\nArmi Demoniache\nArmi da fuoco\nLivelli di difficolt\u00e0.\nIl gioco pu\u00f2 essere affrontato a quattro diversi livelli di difficolt\u00e0:\nNemici.\nGli avversari con cui Dante avr\u00e0 a che fare sono demoni di varie forme:\nBoss.\nPhantom: enorme ragno di pietra con la coda da scorpione, nel cui corpo scorre lava. \u00c8 il primo boss da affrontare.\nPu\u00f2 generare colonne di fuoco dal basso che inseguono Dante e anche sputare meteore. I suoi unici punti deboli sono la bocca e la schiena, e se lo si colpisce molte volte il suo fuoco interiore pu\u00f2 spegnersi e diventa vulnerabile per un tempo limitato.\nNelo Angelo: cavaliere dal corpo simile ad un'armatura nera attraversata da lineamenti luminosi. Ha delle corna sulla testa, occhi gialli ed indossa un grande mantello porpora scuro. Combatte utilizzando un grande spadone che pu\u00f2 avvolgere in una fiamma azzurra, inoltre pu\u00f2 generare delle sfere di energia e delle \"lame fantasma\". Pu\u00f2 anche teletrasportasi.\nA dispetto della sua natura di demone ha un suo codice d'onore, e i combattimenti con Dante rassomigliano molto a dei duelli. Combatte in maniera simile a quella di Dante.\nGriffon: gigantesco grifone la cui testa \u00e8 formata da tante altre teste pi\u00f9 piccole. Bersaglia Dante con sfere d'energia, raggi rossi, folate di vento e naturalmente con delle cariche. Dopo esser stato sconfitto definitivamente da Dante, verr\u00e0 disintegrato da Mundus per aver fallito la sua missione. Nell'aver affrontato Dante ammette che forse i suoi poteri sono addirittura superiori a quelli di suo padre Sparda.\nNightmare: questo demone gelatinoso non pu\u00f2 essere attaccato prima di aver attivato gli interruttori presenti nella stanza, e anche dopo bisogner\u00e0 aspettare che il suo nucleo esca dal corpo metallico, che attacca in una grande quantit\u00e0 di modi. Se si viene risucchiati nel blob si finisce in una dimensione parallela dalla quale si esce uccidendo i Sargasso e poi un boss gi\u00e0 affrontato in precedenza.\nMundus: \u00e8 il re dei demoni, e anche l'antagonista principale e ultimo boss del gioco. In origine appare come una gigantesca statua con tre occhi, vagamente ricordante un Buddha, per poi mutare in una statua dall'aspetto pi\u00f9 greco, dotata di maestose ali. Alla fine dei combattimenti mostrer\u00e0 il suo interno, composto da un'infinit\u00e0 di demoni vermiformi.\nSviluppo.\n\"Devil May Cry\" era stato pianificato come il quarto capitolo della saga di \"Resident Evil\", ma fin dall'inizio del suo sviluppo era chiaro che si sarebbe allontanato troppo dai canoni della serie e gli sviluppatori hanno quindi deciso di renderlo un gioco completamente nuovo. Inizialmente il design di Dante era leggermente diverso, infatti non aveva il cappotto rosso che \u00e8 stato aggiunto nella versione finale.\nAccoglienza.\nIl gioco originale ha sviluppato un seguito di fan piuttosto vasto ed \u00e8 diventato in breve una killer application per la PlayStation 2.\nSeguito.\nDevil May Cry ha dato il via ad una fortunata serie di videogiochi, che comprende tre giochi per PlayStation 2, uno per PlayStation 3 e uno per PlayStation 4. La serie vanta anche uno spin-off, DmC Devil May Cry, realizzato per Playstation 3, e un anime omonimo.\nCuriosit\u00e0.\nAlla fine del gioco viene cambiata l'insegna dell'ufficio di Dante da \"Devil May Cry\" a \"Devil Never Cry\", ma nella serie animata e Devil May Cry 4, cronologicamente successivi, torna ad essere Devil May Cry."}
{"id": "2371274", "revid": "115461277", "url": "https://it.wikipedia.org/wiki?curid=2371274", "title": "Takion", "text": "Takion, il cui vero nome \u00e8 Joshua Sanders, \u00e8 un personaggio dei fumetti creato da Paul Kupperberg e Aaron Lopresti nel 1996, pubblicato dalla DC Comics.\n\u00c8 stato anche protagonista di una serie regolare omonima durata 7 numeri nel 1996.\nStoria del personaggio.\nJosh Saunders, uno psicologo cieco, venne scelto dall'Altopadre per diventare un Elementale della Fonte e ricevere l'abilit\u00e0 di manipolare la Fonte, dato che l'Altopadre sentiva che era \"un uomo senza destino\" e perci\u00f2 non sarebbe mancato a nessuno. L'Altopadre gli d\u00e0 il nome di \"Takion della Fonte\" (\"Takion of the Source\") e gli rivela che deve eliminare una contaminazione della Fonte. In realt\u00e0, Takion \u00e8 stato creato come un Avatar dell'Altopadre, come misura di sicurezza in caso di morte dell'Altopadre."}
{"id": "2371278", "revid": "729019", "url": "https://it.wikipedia.org/wiki?curid=2371278", "title": "Ferrovia Crotone-Petilia Policastro", "text": "La ferrovia Crotone-Petilia Policastro era una linea a scartamento ridotto delle Ferrovie Calabro Lucane che collegava Crotone e il suo porto con le localit\u00e0 dell'entroterra silano.\nStoria.\nIl progetto di una ferrovia di collegamento della citt\u00e0 di Cosenza al porto di Crotone, sulla costa Jonica, risaliva alla fine del XIX secolo. Presentato dall'ingegnere Ugolini, prospettava la costruzione della \"Ferrovia trans-silana\", una linea a trazione elettrica da Cosenza che attraverso l'altipiano della Sila scendesse fino al porto di Crotone. Lo scopo principale era quello di collegare la citt\u00e0 di Cosenza al porto di Crotone attivando i commerci e soprattutto il trasporto del legname dei boschi silani verso l'imbarco marittimo.\nLa linea venne costruita molto pi\u00f9 tardi, in seguito alla promulgazione della legge 580 del 21 luglio 1910 cui fece seguito la \"Convenzione\" con legge n. 135 del 26 gennaio 1911 e nell'ambito del progetto della Mediterranea Calabro Lucane, avrebbe dovuto costituire la tratta terminale orientale della \"Trans-silana\" di cui fu costruita, sul lato occidentale, solo la tratta da Cosenza a San Giovanni in Fiore. Costruita con molto ritardo fu attivata solo il 2 agosto 1930.\nLa realizzazione della linea, tuttavia, provoc\u00f2 diverse rivolte da parte degli abitanti dei comuni attraversati: infatti il popolo accusava le MCL di aver favorito i grandi latifondisti crotonesi, facendo passare le linee attraverso le loro coltivazioni e non vicino ai centri abitati. Infatti, se si fa eccezione per la stazione di Mesoraca, sita presso il villaggio di boscaioli di Foresta, e le 3 stazioni crotonesi, le stazioni furono tutte situate ad una considerevole distanza dai centri abitati. Tale distanza era solo in parte giustificabile da ragioni orografiche: infatti, fatta eccezione per i centri di San Mauro Marchesato, Papanice e Scandale, situati in altura, la linea avrebbe potuto benissimo addentrarsi in diversi altri comuni, accrescendo notevolmente il traffico passeggeri.\nFino al secondo dopoguerra la piccola ferrovia trasport\u00f2 elevate quantit\u00e0 di legname dirette al porto di Crotone; i tronchi di pino della Sila e di faggio dei boschi del Monte Gariglione, (Sila Piccola), giungevano alla stazione di Mesoraca tramite una funicolare di 15\u00a0km proveniente dalla localit\u00e0 di \"Differenze\" nella quale giungevano caricate sui trenini a vapore della ferrovia decauville Gariglione-Differenze. Questa raccoglieva i tronchi nelle varie aree di deposito dei boschi in cui venivano ammassati dopo essere stati lavorati dalle segherie della SO.FO.ME (Societ\u00e0 Forestale Meridionale). Lo sfruttamento dissennato dell'epoca dei boschi silani e, in ultimo il taglio indiscriminato attuato durante l'occupazione alleata, ridusse piano piano anche il volume del trasporto ferroviario; tutto ci\u00f2 unito al mancato completamento della tratta centrale, di una trentina di km, da San Giovanni in Fiore a Petilia Policastro, che lasci\u00f2 alla linea il solo scarso traffico passeggeri locale, port\u00f2 alla sua soppressione avvenuta nel 1972.\nMateriale rotabile.\nIl materiale che percorreva la linea era composto da:\nResti della ferrovia.\nA Crotone.\nLa linea FCL da Petilia Policastro si innestava nei pressi della stazione FS, scavalcando la ferrovia Jonica e la S.S.106 tramite il ponte del quale ancora oggi \u00e8 possibile visionare la struttura di supporto e il rilevato lato Petilia. La linea da l\u00ec effettuava una curva a 90\u00b0, andando a trovare direttamente \"Crotone Scalo\" subito dopo aver superato un piccolo ponticello. Subito dopo Crotone Scalo sorge tuttora un casello, oltre al quale un binario a scartamento ridotto si introduceva nell'areale FS, formando un binario a doppio scartamento usato per il trasbordo di merci e rotabili sulla rete statale. Da Crotone Scalo la linea entrava a Crotone affiancando il viale della Stazione, fino al Bivio Porto, ubicato di fronte all'attuale Parco delle Rose.\nDal \"Bivio Porto\", presenziato da un manovratore, si diramavano due linee, una per Crotone Porto e una per Crotone Citt\u00e0.\nDi \"Crotone Citt\u00e0\", come per il Bivio e per la Sopraelevata, \u00e8 rimasta solamente la struttura di base di un piccolo ponte in pietra curvilineo che ancora oggi si pu\u00f2 vedere di fronte alla Scuola Media Alfieri, dietro quello che una volta era il cinema Ariston.\nLa stazione sorgeva all'altezza del Palazzo di Giustizia, insieme alle strutture per lo scalo delle merci e per il rimessaggio dei rotabili. La stazione disponeva di 4 binari che avevano termine in un'asta di manovra a 2 binari.\n\"Crotone Porto\", invece, si \u00e8 conservata pi\u00f9 o meno intatta fino ai giorni nostri. Infatti \u00e8 possibile vederla di fianco alla caserma dei Vigili del Fuoco, proprio sotto il castello Carlo V. Oggi, tra il fabbricato viaggiatori e lo scalo merci sorge un magazzino di colore giallo, presumibilmente usato da ufficiali dei VdF o della Guardia Costiera. La stazione serviva per lo scambio delle merci con le navi in arrivo e in partenza dal porto di Crotone.\nDa notare che, tra il Bivio Porto e la stazione di Crotone Porto, era costruito un lungo ponte che si snodava tra le case, detto \"Viadotto Pignataro\", costruito in mattoni e ferro. La linea, raggiunta la stazione di Crotone Porto, continuava per diverse centinaia di metri affiancata alla linea a 800 mm della Val di Neto, in modo da \"chiudere\" tutta l'area portuale.\nLungo la linea.\nFino a poco prima Mesoraca, la linea \u00e8 ben visibile e percorribile. \u00c8 possibile trovare le stazioni di Papanice-Apriglianello e Cutro-Scandale, oltre a due tunnel e il \"Bivio Ricovero Carri\", nei pressi della fermata di Cacchiavia, che serviva al ricovero dei carri carichi di grano e ortaggi vari, prodotti nelle vicine campagne, per evitarne il breve trasporto fino a Cutro-Scandale. A Petilia Policastro sono ancora ben visibili e ben conservati il fabbricato viaggiatori e le strutture per il carico delle merci, mentre la galleria \u00e8 stata recintata. Notevole il viadotto sul fiume Tacina, di stile decisamente diverso rispetto agli altri ponti FCL. Tale viadotto, situato poco dopo la stazione di Roccabernarda-Niffi, \u00e8 in parte crollato nel 1973, durante un'alluvione; tuttavia resta una delle massime opere d'arte dell'intera rete FCL. La linea \u00e8 tranquillamente percorribile in auto per la maggior parte della stessa, oltre che molto gradevole per una gita in bicicletta."}
{"id": "2371289", "revid": "486946", "url": "https://it.wikipedia.org/wiki?curid=2371289", "title": "Team ISD", "text": ""}
{"id": "2371300", "revid": "1718925", "url": "https://it.wikipedia.org/wiki?curid=2371300", "title": "Travis Walton", "text": "Egli sostiene di essere stato rapito da un UFO il 5 novembre del 1975, mentre era al lavoro come falegname con dei colleghi nella Apache Sitgreaves National Forest in Arizona. Walton scompare, per poi riapparire dopo cinque giorni di intense ricerche, durante i quali vennero incriminati per presunto omicidio i suoi colleghi falegnami provenienti dal villaggio di Snowflake.\nIl caso ha ricevuto una notevole pubblicit\u00e0 e rimane uno dei pi\u00f9 noti casi di presunta \"alien abduction\". Lo storico del fenomeno UFO Jerome Clark riporta come \u00abpochi rapimenti hanno generato cos\u00ec tante polemiche come il caso Walton\u00bb. Questo \u00e8 uno dei pochissimi casi di rapimento alieno con testimoni oculari concordanti e uno dei casi di rapimento dove il tempo passato insieme agli alieni gioca un ruolo di secondo piano.\nI ricercatori di UFO Jenny Randles e Peter Houghe scrissero che \u00abn\u00e9 prima n\u00e9 mai \u00e8 cominciata una storia di rapimento\u00bb nel modo riferito da Walton e dai suoi collaboratori. Inoltre il caso Walton \u00e8 singolare perch\u00e9 \u00abla vittima spar\u00ec per giorni con squadre di polizia alla sua ricerca [...] questo \u00e8 un del IV tipo (CE4) anomalo [...] che va controcorrente, tanto che preoccupa alcuni ricercatori, altri lo difendono strenuamente\u00bb.\nCronologia degli eventi.\nScenario.\nIl caso comincia mercoled\u00ec 5 novembre 1975. Walton era alle dipendenze di Mike Rogers, che aveva da nove anni un contratto con la \"United States Forest Service\" per vari lavori. Rogers e Walton erano molto legati; Travis frequentava la sorella di Rogers, Dana, che avrebbe sposato di l\u00ec a poco. Gli altri uomini del gruppo erano Ken Peterson, John Goulette, Steve Pierce, Allen Dallis e Dwayne Smith; vivevano tutti nella piccola cittadina di Snowflake, Arizona.\nRogers era stato assunto per ripulire il sottobosco di una vasta area (pi\u00f9 di acri) vicino a Turkey Springs, nella contea di Navajo, Arizona. Il lavoro era il pi\u00f9 remunerativo che Rogers avesse ricevuto dal servizio forestale, ma il gruppo era in ritardo con il programma. Come risultato, allungarono i turni di lavoro per adempiere al contratto; in genere gli operai lavoravano dalle 6 del mattino fino al tramonto.\nScoperta nel bosco.\nLa sera del 5 novembre, poco dopo le 18:00, Rogers e il suo gruppo, finito il loro lavoro, salgono sul camion di Rogers per il viaggio di ritorno a Snowflake.\nIl gruppo riferisce che dopo poco iniziarono a vedere una potente luce attraverso gli alberi, che poi scoprirono essere generata da un disco di metallo con una cupola. Questa emetteva bagliori giallastri, misurava circa 5\u00a0m di larghezza e 3\u00a0m di altezza e sembrava levitare a pochi metri dalla strada.\nRogers si ferm\u00f2 ad una trentina di metri dall'oggetto; a questo punto Walton salt\u00f2 gi\u00f9 dal camion e corse verso il disco. Gli altri uomini affermano di aver detto a Walton di tornare indietro, ma egli continuava ad avvicinarsi al disco. Quando fu vicino all'oggetto, secondo uno degli uomini sul camion il disco cominci\u00f2 a fare un rumore simile ad una turbina molto forte. Il disco poi cominci\u00f2 ad oscillare da un lato all'altro, e Walton cominci\u00f2 a camminare con cautela allontanandosi dall'oggetto.\nJerome Clark scrisse che, appena dopo che Walton si era allontanato dal disco, gli altri insistettero nel dire che un fascio di luce blu-verde emanata dal disco \u00abcolp\u00ec Travis\u00bb. Clark continua scrivendo che Travis \u00absollev\u00f2 un piede in aria, le braccia e le gambe distese, si tir\u00f2 indietro per circa 10 metri, per tutto il tempo catturato nel bagliore della luce. La sua spalla destra tocc\u00f2 terra, e il suo corpo si distese mollemente sul terreno\u00bb.\nRogers pi\u00f9 tardi si \u00e8 detto convinto che Walton fosse morto, cos\u00ec guid\u00f2 molto velocemente sulla strada sterrata, per paura che il disco stesse inseguendo il camion. Dopo circa quattrocento metri, il camion sband\u00f2 fuori strada e Rogers si ferm\u00f2. Dopo qualche discussione, il gruppo decise di tornare al sito e di trovare Walton. Il disco era sparito e i colleghi dissero di aver cercato Walton per mezz'ora, senza trovarne traccia.\nLe ricerche.\nCirca alle 19:30, Peterson chiama la polizia da Heber, vicino a Snowflake. Il vice sceriffo Chuck Ellison rispose al telefono; Peterson inizialmente disse solo che uno dei suoi colleghi si era perso. Ellison incontr\u00f2 quindi il gruppo al centro commerciale. Gli raccontarono la storia \u2014 tutti gli uomini erano sconvolti, due di loro in lacrime \u2014 e anche se era un po' scettico riguardo al racconto, Ellison avrebbe poi dichiarato \u00abche se stavano mentendo, erano terribilmente bravi a farlo\u00bb.\nEllison notific\u00f2 al suo superiore \u2014 lo sceriffo Marlin Gillespie \u2014 che disse a Ellison di trattenere gli uomini a Heber fino al suo arrivo con l'ufficiale Ken Coplan per interrogarli. In meno di un'ora arrivarono Gillespie e Coplan, quindi ascoltarono la storia. Rogers insistette sul fatto di tornare immediatamente sulla scena per cercare Walton, con i cani, se possibile. Non c'erano cani disponibili, ma la polizia e alcuni uomini tornarono sulla scena. Smith, Pierce e Goulette erano troppo sconvolti per essere d'aiuto nella ricerca, cos\u00ec decisero di tornare a Snowflake e raccontare la brutta notizia a parenti e amici.\nTornati sulla scena, i rinforzi di polizia divennero sospettosi sulla storia raccontata dal gruppo, principalmente a causa della mancanza di prove fisiche che provassero l'accaduto. Anche se pi\u00f9 poliziotti e volontari arrivarono per le ricerche nella zona, non trovarono nessuna traccia di Walton. Le notti invernali possono essere abbastanza fredde in montagna e Walton indossava solo dei jeans, una giacca e una camicia; la polizia era preoccupata che Walton cadesse vittima di ipotermia nel caso si fosse perso.\nRogers e lo sceriffo Coplan andarono dalla madre di Travis, Mary Walton Kellett, per raccontarle l'accaduto, lei viveva in un piccolo ranch a Bear Creek, a circa 16\u00a0km da Snowflake. Rogers le raccont\u00f2 l'accaduto e lei gli chiese di ripetere. Chiese quindi, con calma, se qualcuno diverso dalla polizia e dai testimoni oculari avesse sentito la storia. Coplan pens\u00f2 che la sua richiesta fosse strana; questo fattore ha contribuito al crescente sospetto tra le forze di polizia che qualcosa di diverso da un UFO fosse responsabile della sparizione di Walton. D'altro canto, Clark not\u00f2 che la Kellett era nota come persona generalmente cauta e aveva inoltre allevato sei figli in gran parte da sola in circostanze precarie, che \u00abda tempo le avevano insegnato a non cadere a pezzi di fronte alle crisi o alle tragedie. Eppure nei giorni a venire, come sopraffatta dagli eventi, avrebbe mostrato emozioni \u2014 un fatto che sarebbe stato menzionato nei trattamenti di debunking dell'episodio Walton\u00bb.\nCirca alle 3:00 del mattino, Kellet telefon\u00f2 a Duane Walton, il suo secondogenito. Egli lasci\u00f2 velocemente casa sua a Glendale e and\u00f2 a Snowflake.\nDalla mattina del 6 novembre, molti ufficiali e volontari avevano cominciato le ricerche intorno alla zona dove si era perso Travis. Non si scopr\u00ec nessuna traccia, ed i sospetti della polizia erano sempre pi\u00f9 orientati al fatto che il racconto dell'UFO era stato architettato per coprire un incidente o un omicidio. Sabato mattina, Rogers e Duane Walton arrivarono nell'ufficio dello sceriffo Gillespie \"fortemente adirati\" poich\u00e9 erano ritornati sulla scena della scomparsa e non avevano trovato nessuno. Dal pomeriggio di quel giorno, la polizia cominci\u00f2 a cercare Travis con gli elicotteri, gli ufficiali a cavallo e le Jeep.\nPubblicit\u00e0.\nInoltre, da sabato, il caso di sparizione di Walton era diventato internazionale. I reporter, gli ufologi e i curiosi cominciarono ad arrivare a Snowflake. Tra i visitatori c'era Fred Sylvanus, un investigatore di UFO di Phoenix, che intervist\u00f2 Rogers e Duane Walton sabato 8 novembre. Mentre ripetutamente esprimevano preoccupazione per il benessere di Travis (e criticavano la polizia per il poco impegno dimostrato), entrambi gli uomini fecero affermazioni sul fatto che .\nNell'intervista concessa a Sylvanus, Rogers afferm\u00f2 che, a causa della sparizione di Travis e delle conseguenti ricerche, egli non sarebbe stato in grado di portare a termine il contratto che aveva con la forestale, e sperava che le ricerche del suo amico scomparso avrebbero mitigato le conseguenze. Duane Walton disse che lui e Travis erano interessati agli UFO, e qualcosa come dodici anni prima, Duane aveva visto un UFO simile a quello descritto da Rogers. Duane raccont\u00f2 che sia lui che Travis avevano deciso che si sarebbero avvicinati il pi\u00f9 possibile ad un UFO nel caso in cui ne avessero avuto la possibilit\u00e0. Duane disse anche che Travis non sarebbe stato ferito dagli alieni, perch\u00e9 \u00abloro non arrecano danno alle persone\u00bb. Anche se non ne avevano intenzione, Rogers e Duane Walton, con le loro dichiarazioni, avevano fornito \u00able basi per un'interpretazione alternativa del caso\u00bb. Tempo dopo, Travis dichiar\u00f2 che non aveva mai avuto una \"passione\" per gli UFO, anche dopo il suo presunto rapimento, ma il nastro con le parole di suo fratello Duane, registrato mentre Travis era ancora assente, fa pensare il contrario.\nPoco dopo l'intervista di Sylvanus, il \"Marshal\" Sanford Flake annunci\u00f2 che l'intera faccenda era stato uno scherzo architettato da Duane e Travis. Avevano imbrogliato i falegnami accendendo un palloncino e \u00abrilasciandolo nel momento opportuno\u00bb. La moglie di Flake non fu d'accordo, suggerendo che la storia di suo marito era \u00abimpensabile come quella di Duane Walton\u00bb.\nNel frattempo, gli ufficiali di polizia fecero ripetute visite in casa della signora Kellett; Duane una volta torn\u00f2 a casa e la trov\u00f2 in lacrime dopo che l'avevano interrogata nel suo salotto. Duane chiese alla polizia di lasciare la casa se non avevano niente di nuovo da dire o da chiedere. Duane sugger\u00ec alla madre di parlare con la polizia solo sotto il portico, cosa che le avrebbe permesso di concludere l'interrogatorio in qualsiasi momento volesse, scegliendo semplicemente di andare dentro. Fece esattamente cos\u00ec quando il maresciallo Flake arriv\u00f2 per portare un messaggio, cosa che, come Clark nota, ha contribuito all'idea tra gli scettici che Kellett aveva \u00abqualcosa da nascondere, o qualcuno\u00bb.\nDuane parl\u00f2 anche con William H. Spaulding del \"Ground Saucer Watch\". Spaulding sugger\u00ec che, se Travis fosse tornato, il GSW avrebbe pagato un medico di fiducia per visitarlo in privato. Spaulding sugger\u00ec anche che, se Travis fosse tornato, si sarebbe dovuta recuperare la sua prima urina, in modo da poterla analizzare.\nPoligrafo.\nLuned\u00ec 10 novembre, tutti i membri del gruppo vennero sottoposti alla macchina della verit\u00e0 da Cy Gilson, un impiegato del Dipartimento di Pubblica Sicurezza dell'Arizona. Chiese se gli uomini causarono danni a Travis (o se conoscevano qualcuno che glieli avesse causati), se conoscevano il posto in cui si trovava il corpo di Travis e se dicevano la verit\u00e0 riguardo all'UFO. Tutti gli uomini negarono di aver fatto del male a Travis (o di conoscere qualcuno che gliene avesse fatto), negarono di sapere dove fosse il corpo e insistettero nel dire di aver visto un UFO.\nEccetto Dallis (che non complet\u00f2 il suo esame, che quindi venne invalidato), Gilson concluse che tutti gli uomini dicevano la verit\u00e0 e che i risultati dell'esame erano validi. Clark cita il report ufficiale di Gilson: \u00abQuesti test provano che i cinque uomini hanno visto un oggetto che credono essere un UFO, e che Travis Walton non \u00e8 stato aggredito o ucciso da nessuno di loro quel gioved\u00ec\u00bb. Se l'UFO era un trucco, pens\u00f2 Gilson \u00abi cinque uomini non sapevano dello scherzo\u00bb.\nDallis successivamente ammetter\u00e0 di aver nascosto i propri precedenti penali per ottenere il suo lavoro con Rogers, e per timore che tale omissione venisse scoperta aveva abbandonato il test della macchina della verit\u00e0.\nA seguito di questi test, lo sceriffo Gillespie annunci\u00f2 che, fatta eccezione per la storia dell'UFO, \u00abNon c'erano dubbi che dicessero la verit\u00e0\u00bb.\nFlake non era convinto; una volta si present\u00f2 in casa della Kellett con una troupe televisiva, sperando di scoprire l\u00ec il nascondiglio di Travis.\nIl ritorno di Walton.\nIl 10 novembre, appena prima di mezzanotte, Grant Neff rifer\u00ec di aver risposto al telefono della sua casa a Taylor, Arizona, che si trova a poche miglia da Snowflake (Grant era sposato con la sorella di Travis, Alison). Il chiamante parl\u00f2 con voce debole: \u00abQui \u00e8 Travis. Sono in una cabina telefonica alla stazione di benzina di Heber, e ho bisogno di aiuto. Venite a prendermi\u00bb. Inizialmente, Neff pens\u00f2 che si trattasse di uno scherzo ma prima che potesse riagganciare il telefono, il chiamante parl\u00f2 di nuovo, quasi isterico e gridando disse: \u00abSono io, Grant... sto male, e ho bisogno di aiuto! Vieni a prendermi\u00bb. Neff riconsider\u00f2 l'identit\u00e0 del chiamante. Il suo panico sembrava vero, cos\u00ec Neff e Duane Walton decisero di andare a quel distributore di benzina. Hanno riferito di aver trovato Travis l\u00ec: era crollato nella seconda delle tre cabine telefoniche. Indossava gli stessi vestiti di quando era sparito (ancora insufficienti, la temperatura era di circa 20\u00a0\u00b0C) e sembrava pi\u00f9 magro e di non essersi rasato per tutto il tempo nel quale era stato assente.\nDurante il viaggio di ritorno a Snowflake, Travis sembrava spaventato, agitato, ansioso e pi\u00f9 volte borbott\u00f2 circa esseri con occhi terrificanti. Pensava di essere stato assente solo per poche ore, e quando seppe di essere sparito da quasi una settimana, sembr\u00f2 stordito e smise di parlare. Duane Walton ha detto di aver deciso di non rivelare il ritorno Travis immediatamente, perch\u00e9 era preoccupato per suo fratello, che apparentemente sembrava fragile. Non avendolo comunicato alle autorit\u00e0, per\u00f2, Duane si trov\u00f2 ad affrontare accuse di complicit\u00e0 nell'insabbiamento delle prove che lui o Travis avrebbero voluto nascondere alla polizia. Travis rifer\u00ec che a casa di sua madre fece un bagno e cerc\u00f2 di mangiare, ma non vi riusc\u00ec, anzi, vomitava anche dopo aver assunto cibi leggeri. Come aveva suggerito Spaulding, Duane disse a Travis di conservare un campione della sua prima urina dopo il ritorno. A seguito della soffiata di un dipendente della compagnia telefonica circa alle 2:30, la polizia scopr\u00ec che qualcuno aveva chiamato la famiglia di Neff da un telefono a gettoni dal distributore di benzina di Heber. Gillespie invi\u00f2 due uomini a rilevare le impronte digitali dalle cabine, ma nessuna delle impronte fu riconosciuta come di Travis. Questo fatto sarebbe stato usato dagli scettici che ritenevano l'intera vicenda una bufala, mentre i sostenitori sostengono che un esame delle impronte digitali effettuato al buio, nelle prime ore del mattino da due sceriffi armati di torce elettriche non era certo l'ideale e non era esaustivo.\nGli \"esami\" medici.\nDuane si ricord\u00f2 della promessa di Spaulding di una visita medica privata. Senza notificare alle autorit\u00e0 il ritorno di Travis, Duane lo port\u00f2 a Phoenix, marted\u00ec in tarda mattinata, dove si incontrarono con il dott. Lester Steward.\nI Walton dissero che furono delusi nell'apprendere che Steward non era un medico come aveva promesso Spaulding, bens\u00ec un ipnoterapista. Spaulding e Steward riportarono successivamente che i Walton rimasero con loro per pi\u00f9 di due ore, mentre i Walton insistevano di essere rimasti al massimo 45 minuti, molti dei quali furono passati a discutere sulle qualifiche mediche di Stewart. Il tempo trascorso con Steward, tempo dopo, sarebbe diventato un problema nel caso.\nLa notizia del ritorno di Travis.\nDa marted\u00ec pomeriggio, la notizia sul ritorno di Travis fu resa pubblica. Duane ricevette una telefonata di Spaulding a cui disse di non disturbare nuovamente la sua famiglia. Clark scrive che dopo questa telefonata \u00abSpaulding \u00e8 diventato un nemico giurato del caso\u00bb.\nTra le altre telefonate ricevute dopo la notizia del ritorno di Travis ce ne fu una di Coral Lorenzen del \"Aerial Phenomena Research Organization\" (APRO), un gruppo di ricerca privato sugli UFO. Lei promise a Duane che Travis sarebbe stato visitato da due medici \u2014 il medico generico Joseph Saults e il pediatra Howard Kandell \u2014 a casa di Duane. Duane accett\u00f2 e gli esami cominciarono alle 15:30 del pomeriggio di marted\u00ec.\nClark scrisse che \u00abtra la chiamata di Lorenzen e l'esame medico, un'altra parte sarebbe entrata nella storia e l'avrebbe complicata\u00bb. Lorenzen fu contattata da un impiegato del \"National Enquirer\", un tabloid americano noto per il tono sensazionalistico. L'impiegato dell\"'Enquirer\" promise di sovvenzionare le ricerche dell'APRO in cambio \u00abdella collaborazione e dell'accesso ai Walton\u00bb. Poich\u00e9 le risorse finanziarie dell'Enquirer erano molto maggiori di quelle dell'APRO, Lorenzen accett\u00f2 l'accordo.\nGli esami medici rivelarono che Travis era essenzialmente in buona salute, ma c'erano due cose inusuali:\nTravis avrebbe poi ipotizzato di essersi procurato la ferita sul gomito nel corso del suo lavoro, i critici avrebbero ipotizzato che il segno mostrava il punto in cui Travis (o qualcun altro) aveva iniettato la droga nel suo sistema. Clark tuttavia respinge come molto improbabile l'ipotesi di assunzione di stupefacenti, dato che i medici non ne riscontrarono alcun segno, ma egli stesso osserva che forse \u00ab\u00e8 pi\u00f9 difficile spiegarsi l'assenza di lividi, causati dalla caduta a terra di Travis dopo la collisione con il fascio di luce\u00bb. Travis era stato un pugile dilettante, e successivamente osserv\u00f2 che raramente era stanco anche dopo combattimenti molto impegnativi; .\nQuando lo sceriffo Gillespie apprese del ritorno di Travis attraverso i mass media si arrabbi\u00f2. Gillespie ritenne di aver dimostrato la sua fiducia nel racconto di Travis con il suo annuncio dopo i test della verit\u00e0. Duane, invece, era ancora pi\u00f9 amareggiato dopo l'esito delle ricerche del fratello scomparso da parte della Polizia, che riteneva fiacche e svogliate.\nTravis raccont\u00f2 poi a Gillespie quello che era successo durante i cinque giorni in cui era stato assente. Era la prima volta che raccontava a qualcuno la sua storia, tranne che ai suoi familiari o agli amici intimi.\nTravis nell'UFO.\nNel suo studio della letteratura riguardo ai rapimenti alieni, Terry Matheson scrive che \u00abl'esperienza di Walton si distingue in virt\u00f9 del fatto di \"non\" essere particolarmente bizzarra, per quanto riguarda i racconti di rapimenti\u00bb.\nTravis ha riferito che, dopo essersi avvicinato all'UFO vicino al luogo di lavoro, l'ultima cosa che ricorda fu di essere colpito da un fascio di luce. Quando si svegli\u00f2, Travis disse di trovarsi su un lettino. Una luce era accesa sopra di lui e l'aria era pesante e bagnata. Era nel panico e aveva difficolt\u00e0 a respirare, ma il suo primo pensiero fu di trovarsi in un ospedale qualunque.\nQuando torn\u00f2 in s\u00e9, Travis disse di essersi reso conto di essere circondato da tre figure, ognuna delle quali indossava una tuta arancione. Le tre figure non erano umane; Travis li descrive come simili ai Grigi che si trovano in alcuni racconti di rapimenti alieni: \u00abpi\u00f9 bassi di cinque piedi, e avevano la testa calva, senza capelli. Le loro teste erano a cupola, molto larghe. Sembravano dei feti [...] avevano occhi grandi (occhi enormi) quasi tutti marroni, senza la parte bianca. La cosa pi\u00f9 spaventosa di quelle creature erano quegli occhi [...] mi stavano guardando\u00bb. Le loro orecchie, naso e bocca \u00absembravano molto piccole, forse solo perch\u00e9 i loro occhi erano cos\u00ec grandi\u00bb.\nPreoccupato per la sua incolumit\u00e0, Travis disse che salt\u00f2 in piedi e url\u00f2 a quelle creature di stargli lontano. Afferr\u00f2 un cilindro che sembrava di vetro da uno scaffale vicino e cerc\u00f2 di rompere la sua estremit\u00e0 per creare una sorta di coltello improvvisato, ma l'oggetto sembrava infrangibile, cos\u00ec cominci\u00f2 invece ad agitarlo verso le creature come fosse un'arma. Le tre creature lo lasciarono nella stanza.\nMatheson trova questa parte della storia tremendamente incoerente, notando che \u00aba dispetto delle sue condizioni \"deboli\", il suo \"corpo dolorante\" e \"il dolore nel suo cranio\", malattie per cui non esiste causa, non ha alcuna difficolt\u00e0 a saltare gi\u00f9 dal suo tavolo operatorio, per raccogliere un tubo di vetro fortuitamente vicino, e, assumendo un atteggiamento di lotta da karate, li spaventava con questa sorta di aggressione da macho, sufficiente almeno a costringerli a scappare\u00bb.\nTravis lasci\u00f2 quindi la sua \"sala operatoria\" e attravers\u00f2 un corridoio che lo port\u00f2 in una stanza sferica, con solo una sedia con lo schienale alto posizionata nel mezzo. Anche se aveva paura che potesse esserci qualcuno seduto, Travis disse che ci cammin\u00f2 intorno. Appena fatto ci\u00f2, cominciarono ad apparire delle luci nella stanza. La sedia era vuota, cos\u00ec Travis decise di sedersi. Dopo averlo fatto, la stanza si riemp\u00ec di luci, simile alle stelle di un planetario.\nLa sedia era attrezzata sul bracciolo sinistro con una singola leva spessa e corta con una maniglia stranamente sagomata in cima Sul bracciolo destro, c'era uno schermo illuminato, giallo-verde di circa cinque centimetri quadrati con linee nere che si intersecavano da tutte le angolazioni.\nQuando Travis tir\u00f2 la leva, le stelle cominciarono a ruotare lentamente attorno a lui. Quando rilasci\u00f2 la leva le stelle si fermarono nella posizione in cui si trovavano. Decise di fermarsi poich\u00e9 non sapeva quello che stava facendo.\nSi alz\u00f2 dalla sedia e le stelle scomparvero. Travis pens\u00f2 di vedere un contorno rettangolare sul muro arrotondato (forse una porta) e and\u00f2 a cercarla.\nSolo allora Travis sent\u00ec un suono dietro di lui. Si gir\u00f2, aspettandosi le creature dai grandi occhi, ma fu piacevolmente sorpreso di vedere una figura umana alta, indossante una tuta blu con un casco di vetro. In quel momento, disse Travis, non si rese conto quanto fossero grandi gli occhi dell'uomo: pi\u00f9 grandi del normale e di un colore oro brillante.\nTravis rifer\u00ec che fece all'uomo una serie di domande, ma l'uomo gli sorrise e fece segno di seguirlo. Travis precis\u00f2 che, a causa del casco, l'uomo potrebbe non averlo udito, cos\u00ec egli segu\u00ec l'uomo in un corridoio che conduceva ad una porta che dava su una ripida rampa verso il basso di una grande sala, che Travis descrisse come simile a un hangar per aeromobili. Cap\u00ec allora che stava uscendo da un mezzo a forma di disco, simile a quello che aveva visto nella foresta, appena prima di essere colpito dalla luce bluastra, ma questo sembrava due volte pi\u00f9 grande.\nNella grande stanza simile ad un hangar, Travis vide altri mezzi a forma di disco. L'uomo lo port\u00f2 in un'altra stanza, dove si trovavano altri tre esseri (una donna e due uomini) simili a quello con il casco di vetro, del quale tuttavia essi erano privi, cos\u00ec Travis cominci\u00f2 a fargli domande. Risposero con lo stesso sorriso mostrato dalla creatura che l'aveva condotto fin l\u00ec.\nUna volta seduti al tavolo, Travis vide che la donna teneva un dispositivo simile ad una maschera da ossigeno, che mise sulla faccia di Travis. Prima di potersi liberare, Travis perse conoscenza.\nQuando si svegli\u00f2 si trovava alla stazione di benzina di Heber, Arizona. Un disco stava volando appena sopra l'autostrada. Dopo un istante, l'oggetto spar\u00ec e Travis and\u00f2 verso i telefoni e chiam\u00f2 suo cognato Grant Neff. Pensava fossero passate solo poche ore.\nDopo aver finito di ascoltare la storia, Gillespie suppose che Travis avesse preso una botta in testa e fosse drogato, e fosse stato portato in un normale ospedale dove aveva confuso i dettagli degli esami di routine con qualcosa di pi\u00f9 spettacolare. Travis neg\u00f2, facendo notare che l'esame medico non aveva trovato alcuna traccia di trauma cranico o droga nel suo sistema. Travis disse allo sceriffo Gillespie che era disposto a fare il test della macchina della verit\u00e0, ad assumere il siero della verit\u00e0 e a essere ipnotizzato per provare che diceva il vero. Gillespie decise che il poligrafo fosse sufficiente e promise di organizzarne uno in segreto, per evitare la crescita del circo mediatico.\nDuane e Travis guidarono fino a Scottsdale, Arizona, dove incontrarono il consulente dell'APRO James A. Harder. Harder ipnotizz\u00f2 Travis, sperando di scoprire pi\u00f9 dettagli della sparizione. Clark scrive che \u00abA differenza di molti altri rapimenti, tuttavia, la memoria conscia e il subconscio di Travis avevano la stessa 'memoria', che potevano rappresentare solo un massimo di due ore e forse meno, dei suoi cinque giorni mancanti. Curiosamente Walton [...] ha rilevato un blocco mentale impenetrabile e ha espresso l'opinione che egli sarebbe potuto 'morire' se la regressione fosse andata avanti\u00bb.\nEsame al poligrafo cancellato e controversie.\nNel frattempo, Spaulding annunci\u00f2 che il \"dott.\" Steward aveva interrogato Walton per due ore, e aveva trovato delle incoerenze nel racconto di Walton che avrebbero fatto \u00abcolpo in questa storia\u00bb. La \"Phoenix Gazette\" scrisse un pezzo su Steward, in cui sostenne che \u00abla paura di raccontare dei Walton\u00bb sottintende una menzogna studiata.\nLo sceriffo Gillespie organizz\u00f2 un test della verit\u00e0, ma quando trapel\u00f2 alla stampa, Duane lo cancell\u00f2, pensando che Gillespie avesse infranto la promessa di segretezza dell'esame. Gillespie insister\u00e0 in seguito che non aveva detto a nessuno del poligrafo e che il caso era diventato troppo sensazionale per riuscire a tenere segreta la cosa a lungo.\nIl \"National Enquirer\" voleva che Travis si sottoponesse alla macchina della verit\u00e0 il prima possibile, e ne prepar\u00f2 una, dopo che Duane insistette che lui e Travis avessero il veto su ogni comunicazione al pubblico dei risultati degli esami. Era pi\u00f9 difficile pensare che Travis fosse troppo sconvolto per sottoporsi alla macchina della verit\u00e0, ma l'esaminatore \u2014 John J McCarthy, del \"Arizona Polygraph Laboratory\" \u2014 disse che avrebbe tenuto conto dello stato nervoso di Travis.\nNell'intervista a Travis prima dell'inizio dell'esame, McCarthy ricevette due ammissioni: primo, aveva fumato marijuana un paio di volte, ma non era mai stato un consumatore regolare; secondo, lui e il fratello minore di Mike Rogers avevano subito un arresto per frode un paio di anni prima per aver alterato i salari. Questo era stato l'unico problema serio che aveva avuto con la legge \u2014 ma Travis rimase piuttosto imbarazzato per questo episodio. Per inciso, Philip J. Klass not\u00f2 che Travis una volta affermava di essere andato in prigione per questo crimine, anche se aveva ricevuto due anni di libert\u00e0 vigilata, poich\u00e9 era stato il primo crimine.\nQuindi McCarthy supervision\u00f2 l'esame al poligrafo, che fu anch'esso oggetto di controversie. Travis afferma che McCarthy si \u00e8 comportato in maniera poco professionale, mentre McCarthy insiste nel dire che fu Travis che fall\u00ec al poligrafo e tent\u00f2 di imbrogliare. Ad un certo punto, riferisce Travis, McCarthy chiese se Travis fosse \"in collusione\" con qualcuno per perpetrare una truffa. Travis disse lui di non conoscere quella parola, e McCarthy \u2014 riferisce Travis \u2014 rifece la domanda in maniera ostile e aggressiva, spiegando che collusione indicava la pianificazione o la cospirazione con qualcun altro, proprio come Travis aveva fatto per frodare sui salari e sviare le verifiche.\nDopo aver completato l'esame, McCarthy afferm\u00f2 che Travis stava mentendo. Clark cita il rapporto ufficiale di McCarthy: \u00abIn base alla sua reazione in tutti i grafici, \u00e8 opinione di questo esaminatore che Walton, di concerto con gli altri, sta tentando di perpetrare una truffa sugli UFO, e che egli non \u00e8 stato su un veicolo spaziale\u00bb.\nSuccessivamente Clark affermer\u00e0 che \u00aballe volte Travis tratteneva il fiato, nel tentativo di ingannare la macchina\u00bb.\nI Walton, l'APRO e il National Enquire decisero di tenere segreti i risultati di questo test, in larga parte a causa, secondo loro, dei dubbi riguardo ai metodi e all'obiettivit\u00e0 di McCarthy. Otto mesi dopo, quando questa decisione venne resa pubblica, le accuse di inganno e di insabbiamento si intensificarono. Travis avrebbe sostenuto e superato due esami supplementari al poligrafo, sebbene i risultati eliminati del primo esame lo avrebbero messo in cattiva luce e se ne sarebbe fatta menzione in quasi ogni discussione sul caso fino al presente.\nQuando Klass rese pubblico che il primo esame alla macchine della verit\u00e0 era stato cancellato, molti di quelli che avevano pensato che Travis avesse raccontato una storia vera (o al massimo che \"sospettavano\" fosse vera), riconsiderarono il caso in modo pi\u00f9 scettico. Travis, Duane e i membri dell'APRO dissero che McCarthy era da biasimare, aveva messo in imbarazzo Travis, facendo domande irrilevanti in modo da creare le condizioni per ottenere un risultato negativo. Secondo Clark, le opinioni di riconosciuti esperti di poligrafo erano divise circa la validit\u00e0 dell'esame di McCarthy: Harry Reed ne support\u00f2 la validit\u00e0, mentre lo psicologo David Raskin dell'Universit\u00e0 statale dello Utah disse che il metodo di McCarthy era \u00abvecchio di 30 anni\u00bb.\nPhilip J. Klass \u2014 di professione giornalista dell'aviazione, ma anche noto studioso di UFO \u2014 lanci\u00f2 una concertata e sostanziosa critica contro le affermazioni di Travis, sostenendo in particolare che c'era un pesante motivo finanziario sotto l'intera faccenda. Rogers sapeva che non sarebbe stato in grado di completare il lavoro con le autorit\u00e0 forestale, sostiene Klass, e architett\u00f2 un sistema per invocare la clausola \"atto di Dio\", in modo da annullare il contratto senza essere in colpa. Altri sostengono che questa sia un'idea sbagliata, rilevando che l'inadempienza di un contratto di servizio forestale non era necessariamente la catastrofe descritta da Klass: Rogers non era riuscito a completare due dei suoi ultimi contratti con il servizio forestale, eppure era stato riassunto senza apparente pregiudizio. Inoltre, nonostante la sua ansia per il contratto, Rogers non ha mai invocato o tentato di invocare la clausola \"atto di Dio\" all'indomani della scomparsa di Travis.\nKlass e altri notarono anche che \"The UFO Incident\" fu trasmesso sulla NBC appena poche settimane prima della sparizione di Travis. Questo film per la televisione trattava la ricostruzione del racconto dei Coniugi Hill, il primo caso fortemente pubblicizzato di rapimento alieno. Klass e altri ipotizzarono che Walton fosse stato ispirato dal programma. Naturalmente Walton neg\u00f2 di averlo visto, ma Klass osserva che Mike Rogers ne aveva visto almeno una parte. Clark sostiene che il racconto di Walton del tempo trascorso nell'UFO \u00e8 abbastanza differente da quello raccontato dagli Hill, e che inoltre \u00abnon c'\u00e8 una grande somiglianza tra il racconto di Walton e qualsiasi altro racconto che tratti di rapimento alieno\u00bb discusso pubblicamente fino al novembre 1975.\nConseguenze.\nNel 1978, Walton pubblic\u00f2 \"The Walton Experience\", in cui delinea la sua narrazione dell'evento e le sue conseguenze. Nello stesso anno, Bill Barry pubblic\u00f2 \"The Ultimate Encounter\", nel quale sostiene che i vari studiosi di alieni, specialmente Klass, non avevano delineato casi persuasivi e che Walton, e gli altri che sostengono di aver avuto esperienze simili, raccontano una storia che \"credono\" di aver vissuto.\nMatheson sostiene che il libro di Walton contiene alcuni errori fondamentali che danneggiano gravemente il suo caso. Mentre Travis \"si auto-proclama retto\", e afferma di voler solo solo raccontare gli eventi e non \"interpretarli\", Matherson scrive che \u00abil lettore vedr\u00e0 immediatamente che la maggior parte del libro non \u00e8 altro che altamente speculativa, pura ricostruzione immaginaria\u00bb.\nPer esempio, dopo essere svenuto a causa del raggio blu, Walton offre un preciso e romanzato dialogo che descrive la conversazione dei suoi amici dopo che erano fuggiti per la paura. Tuttavia Walton non precisa mai se sta parafrasando le loro parole basandosi su ci\u00f2 che gli avevano raccontato, se li ha interrogati per stabilire cosa avessero detto, o se ha semplicemente supposto la loro conversazione. Matheson sostiene che questo rappresenta una \u00abmancanza di preoccupazione per la precisione letterale che il lettore non pu\u00f2 fare a meno di sospettare, questa \u00e8 una caratteristica di tutto il lavoro\u00bb.\nDopo che si plac\u00f2 l'iniziale furore, Walton rimase a Snowflake e divenne agente di commercio di una segheria; nel 1976 si spos\u00f2 con Dana Rogers e da lei ha avuto sei figli. Al di l\u00e0 del film che racconta la sua vicenda, Travis ha fatto apparizioni occasionali nelle convention di UFO o in speciali televisivi.\n\"Fire in the Sky\".\nNel 1993 il libro di Walton fu adattato in un film, \"Bagliori nel buio\" (\"Fire in the Sky\"), diretto da Robert Lieberman e interpretato da D. B. Sweeney nel ruolo di Travis Walton e Robert Patrick nella parte di Mike Rogers. Clark scrive che il film ottiene un \u00abmoderato successo, critiche discordanti e denunce degli ufologi riguardo alle imprecisioni e alle esagerazioni\u00bb. L'imprecisione maggiore riguarda il tempo trascorso sull'UFO, non avendo quasi nessuna somiglianza con la narrazione originale. Lo sceneggiatore Tracy Torm\u00e9 invi\u00f2 lettere a molti ufologi, sostenendo che le modifiche erano state richieste dai funzionari dello studio, e si scus\u00f2 di tali modifiche, sostanziali rispetto alla narrazione di Walton.\nNella scena del film in cui gli abitanti del paese si riuniscono in chiesa per affrontare la situazione insieme allo sceriffo, al minuto 55:30 appare in un cameo il vero Travis Walton.\nWalton e Mike Rogers fecero alcune apparizioni promozionali per lanciare il film; discussero con Klass durante il \"Larry King Live\"; in quell'occasione Klass perse la pazienza e chiam\u00f2 Rogers \u00abmaledetto bugiardo\u00bb. Nel suo libro, Clark non contestualizza la frase di Klass, lasciando quindi sconosciuto il motivo dell'insulto.\nSull'onda del rinnovato interesse generato dal film, Walton, Mike Rogers e Allen Dallis acconsentirono a fare un test al poligrafo su richiesta \u00abdell'ufologo scettico, Jerry Black\u00bb. Nuovamente i test furono condotti da Cy Gilson, e tutti gli uomini affermarono che gli eventi a cui si riferivano erano veri. Gilson concluse che tutti e tre gli uomini dicevano la verit\u00e0 riguardo alle loro risposte sugli eventi del 5 novembre 1975.\nAl momento dell'uscita del film, Walton ristamp\u00f2 \"The Walton Experience\" con lo stesso titolo del film, arricchendolo con la confutazione dei commenti di Klass.\nUn testimone indipendente.\nAccadde un curioso episodio durante i primi avvenimenti pubblicitari del film. Walton fu contattato da un uomo che affermava di essere andato a caccia con la moglie nella stessa zona del rapimento di Travis. L'uomo raccont\u00f2 che avevano visto il disco mentre sparava il raggio di luce blu, per poi sparire nel cielo. Come ufficiale attivo dell'intelligence militare, l'uomo disse che aveva riportato l'accaduto ai suoi superiori, i quali gli dissero di rimanere calmo fino a che i compagni di Walton non fossero stati effettivamente accusati di un crimine collegato alla scomparsa. Walton consider\u00f2 plausibile la storia dell'uomo, e la raccont\u00f2 a Tracy Torm\u00e9, che aveva scritto la sceneggiatura di \"Bagliori nel buio\". Torm\u00e9 chiese all'uomo di sottoporsi alla macchina della verit\u00e0 con la supervisione di Cy Gilson, che aveva gi\u00e0 condotto i test sui compagni di Travis quasi venti anni prima.\nGilson pose all'uomo due insiemi di domande: il primo riguardante l'avvistamento dell'UFO e su quanto aveva affermato all'ufficiale dell'intelligence militare; il secondo chiedeva se fosse d'accordo con qualcuno (specificatamente Klass e/o il \"Committee for Skeptical Inquiry\") per screditare Travis, e se il suo superiore avesse effettivamente ordinato all'uomo di tacere sull'UFO. L'uomo insistette che diceva la verit\u00e0.\nGilson era invece dell'opinione che l'uomo mentisse su tutte le sue affermazioni e, inoltre, che aveva deliberatamente cercato di fuorviare Gilson e ingannare il poligrafo. Walton ipotizz\u00f2 che se l'uomo avesse superato l'esame di Gilson, i suoi complici si sarebbero fatti avanti per screditare i metodi della Gilson e quindi screditare i taglialegna che erano stati ritenuti veritieri secondo gli esami della Gilson. Per corroborare tale sospetto esisteva il caso del Progetto Alpha, portato avanti nel 1979 da James Randi, il quale si proponeva di usare prestigiatori per dimostrare che i parapsicologi potevano essere ingannati con i giochi di prestigio. Tuttavia, nel Progetto Alpha, i prestigiatori sotto copertura erano obbligati ad ammettere l'inganno, se fosse stato loro chiesto direttamente se stavano fingendo. Ci\u00f2 contrasta con il caso Walton del \"testimone oculare\", che affermava di dire la verit\u00e0, anche quando gli \u00e8 stato chiesto direttamente se stava mentendo.\nWalton accus\u00f2 Klass di aver preparato il testimone oculare apparentemente falso, ma Klass neg\u00f2 l'accusa: \u00abnon mi sarei mai impegnato in tale inganno, sapendo che se fosse stato scoperto avrei rovinato la mia reputazione di giornalista tecnico e di ricercatore di UFO\u00bb."}
{"id": "2371303", "revid": "1543377", "url": "https://it.wikipedia.org/wiki?curid=2371303", "title": "Aviemore", "text": "Aviemore (in gaelico \"An Aghaidh Mh\u00f2r\") \u00e8 una citt\u00e0 di 2.397 abitanti (censimento del 2001), ora 2.440, ed un sito turistico ubicato nella regione del Cairngorms National Park nelle Highlands della Scozia. Prima del 1890 era una enclave della contea di Moray e dal 1890 al 1975 appartenne alla contea dell'Inverness-shire.\nLa citt\u00e0 \u00e8 un rinomato centro sciistico e di altri sport invernali, e per le passeggiate sulle montagne Cairngorm.\nUbicazione.\nAviemore si trova sulla strada B9152 fra Inverness e Perth. La Aviemore railway station si trova sulla Highland Main Line ed Aviemore \u00e8 anche il capolinea sud della Strathspey Railway, un'antica linea ferroviaria oggi estesa a Grantown-on-Spey.\nSci.\nAviemore \u00e8 stato uno dei primi centri sciistici di Scozia, prima che venisse aperto Chairlift nel 1960."}
{"id": "2371306", "revid": "762947", "url": "https://it.wikipedia.org/wiki?curid=2371306", "title": "Paolo Francesco Parenti", "text": "Biografia.\nSi form\u00f2 musicalmente presso il Conservatorio della Piet\u00e0 dei Turchini di Napoli, dove studi\u00f2 contrappunto sotto Nicola Sala, armonia e accompagnamento con Lorenzo Fago e probabilmente canto con La Barbara; inoltre, come riferitoci da Villarosa, egli \"ricevette dei consigli da Traetta per lo stile ideale\" (prima della partenza di quest'ultimo per Venezia) e prese la musica del compositore pugliese come sua guida. Debutt\u00f2 come operista nella citt\u00e0 partenopea probabilmente prima del 1783 con l'opera buffa \"La vendemmia\". Prosegu\u00ec quest'attivit\u00e0 compositiva mettendo in scena sue produzioni in altre citt\u00e0 italiane, sebbene diverse sue opere non risultano essere mai state rappresentate. Tra queste si ricorda in particolare \"Il matrimonio per fanatismo\" che riscosse un notevole successo a Roma.\nNel 1790 si stabil\u00ec a Parigi, dove il suo primo compito fu di effettuare delle aggiunte a una ripresa de \"La rencontre impr\u00e9vue\" di Gluck, che venne data il 1\u00ba maggio di quell'anno all'Op\u00e9ra-Comique come \"Les fous de M\u00e9dine\". In seguito Parenti compose altri quattro lavori comici per il Th\u00e9\u00e2tre Italien."}
{"id": "2371307", "revid": "938", "url": "https://it.wikipedia.org/wiki?curid=2371307", "title": "European Currency Unit", "text": ""}
{"id": "2371311", "revid": "1543377", "url": "https://it.wikipedia.org/wiki?curid=2371311", "title": "Katrin Apel", "text": "Biografia.\nCarriera nello sci di fondo.\nHa fatto parte della nazionale tedesca di sci di fondo fino al 1994, con la quale ha partecipato ai Mondiali juniores del 1993 vincendo il bronzo nella 5\u00a0km a tecnica classica.\nIn Coppa del Mondo ha esordito il 16 gennaio 1993, nella 10\u00a0km a tecnica libera di Cogne (49\u00aa), e ha ottenuto il miglior piazzamento in carriera il 19 marzo successivo nella 10\u00a0km a tecnica classica di \u0160trbsk\u00e9 Pleso (38\u00aa).\nCarriera nel biathlon.\nDopo aver fallito la qualificazione per i XVII Giochi olimpici invernali di si \u00e8 dedicata al biathlon. In Coppa del Mondo ha esordito il 7 dicembre 1995 nell'individuale di \u00d6stersund (38\u00aa), ha conquistato il primo podio il 7 marzo 1996 nell'individuale di Pokljuka (3\u00aa) e la prima vittoria il 17 dicembre 1998 nella staffetta di Osrblie.\nTra i suoi risultati di maggior rilievo figurano i due ori olimpici conquistati in staffetta a e a .\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nSP = sprint\nPU = inseguimento\nRL = staffetta"}
{"id": "2371316", "revid": "125996718", "url": "https://it.wikipedia.org/wiki?curid=2371316", "title": "Societ\u00e0 inca", "text": "La societ\u00e0 dell'impero inca abit\u00f2 quello che oggi sono: il Per\u00f9, la Bolivia, il Cile, la Colombia, l'Ecuador e l'Argentina dall'anno 1438 al 1533. Durante questo periodo gli Inca conquistarono od assimilarono pacificamente buona parte del Sudamerica occidentale, a cavallo della catena montuosa delle Ande. L'impero inca ebbe una vita molto limitata dato che nel 1533 Atahualpa, ultimo imperatore Inca denominato Sapa Inca, fu ucciso per ordine del \"conquistador\" Francisco Pizarro, segnando l'inizio del dominio spagnolo.\nStruttura sociale.\nLa figura pi\u00f9 importante dell'impero era il \"Sapa Inca\" (l'unico Inca), ovvero l'imperatore, e la \"coya\", ovvero l'imperatrice. Quando veniva scelto un nuovo imperatore, i suoi sottoposti costruivano per la sua famiglia una residenza imperiale. La residente del precedente Sapa Inca restava a disposizione del vecchio regnante e della sua famiglia. Solo i discendenti dell'originale trib\u00f9 Inca potevano diventare Inca. I giovani della famiglia Inca frequentavano la \"Yachayhuasis\" (casa della conoscenza) per ottenere un'istruzione.\nUno dei motivi per cui l'impero si espanse cos\u00ec tanto in cos\u00ec poco tempo \u00e8 da ricercare nel fatto che la religione era comune a tutti i popoli. Secondo queste credenze il Sapa Inca continuava a regnare sui suoi territori, anche dopo la morte. Ogni imperatore poteva diventare ricco e potente solo se possedeva dei terreni. Questo significava che per ottenere terre di propria esclusiva propriet\u00e0, ogni nuovo re doveva conquistare altri popoli espandendo i propri domini. Quindi, con ogni nuovo imperatore, l'impero si espandeva.\nIl Tahuantinsuyu era un sistema federalista composto da un governo centrale con a capo l'Inca e quattro province: Chinchaysuyu (nord-ovest), Antisuyu (nord-est), Qontisuyu (sud-ovest) e Qollasuyu (sud-est). I quattro angoli di queste province si incrociavano al centro, Cuzco. Ogni provincia aveva un governatore che controllava gli ufficiali locali, che a loro volta controllavano le zone agricole delle vallate dei fiumi, le citt\u00e0 e le miniere. C'erano catene di comando separate per le istituzioni religiose e militari, il che port\u00f2 ad un sistema di parziali controlli e bilanciamenti del potere. Gli ufficiali locali erano responsabili di dirimere le liti tra i coloni e di tenere traccia del contributo di ogni famiglia al mita (servizio pubblico obbligatorio).\nI quattro governatori principali erano chiamati \"apos\". Il successivo grado gerarchico, i \"tukuyrikuq\" (capi locali), contava 90 persone ed era incaricato della gestione di una citt\u00e0 e dei suoi dintorni. Sotto di loro stavano quattro livelli amministrativi:\nPer ogni cinque \"waranqa curaca\", \"pachaka curaca\" e \"chunka kamayuq\" c'era un intermediario con il livello superiore chiamato, rispettivamente, \"picqa waranqa curaca\", \"picqa pacaka curaca\" e \"picqa conka kamayoq\". Questo significa che i responsabili di medio livello gestivano da 2 a 5 persone, mentre i \"conka kamayoq\" (al livello di gestione dei lavoratori), gli \"apos\" ed i \"t'oqrikoq\" (al livello superiore) avevano ognuno 20 persone di cui rendere conto.\nI discendenti dell'originale trib\u00f9 Inca non erano abbastanza numerosi per poter amministrare l'intero impero senza aiuto. Per far fronte alla necessit\u00e0 di comando a tutti i livelli, gli Inca istituirono un sistema di servizio civile. I ragazzi di 13 anni e le ragazze in et\u00e0 di prime mestruazioni dovevano sottoporsi ad un test di intelligenza da parte degli ufficiali Inca locali. In caso di fallimento, il loro ayllu (gruppo familiare esteso) avrebbe insegnato loro uno dei numerosi lavori quali: agricoltura, lavorazione dell'oro, tessitura o arte militare. Se avessero passato il test, invece, sarebbero stati inviati a Cuzco per frequentare la scuola e diventare amministratori. Veniva insegnato loro a leggere il quipu (scritti su corda intrecciata) e l'iconografia inca, l'arte del comando, la religione e, soprattutto, la matematica. I diplomati di questa scuola costituivano la nobilt\u00e0 e ci si aspettava che si sposassero con esponenti di famiglia nobile.\nNonostante alcuni operai fossero molto stimati, come ad esempio l'orafo ed il sarto reali, questi non avevano la possibilit\u00e0 di entrare a far parte della classe regnante. Al massimo potevano sperare che i loro figli fossero promossi all'esame da adolescenti entrando a far parte del servizio civile. Nonostante gli operai fossero considerati la classe sociale pi\u00f9 bassa, avevano un minimo di diritti riconosciuti e tutti i ceti erano ugualmente soggetti allo Stato di diritto. Ad esempio, se un operaio veniva accusato di furto e le prove si dimostravano false, l'ufficiale locale poteva essere punito per non aver fatto bene il proprio lavoro.\nEducazione dei giovani.\nL'educazione dei giovani Inca era severa rispetto agli standard odierni. Un neonato, alla nascita, veniva lavato in acqua fredda ed avvolto in un piumino. In seguito veniva posto in una buca nel pavimento che usava come spazio di gioco. Quando aveva circa un anno, al bambino veniva impartita una dura disciplina. A 14 anni ai maschi veniva consegnato un perizoma durante una cerimonia ufficiale, per demarcare la sua virilit\u00e0. I ragazzi delle famiglie nobili erano soggetti a varie prove di resistenza e conoscenza. Dopo il test ricevevano orecchini ed un'arma.\nDonne.\nLe donne costituivano una parte essenziale della societ\u00e0. Il loro principale ruolo era quello di badare ai bambini; avevano anche molti altri compiti casalinghi che rendevano dura la loro vita dopo il matrimonio.\nMatrimonio.\nSolitamente le donne Inca si sposavano a 16 anni. Nella societ\u00e0 inca la monogamia non era obbligatoria ma, per motivi economici, gli uomini riuscivano a mantenere solo una moglie.\nLe prove di matrimonio, simili alle attuale convivenze, erano normali nella cultura inca. In questo genere di matrimonio l'uomo e la donna si accordavano provando ad essere sposati per qualche anno. Alla scadenza la donna poteva tornare dai genitori se lo desiderava e il marito poteva cacciarla se credeva che la prova non avesse funzionato come previsto. Una volta che il matrimonio diventava definitivo, potevano divorziare solo se non avevano avuto figli.\nQuasi sempre le donne sposavano uomini della stessa classe sociale. Nonostante fosse raro che una donna sposasse un uomo di ceto superiore, questo poteva accadere se la donna era giovane. L'unico modo per una donna di elevare il proprio grado sociale era quello di farsi notare da un uomo importante.\nNella societ\u00e0 inca il matrimonio non era una festa. Era invece visto come un accordo puramente economico stipulato tra due famiglie. Una volta che una donna si era sposata, ci si aspettava da lei che recuperasse il cibo e lo cucinasse, che si prendesse cura di animali e bambini ed anche che andasse al mercato. I doveri della donna non cambiavano qualora restasse incinta. Nel momento in cui scopriva di aspettare un bambino pregava facendo offerte al dio inca noto come \"Kanopa\".\nArti.\nGli Inca erano una societ\u00e0 di conquistatori e la loro assimilazione espansionistica di altre culture \u00e8 evidente nel loro stile artistico. Lo stile inca utilizzava i vocabolari di molte regioni e culture, ma li incorporava all'interno di uno stile imperiale standardizzato che potesse essere facilmente replicato e diffuso per tutto l'impero. Le forme geometriche semplici e gli animali fortemente stilizzati rappresentati su ceramiche, legni intagliati, tessuti ed opere in metallo, facevano parte della cultura inca. I motivi delle altre societ\u00e0 non venivano usati direttamente, con l'eccezione dell'arte di \"Huari\" e \"Tiahuanaco\".\nArchitettura.\nL'architettura era sicuramente la pi\u00f9 importante delle arti inca, e la lavorazione di ceramica e tessuti rifletteva i motivi che trovavano miglior accoglienza nell'architettura. I templi in pietra costruiti dagli Inca non utilizzavano la malta tipica degli edifici della vecchia Tiahuanaco. Gli Inca importarono i mastri muratori dalla regione di Tiahuanaco a Cuzco, dopo aver conquistato le terre a sud del lago Titicaca. Le rocce usate nella costruzione erano scolpite in modo da adattarsi perfettamente alle altre calando continuamente una roccia su un'altra e scavando ogni parte della roccia sottostante in cui la polvere veniva schiacciata. Presumibilmente, le due rocce aderivano talmente bene che neanche la lama di un coltello poteva passare attraverso di loro. La perfetta aderenza, e la concavit\u00e0 della roccia sottostante, rendevano questi muri particolarmente resistenti ai frequenti terremoti che colpivano la zona. Gli Inca erigevano muri diritti, tranne in importanti siti religiosi e nelle citt\u00e0 che venivano costruite in colpo solo.\nGli Inca scolpivano anche l'ambiente naturale in cui vivevano. Si potrebbe pensare che una roccia situata lungo il percorso inca sia completamente naturale, se non si facesse caso al fatto che in certo momento dell'anno il sole proietta un'ombra strana, tradendo la sua forma artificiale. Anche i ponti di corda inca erano spesso usati dai chaski. Gli Inca adottarono il sistema agricolo delle terrazze tipico della precedente civilt\u00e0 degli Huari. Le terrazze non gli servivano solo per la produzione di cibo. Presso il \"tambo\" di Ollantaytambo si sono trovate prove che dimostrano che le terrazze erano usate per piantare fiori.\nLe terrazze di Moray sono uno spettacolare esempio di applicazione di questa tecnica da parte degli Inca. E' stato ipotizzato che venissero usate per la coltivazione agricola, dato che non sono state trovate grandi differenze termiche tra la parte inferiore e superiore, oppure potrebbero essere state semplicemente decorative.\nI troni provinciali inca era spesso scavati in rocce che affioravano in modo naturale ed esistevano oltre 360 sorgenti naturali nell'area che circondava Cuzco, come ad esempio quelle di Tambo Machay. A Tambo Machay la roccia naturale fu scolpita aggiungendo altre opere in pietra, creando alcove e dirigendo l'acqua nelle fontane. Queste opere pseudo-naturali servivano per esibire il rispetto del Inca per la natura, ed il controllo che avevano su di essa.\nCostruzione delle navi.\nPer la pesca, il commercio, la costruzione, il trasporto e per motivi militari, gli Inca costruirono navi d'alto mare chiamate balsa, intrecciando canne di totora. Il pi\u00f9 grande di questi vascelli misurava da 20 a 30 metri di lunghezza, rendendolo quindi paragonabile alle caravelle spagnole. Questa tecnica di costruzione navale fatta utilizzando canne intrecciate \u00e8 tipica del Per\u00f9 e risale a prima dell'arrivo degli Inca. Esistono raffigurazioni di queste barche anche su ceramiche Mochica, databili al 100.\nAbiti.\nGli ufficiali inca vestivano tuniche stilizzate che ne rappresentavano lo status sociale. La tunica raffigurata in questa pagina \u00e8 quella conosciuta relativa al grado pi\u00f9 alto. Contiene un misto di motivi usati per le tuniche di particolari ufficiali. Ad esempio, si crede che la scacchiera bianca e nera sovrastata da un triangolo rosso fosse indossata da soldati dell'esercito inca. Alcuni motivi fanno riferimento ad antiche culture, come ad esempio i rombi degli Huari e la scala a tre gradini dei Mochica.\nGli abiti erano divisi in tre classi. Gli \"awaska\" erano destinato all'uso domestico, con una qualit\u00e0 di circa 120 fili per pollice, e solitamente era fatto con lana di lama. I vestiti pi\u00f9 preziosi, i \"qunpi\", erano divisi in due gruppi. Il primo tipo, intrecciato dai \"qunpikamayuq\" (custodi dei bei vestiti) maschi con lana di alpaca, era raccolto come tributo da tutto il territorio ed usato per il commercio, per vestire i re e per essere donato agli alleati militari. Il secondo tipo di \"qunpi\" era pi\u00f9 prezioso. Era tessuto negli Acllawasi (acllahuasi) dalle \"aclla\" (donne vergini del tempio del dio sole) usando lana di vigogna, ed era utilizzato solo dai re o per motivi religiosi. Questi contavano 600 o pi\u00f9 fili per pollice, e la loro qualit\u00e0 non fu mai eguagliata nel mondo prima dell'arrivo della rivoluzione industriale nel XIX secolo.\nOltre alla tunica, una persona importante vestiva un \"llawt'u\", una serie di corde sistemate attorno alla testa. Per sottolineare la propria importanza, Atahualpa commission\u00f2 un \"llawt'u\" intrecciato con capelli di pipistrello. Il capo di ogni ayllu, o famiglia estesa, aveva il proprio copricapo.\nNelle regioni conquistate si continuava a vestire i vecchi abiti, ma i migliori tessitori, come quelli di Chan Chan, venivano trasferiti a Cuzco per la tessitura dei \"qunpi\". I Chim\u00fa avevano precedentemente rubato gli stessi tessitori dai Cultura Sican, portandoli a Chan Chan.\nGioielleria.\nL'uso di gioielleria non era uniforme all'interno dell'impero. Gli artigiani Chim\u00fa, ad esempio, continuarono ad indossare orecchini anche dopo l'integrazione nell'impero, mentre in altre regioni solo i capi locali potevano farlo.\nAcconciature di capelli.\nLo studio delle mummie ha permesso di effettuare scoperte riguardo alle acconciature di capelli in voga tra gli Inca. Si crede che le donne avessero capelli molto lunghi che solitamente raccoglievano in trecce. Gli uomini, invece, avevano capelli relativamente lunghi e li tagliavano saltuariamente usando un certo tipo di coltello. Si crede che determinate acconciature potessero distinguere le varie classi sociali.\nIl governo inca controllava tutto l'abbigliamento della societ\u00e0. Ognuno riceveva due abiti completi, uno per le occasioni formali ed un equivalente casual, che venivano indossati finch\u00e9 era possibile. Dato che il governo controllava severamente il loro abbigliamento, gli Inca non potevano modificarlo senza il preventivo permesso del governo stesso. Per questo motivo le giovani donne spendevano molto tempo per la cura delle loro acconciature, unica cosa che le distingueva dalle altre.\nOggetti in ceramica ed in metallo.\nLe ceramiche erano per la maggior parte di stampo utilitaristico, ma incorporavano lo stile imperialista prevalente nella tessitura e nel lavoro dei metalli. Inoltre gli Inca suonavano tamburi e strumenti di legno a fiato quali flauti, flauti di Pan e trombe fatte con conchiglie e ceramica.\nGli Inca costruirono begli oggetti in: oro, argento, rame, bronzo e tumbago. I metalli pi\u00f9 preziosi erano per\u00f2 pi\u00f9 rari rispetto alle precedenti culture peruviane. Lo stile metallurgico degli Inca denota una forte ispirazione dall'arte Chim\u00fa ed infatti i migliori artisti del genere provenivano da Chan Chan e furono trasferiti a Cuzco quando il regno di Chimor fu incorporato dall'impero. A differenza dei Chim\u00fa, gli Inca non consideravano i metalli preziosi quanto gli abiti. Nonostante questo le opere in metallo degli Inca erano le pi\u00f9 avanzate d'America. Quando gli spagnoli incontrarono per la prima volta gli Inca, gli furono regalati vestiti di \"qunpi\".\nLe ceramiche inca sono altrettanto caratteristiche e facili da riconoscere. La forma dei vasi era ampiamente standardizzata. Le porcellane pi\u00f9 tipiche avevano un corpo sferico ed una base a forma di cono. Solitamente la sfera aveva due maniglie laterali con un alto collo e un orlo svasato. Solitamente gli Inca raffiguravano teste di animali sulle porcellane o vicino all'orlo dei vasi. C'erano altri stili popolari, tra cui un piatto poco profondo con una sola testa d'uccello ed una maniglia, una coppa con piedistallo ed una bottiglia con una o due maniglie.\nSpesso gli Inca decoravano le ceramiche con molte immagini e colori. I pi\u00f9 usati erano le versioni brillanti di rosso, giallo, arancio, nero e bianco. Come per le altre forme d'arte inca, anche le ceramiche erano spesso decorate con motivi geometrici. Si trovano rombi, quadrati, scacchi, triangoli, cerchi e punti su quasi tutte le loro opere. Altri temi comuni erano animali ed insetti, quali lama, uccelli, giaguari, alpaca, api, farfalle o anche uomini.\nCome parte del pegno delle tasse, agli abitanti di tutte le province era richiesto il lavoro in miniera. Anche se l'impero inca conteneva molti metalli preziosi, gli Inca non gli conferivano la stessa importanza data ai bei vestiti. Gli Inca ereditarono molte delle loro conoscenze metallurgiche dai Chim\u00fa. Data la loro esperienza nel settore, dopo la caduta dei Chim\u00fa molti artigiani furono portati a Cuzco per lavorare per l'imperatore. Rame, stagno, oro ed argento provenivano dalle miniere o dal dragamento dei corsi d'acqua. Rame e bronzo erano usati per la fabbricazione di arnesi agricoli o di armi. Tra gli oggetti pi\u00f9 comuni rinvenuti ci sono bastoni affilati per scavare, teste di mazze, coltelli con lame incurvate, asce, ceselli, aghi e spilli. Tutti questi utensili erano forgiati da un fabbro, e poi distribuiti in tutto l'impero.\nGli Inca utilizzavano i metalli pi\u00f9 preziosi per creare ornamenti e decorazioni. Oro e argento erano largamente usati per i palazzi degli imperatori. Si disse che muri e troni erano coperti di oro e che l'imperatore cenasse con servizi da cucina in oro ed argento. Questi piatti d'oro erano spesso intarsiati con immagini di lama, farfalle o altre creature. Ancora pi\u00f9 ricche delle decorazioni dei palazzi imperiali erano quelle dei templi. I templi erano cosparsi di oggetti sacri e molto preziosi. Copricapi, corone, coltelli cerimoniali, coppe e numerosi abiti da cerimonia erano ornati con oro o argento.\nMolti storici credono che la scelta dell'oro serviva per distinguere gli oggetti sacri dagli altri. L'uso dell'oro ha molto a che fare con la religione inca relativa al sole. A causa dei bei riflessi dell'oro, d\u00e0 l'impressione di contenere un sole, rendendo il metallo ancora pi\u00f9 prezioso all'interno di una societ\u00e0 ossessionata dal sole. L'oro era riservato alle classi pi\u00f9 abbienti composte da sacerdoti, nobili ed ovviamente il Sapa Inca o imperatore.\nIstruzione inca.\nGli Inca utilizzavano quipu o mazzi annodati per tenere traccia dei dati del censimento. Molti dei dati recuperati dai \"quipu\" sopravvissuti si sono rivelati essere dati numerici. Alcuni di loro sembrano essere etichette mnemoniche ed anche il colore, gli spazi e la struttura del \"quipu\" servivano per contenere informazioni. Dato che al momento non si sa come interpretare i dati codificati o non numerici, alcuni studiosi ancora sperano di decifrarne la lingua.\nGli Inca dipendevano in gran parte dalla trasmissione orale come mezzo per conservare la cultura e la conoscenza. L'educazione inca era divisa in due distinte categorie: l'orientamento professionale per i cittadini comuni e quella altamente specializzata per la nobilt\u00e0.\nMedicina.\nGli Inca fecero molte scoperte mediche. Applicarono con successo la trapanazione del cranio, consistente nel praticare buchi nel cranio al fine di diminuire la pressione causata da ferite interne. Le foglie di coca servivano come antidolorifico. I chaski (messaggeri) masticavano la coca per ottenere ulteriore energia e percorrere la strada in meno tempo. Recenti ricerche svolte dalla Erasmus University e dagli studiosi del Medical Center, nella fattispecie Sewbalak e Van Der Wijk, hanno dimostrato che, contrariamente a quanto si crede solitamente, gli Inca non erano soliti consumare la coca. Un'altra cura era quella di coprire la corteccia bollita di un albero di pepe e posizionarle su una ferita quando era ancora calda. Gli Inca usavano anche i porcellini d'India non solo per mangiare, ma anche come cura medica.\nPratiche funerarie.\nGli Inca credevano nella reincarnazione. Coloro che avevano rispettato il codice morale inca (\"ama suwa, ama llulla, ama quella\", ovvero \"non rubare, non mentire, non essere pigro\") sarebbero andati a vivere al calore del sole. Gli altri avrebbero passato l'eternit\u00e0 in una terra fredda.\nGli Inca credevano anche necessario la mummificazione delle persone importanti. Le mummie erano poi sepolte con un corredo funebre che il morto avrebbe portato a pacarina. I mallki (le mummie) erano usati anche in vari riti e celebrazioni. I morti venivano solitamente sepolti in posizione seduta. Un classico esempio \u00e8 dato dalla mummia antica 500 anni soprannominata \"Juanita la Vergine di Ghiaccio\", una ragazza molto ben conservata nel ghiaccio, scoperta a oltre 6000 m di altezza, nei pressi della vetta del monte Ampato nel Per\u00f9 meridionale. Il suo corredo funebre era composto da numerosi oggetti lasciati come offerte agli dei.\nReligione.\nGli Inca erano politeisti. Inti, il Dio Sole, era il dio pi\u00f9 importante, colui che gli Inca credevano essere l'antenato diretto del Sapa Inca, titolo ereditario degli imperatori.\nAltre pratiche.\nGli Inca praticavano la \"deformazione cranica\". Ci riuscivano legando strettamente dei tessuti attorno alla testa nei neonati, in modo da modificare la forma dei loro crani ancora malleabili. Queste deformazioni non portavano a danni cerebrali. I ricercatori del The Field Museum credono che questa usanza fosse utilizzata per sottolineare le differenze etniche all'interno dell'impero.\nCucina ed agricoltura.\n\u00c8 stato stimato che gli Inca coltivassero circa 70 specie di raccolti. I principali erano rappresentati da: patate, patate dolci, mais, peperoncini, cotone, pomodori, arachidi, una radice commestibile chiamata oca ed i chicci di quinoa ed amaranto. Le numerose importanti coltivazioni sviluppate dagli Inca e dalle altre culture sudamericane hanno reso il Sudamerica uno dei centri storici della biodiversit\u00e0 delle coltivazioni (assieme a Medio Oriente, India, Mesoamerica, Etiopia ed Estremo Oriente). Molte di queste piante furono esportate dagli spagnoli e sono oggi diventate fondamentali a livello mondiale.\nGli Inca praticavano l'agricoltura sulle asciutte coste del Pacifico, sugli alti pendii delle Ande, ed all'interno della foresta amazzonia. Nelle Ande facevano ampio uso delle terrazze che non solo gli permettevano di sfruttare il ricco suolo minerario delle montagne, ma anche di avvantaggiarsi del microclima che permetteva la coltivazione per tutto l'anno. Gli attrezzi agricoli erano soprattutto rappresentati da bastoni appuntiti usati per scavare.\nGli Inca allevavano anche lama ed alpaca per ottenerne la lana e la carne e li usavano come animali da soma; per lo stesso motivo catturavano le vigogne vive a causa del prezioso pelo.\nIl sistema stradale inca era un fattore importante per il successo dell'agricoltura, dato che permetteva la distribuzione del raccolto anche su lunghe distanze. Gli Inca costruirono vasti magazzini che gli permettevano di sopravvivere anche durante gli anni in cui El Ni\u00f1o si faceva sentire, al contrario delle vicine popolazioni che soffrivano la cosa.\nI capi inca tenevano traccia di quanto ogni \"ayllu\" dell'impero produceva, anche se poi non venivano tassati per la produzione. Veniva invece usato il \"mita\" per supportare l'impero.\nLa dieta inca era composta soprattutto da pesce e vegetali, sostituiti pi\u00f9 raramente da carne di porcellini d'India e camelidi. Cacciavano anche altri animali per procurarsi carne, pelli e piume. Il mais veniva pestato ed usato per la produzione del chicha, una bevanda alcolica fermentata.\nEconomia.\nSecondo Ferreira e Chamot il sistema sociale degli Inca aveva un'antica origine andina basata sugli ayllu, un gruppo familiare esteso con un antenato comune. Anche il sistema economico era basato su antiche strutture sociali e pu\u00f2 essere spiegato con molti principi, soprattutto reciprocit\u00e0, ridistribuzione e controllo verticale. Questi studiosi aggiungono anche che:\"la ridistribuzione, una pratica impiegata dallo stato, assicurava che tutti i prodotti agricoli non scambiati tramite reciprocit\u00e0 fossero distribuiti in diverse aree dell'impero in base ai cattivi raccolti\". In pratica tra gli obiettivi del governo inca c'era il fatto di evitare la fame di massa."}
{"id": "2371320", "revid": "767487", "url": "https://it.wikipedia.org/wiki?curid=2371320", "title": "Wanderson do Carmo", "text": ""}
{"id": "2371325", "revid": "76963", "url": "https://it.wikipedia.org/wiki?curid=2371325", "title": "Sam Lerner", "text": "Biografia.\nHa iniziato la sua carriera da bambino; ancora giovanissimo l'attore ha preso parte a film quali \"L'invidia del mio migliore amico\" (2004), e ha partecipato a serie televisive tra cui \"Malcolm\", \"Due uomini e mezzo\" e \"The Goldbergs\".\nRiconoscimenti.\nLerner ha conseguito una nomination relativa agli Annie Awards nel 2007, per \"Monster House\" (2006).\nDoppiatori italiani.\nDa doppiatore \u00e8 sostituito da:"}
{"id": "2371332", "revid": "438678", "url": "https://it.wikipedia.org/wiki?curid=2371332", "title": "Huli", "text": "Gli huli sono una popolazione indigena degli stati del sud est asiatico, in particolare dell'isola della Nuova Guinea.\nSono oltre 65000 e vivono in questa area da almeno 600 anni. Oltre alla loro lingua parlano un pidgin speciale e l'inglese.\nGli Huli sono una popolazione indigena che vive nelle regioni meridionali della Nuova Guinea, nelle regioni di Tari, Koroba, Margaraima e Komo. Con una popolazione di circa 150.000 abitanti, vivono in quest'area da almeno 1000 anni. Parlano principalmente la lingua Huli e il Tok Pisin, molti parlano anche alcuni dei dialetti particolari, mentre una minoranza parla anche inglese."}
{"id": "2371348", "revid": "729019", "url": "https://it.wikipedia.org/wiki?curid=2371348", "title": "Ferrovia Gioia Tauro-Palmi-Sinopoli", "text": "La ferrovia Gioia Tauro-Palmi-Sinopoli \u00e8 una linea a scartamento ridotto della Calabria, gestita dalle Ferrovie della Calabria il cui esercizio ferroviario viaggiatori, dal 1\u00ba febbraio 2011 \u00e8 stato sospeso \"fino nuovo avviso\" e sostituito da autoservizio sostitutivo.\nStoria.\nLa scelta di realizzare questa tratta ferroviaria fu decisa il 26 gennaio 1911 dal governo italiano, con decreto n. 135, che stabiliva la costruzione della linea a scartamento ridotto e faceva parte in realt\u00e0 di un piano pi\u00f9 ampio, non interamente realizzato, di rete \"trasversale reggina\" progettato dalla Mediterranea Calabro Lucane e comprendente l'altra linea per Cinquefrondi, ambedue dette \"Taurensi\", facenti capo alla stazione FCL di Gioia Tauro e la ferrovia Gioiosa Jonica-Mammola. La scelta del governo fu dettata dall'invito che fecero, all'esecutivo, i deputati del territorio, i consiglieri provinciali ed i sindaci del circondario di Palmi, che si erano riuniti a Palmi il 7 gennaio 1908 per discutere sul progetto della ferrovia Gioia Tauro-Gioiosa Jonica.\nI lavori, iniziati nella seconda met\u00e0 degli anni dieci, portarono all'inaugurazione della linea il 21 aprile del 1928 sotto la gestione della MCL (Mediterranea Calabro Lucane), dopo di che si arrestarono del tutto. \nFino al secondo dopoguerra la ferrovia ebbe un consistente volume di traffico sia viaggiatori che merci tuttavia a partire dagli anni cinquanta cominci\u00f2 a farsi sentire il peso dell'obsolescenza delle infrastrutture e dei rotabili.\nIn seguito all'acceso dibattito parlamentare seguito al grave disastro del 1961, in cui vennero accertate le gravi carenze delle infrastrutture calabro-lucane, il Governo, con la legge 1855 del 23 dicembre 1963 revoc\u00f2 la concessione alla \"Mediterranea\", istituendo la Gestione commissariale governativa delle Ferrovie Calabro Lucane. Dal 1991, in seguito allo scorporo della rete calabra da quella lucana, la linea \u00e8 gestita dalle Ferrovie della Calabria divenute \"Ferrovie della Calabria S.r.l.\" dal 1\u00ba gennaio 2001.\nNel 1994 la linea venne limitata a Palmi e nel 2011 anche l'ultimo tronco rimasto venne sospeso a causa di una frana.\nCaratteristiche.\nPercorso.\nLa linea per Palmi e Sinopoli ha origine dalla stazione di Gioia Tauro FCL costruita di fianco, a sud-ovest, della Stazione di Gioia Tauro delle Ferrovie dello Stato. Annessi alla detta stazione sono gli impianti di Deposito locomotive e le Officine Ferroviarie. La linea \u00e8 gi\u00e0 dall'inizio indipendente e parallela a quella per Cinquefrondi distaccandosene dopo alcune centinaia di metri e attraversando l'ardito viadotto sul Petrace parallelo a quello della Ferrovia Tirrenica Meridionale; poi piega verso l'interno e prende a salire raggiungendo Palmi. Le salite si fanno pi\u00f9 consistenti dopo Seminara. In atto (giugno 2011) l'esercizio viaggiatori \u00e8 sostituito da autoservizio della stessa societ\u00e0.\nMateriale rotabile.\nIl primo tronco attivato, da Gioia Tauro a Seminara, venne esercito inizialmente con trazione a vapore affidata alle locomotive Gr. 001 di costruzione Breda al traino di carrozze Carminati &amp; Toselli.\nI primi mezzi a trazione Diesel fanno la comparsa dalla met\u00e0 degli anni trenta: si tratta di automotrici unidirezionali a 2 assi note come \"Emmine\". \nNegli anni '50, per migliorare il servizio, quattro vecchie carrozze Carminati &amp; Toselli furono trasformate in altrettante automotrici M2.75.\nUn salto di livello qualitativo si ebbe con l'entrata in servizio nei primi anni settanta delle nuove automotrici M2.200, le cui prime unit\u00e0 arrivarono nel 1973 ma ci\u00f2 non valse a diminuire il calo del traffico viaggiatori e la quasi scomparsa di quello merci soprattutto nella tratta estrema fino a Sinopoli. Qualche anno dopo entrarono in servizio le nuove locomotive diesel LM4 che decretarono l'accantonamento definitivo delle locomotive a vapore."}
{"id": "2371353", "revid": "1318658", "url": "https://it.wikipedia.org/wiki?curid=2371353", "title": "Toyota TF105", "text": "La Toyota TF105 \u00e8 una vettura di Formula 1 con la quale la scuderia nipponica ha disputato il campionato mondiale di Formula 1 2005. Al confermato Jarno Trulli \u00e8 stato affiancato Ralf Schumacher.\nSviluppo.\nDisegnata da Mike Gascoyne, si tratta della prima interamente progettata dall'ingegnere inglese, giunto a Colonia in dicembre 2003 e pertanto impossibilitato a dare un grosso contributo nella progettazione della TF104. Il lavoro riguardante la TF105 ha avuto inizio al termine della stagione 2004, ottemperando al nuovo regolamento tecnico che sarebbe entrato in vigore a partire dalla stagione successiva. Principalmente andava rivisto il propulsore, in quanto a partire dal 2005 sarebbe entrata in vigore la regola secondo la quale veniva imposto l'utilizzo dello stesso motore per due gare. Molti altri elementi della vettura furono innovati, ripartendo il lavoro in modo che la supervisione della progettazione spettasse a Mike Gascoyne, mentre il telaio venisse realizzato sotto le direttive di Gustav Brunner.\nSpecifiche tecniche.\nLa TF105 non si discosta troppo dalle forme della progenitrice, pur presentando delle novit\u00e0 e degli affinamenti: la nuova monoposto \u00e8 dotata di un telaio ulteriormente alleggerito e rialzato in prossimit\u00e0 dell'avantreno, in ottemperanza al nuovo regolamento. L'alettone posteriore \u00e8 stato ravvicinato al retrotreno e presenta ora lunghe paratie laterali e particolarmente sagomate, mentre le fiancate denotano lunghi sfoghi d'aria a forma di camino e piccoli profili alari. Decisamente originale \u00e8 il sistema dei triangoli della sospensione anteriore, che presenta dei profili atti a migliorare i flussi aerodinamici. Analogamente a quanto accaduto nel 2004, anche nel 2005 la Toyota ha messo in pista una versione B della propria vettura, che ha fatto il suo debutto in Giappone: sono state modificate le sospensioni, montate ora pi\u00f9 in alto, mentre il fondo della vettura \u00e8 stato ampiamente rivisto. Nell'inverno tra il 2005 e il 2006 \u00e8 stata utilizzata la TF105.5, essenzialmente una TF105 utilizzata per testare il motore V8, introdotto per la stagione 2006, fino alla messa in pista della nuova Toyota TF106. La TF105 detiene il record di velocit\u00e0 al chiuso, ottenuto nel corso di una puntata dell'ottava serie della trasmissione televisiva britannica \"Top Gear\", presso l'ExCeL Exhibition Centre. The Stig raggiunse i 81\u00a0mph (circa 130\u00a0km/h), velocit\u00e0 ridotta a causa della mancanza d'aderenza dovuta al fondo oltre che al poco spazio a disposizione.\nStagione 2005.\nLa stagione fu molto pi\u00f9 positiva rispetto alle precedenti. La Toyota conquista infatti 88 punti (45 con Schumacher e 43 con Trulli) giungendo quarta nel campionato mondiale costruttori. L'inizio di stagione \u00e8 molto promettente con Trulli che chiuse secondo nella seconda e nella terza gara (rispettivamente in Malesia e Bahrain), regalando i primi podi nel mondiale alla scuderia giapponese. Da evidenziare come nelle prime tre gare Trulli partir\u00e0 due volte dalla seconda piazza e una volta dalla terza. Dopo 3 gare Trulli e la Toyota erano secondi nelle rispettive classifiche mondiali, dietro a Fernando Alonso e la Renault.\nIl resto dell'annata fu meno positivo in termini di risultati. Trulli and\u00f2 nuovamente a podio in Spagna e conquist\u00f2 la prima \"pole\" della Toyota nel controverso Gran Premio d'Indianapolis. In seguito a un incidente occorso nelle prove del venerd\u00ec a Ralf Schumacher a causa del cedimento di uno pneumatico, il pilota tedesco non prende parte alla gara, sostituito dal terzo pilota Ricardo Zonta. L'incidente fece nascere dubbi sul fatto che le gomme Michelin potessero terminare la gara. Preoccupata che si trattasse di un difetto di costruzione, la Michelin ha chiesto ai suoi \"team\" di non partecipare alla gara e comunque di modificare le regolazioni delle vetture. Per tale ragione entrambe le Toyota furono costrette al ritiro dopo il giro di formazione e Trulli non pot\u00e9 sfruttare la \"pole\". Tra l'altro la gara statunitense e la prima gara, in Australia, furono le uniche in cui nessuna delle Toyota TF105 riusc\u00ec ad andare a punti.\nRalf Schumacher conquist\u00f2 poi un terzo posto in Ungheria e il giro pi\u00f9 veloce nel Gran Premio di Spa, primo per il \"team\".\nCon la versione B, che debutt\u00f2 nel gran premio di casa, Schumacher fece segnare la seconda \"pole\" dell'anno per la scuderia. Il tedesco fu poi terzo nell'ultimo GP dell'anno, in Cina."}
{"id": "2371356", "revid": "486946", "url": "https://it.wikipedia.org/wiki?curid=2371356", "title": "Mondiale di Formula 1", "text": ""}
{"id": "2371361", "revid": "123384889", "url": "https://it.wikipedia.org/wiki?curid=2371361", "title": "Stupida (singolo)", "text": "Stupida \u00e8 una canzone scritta da Federica Camba, Diego Calvetti, Daniele Coro e registrata da Alessandra Amoroso per il suo EP di debutto \"Stupida\".\nDescrizione.\n\"Stupida\" \u00e8 stata presentata in anteprima da Alessandra Amoroso durante la puntata del 24 marzo 2009 del talent show \"Amici di Maria de Filippi\", di cui la cantante era una concorrente in gara. Il brano \u00e8 stato reso disponibile per il download digitale e per l'airplay radiofonico a partire dal 27 marzo 2009, in concomitanza con l'uscita dell'EP omonimo, da cui il brano \u00e8 stato tratto. Il singolo debutta in classifica alla ventiduesima posizione, per poi salire fino alla prima posizione. \u00c8 il ventisettesimo brano pi\u00f9 scaricato in Italia nel 2009.\nIl brano viene incluso in diverse compilation: nel 2009 in Strike!, nel 2010 in Radio Italia Estate, nel 2013 in Le 100 canzoni italiane di oggi, nel 2014 in 100 canzoni di Radio Italia e nel 2015 in Ciao Italia!.\nNel 2015 viene incisa la versione spagnola del brano, dal titolo \"Est\u00fapida\", contenuta nell'album Alessandra Amoroso.\nVideo musicale.\nIl videoclip prodotto per \"Stupida\" \u00e8 stato girato, per la regia di Gaetano Morbioli, a Verona ed \u00e8 ispirato al film \"Ricomincio da capo\". Nel video Alessandra Amoroso si risveglia ogni mattina ripetendo sempre la stessa giornata, il 12 agosto, giorno del suo compleanno in cui sembra che nessuno si accorga della sua presenza. Nel finale del video finalmente il tempo ricomincia a scorrere normalmente, ed il cambiamento \u00e8 sottolineato anche dal cambio della fotografia che diventa pi\u00f9 luminosa e naturale, rispetto alle atmosfere scure e tendenti al blu, che avevano accompagnato le sequenze fino a quel momento.\nRemix.\nA met\u00e0 maggio 2009 \u00e8 stato distribuito per l'airplay radiofonico un remix di \"Stupida\" prodotto da Emiliano Pepe con il featuring di La Pina.\nCover.\nNel 2010, \"Stupida\" \u00e8 oggetto di una cover da parte di La India, che la traduce e canta in lingua spagnola. La canzone si intitola Est\u00fapida.\nDella canzone viene registrato, per la produzione di Pablo Croce, un videoclip, che racconta il tema di una ragazza disorientata dall'interruzione di una relazione sentimentale.\nRispetto alla canzone italiana, la versione spagnola \u00e8 pi\u00f9 lunga e contiene una ripetizione del ritornello non contenuta nella versione originale.\nLa canzone viene pubblicata in due versioni: una salsa e una ballata."}
{"id": "2371364", "revid": "486946", "url": "https://it.wikipedia.org/wiki?curid=2371364", "title": "Mondiale di Formula Uno", "text": ""}
{"id": "2371365", "revid": "6923", "url": "https://it.wikipedia.org/wiki?curid=2371365", "title": "Campionato del Mondo di Formula 1", "text": ""}
{"id": "2371366", "revid": "1776051", "url": "https://it.wikipedia.org/wiki?curid=2371366", "title": "Rising (Great White)", "text": "Rising \u00e8 l'undicesimo album in studio del gruppo musicale statunitense Great White, pubblicato nel marzo del 2009 dalla Frontiers Records.\nTracce.\nL'edizione europea e giapponese presentano come tracce bonus due cover dei Rolling Stones"}
{"id": "2371368", "revid": "6923", "url": "https://it.wikipedia.org/wiki?curid=2371368", "title": "Campionato del Mondo di Formula Uno", "text": ""}
{"id": "2371369", "revid": "228587", "url": "https://it.wikipedia.org/wiki?curid=2371369", "title": "Sn\u00e5savatnet", "text": "Il lago Sn\u00e5savatnet \u00e8 un lago della Norvegia, tra i pi\u00f9 importanti del Paese.\nIl lago fu creato per erosione glaciale, evidente dalla forma come estensione del fiordo Trondheimsfjord. Il fiume Byaelva \u00e8 emissario del lago e sfocia nel fiordo Beitstadfjorden, un ramo del Trondheimsfjord, nei pressi del comune di Steinkjer.\nLa strada europea E6 costeggia la sponda settentrionale del lago."}
{"id": "2371373", "revid": "1610576", "url": "https://it.wikipedia.org/wiki?curid=2371373", "title": "Massimo Bianchi (cestista)", "text": "Carriera.\nGiocatore.\nPlaymaker di 170 cm, ha giocato in Serie A con la Viola Reggio Calabria, della quale \u00e8 diventato una bandiera, conquistando una Promozione in Serie A1 nella stagione 1984-85. Con la casacca della squadra reggina ha segnato un totale di 3.882 punti.\nAllenatore.\nCome allenatore, ha diretto la Viola Reggio Calabria nel 2000-01 (\u00e8 stato vice di Gaetano Gebbia e Tonino Zorzi, ma capoallenatore dopo l'esonero del primo) e il Basket Teramo nel 2006-07 e 2007-08. Nel 2008-09 ha allenato l'Andrea Costa Imola; nella stagione 2009-2010 ha allenato nuovamente la Viola Reggio Calabria. Dall'estate al novembre 2010 allena il Basket Massafra in Serie A Dilettanti; il contratto viene risolto consensualmente.\nNel 2011 viene nominato vice allenatore dello Scafati Basket, venendo riconfermato per la stagione 2012-13. Il 13 gennaio 2014 viene nominato allenatore \"ad interim\" dell'Azzurro Napoli Basket 2013, in sostituzione dell'esonerato Demis Cavina, e rimane poi fino al termine della stagione.\nIl 9 dicembre 2014 subentra a Giampaolo Di Lorenzo sulla panchina della Bawer Matera, in Serie A2 Silver. Il 28 dicembre subisce un infarto dopo la partita contro il Latina.\nPer la stagione 2017-18 firma come capo allenatore per la Robur Saronno in C Gold Lombardia, raggiunge la finale poi persa contro Nuova Pallacanestro Vigevano che sale in serie B.\nViene riconfermato alla guida di Saronno per la stagione successiva dove raggiunge la semifinale contro la Gilbertina Soresina che poi vincer\u00e0 la finalissima per la serie B.\nNel dicembre 2018 viene insignito del titolo di allenatore benemerito su richiesta della FIP Calabria \nComincia la stagione 2019-20 come assistente di Paolo Moretti alla Viola Reggio Calabria. A gennaio 2020 firma con l'Olimpia Lumezzane C Gold Lombardia per il ruolo di capo allenatore."}
{"id": "2371381", "revid": "135224", "url": "https://it.wikipedia.org/wiki?curid=2371381", "title": "Chelanti", "text": ""}
{"id": "2371383", "revid": "21880", "url": "https://it.wikipedia.org/wiki?curid=2371383", "title": "Serre della Pizzuta", "text": ""}
{"id": "2371388", "revid": "599013", "url": "https://it.wikipedia.org/wiki?curid=2371388", "title": "Giovanni Riina", "text": "Biografia.\nSecondo figlio di Salvatore Riina, viene arrestato l'11 giugno 1996 e condannato all'ergastolo da una sentenza della corte di Assise di Palermo con l'accusa di quattro omicidi che risalgono al 1995: il primo fu quello di Giuseppe Giammona, 22 anni, freddato con due colpi di pistola alla nuca il 28 gennaio mentre si trovava in auto in compagnia della fidanzata; le altre vittime furono Giovanna Giammona e Francesco Saporito, marito e moglie, trucidati il 22 febbraio sotto gli occhi dei loro due figli; l'ultimo omicidio che sanc\u00ec il suo \"battesimo di fuoco\" per Cosa Nostra, fu quello del dottor Antonio Di Caro, strangolato e sciolto nell'acido a Giardinello il 22 giugno con la complicit\u00e0 dello zio Leoluca Bagarella."}
{"id": "2371392", "revid": "46291", "url": "https://it.wikipedia.org/wiki?curid=2371392", "title": "Centaurea busambarensis", "text": "Il fiordaliso della Busambra (\"Centaurea busambarensis\" ) \u00e8 una pianta, angiosperma dicotiledone, appartenente alla famiglia delle Asteraceae, endemica della Sicilia.\nDescrizione.\n\u00c8 una pianta perenne alta da 30 a 50\u00a0cm. La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Tutta la pianta \u00e8 bianco-ragnatelosa.\nLe foglie sono picciolate (quelle basali) e sessili (quelle cauline) e lungo il caule sono disposte in modo alterno. Le foglie basali hanno delle forme lirate con 4 - 7 segmenti laterali. I segmenti sono acuti e mucronati con contorno ovato (sono asimmetrici); i bordi sono continui o grossolanamente dentati. La dimensione dei segmenti aumenta verso l'apice della foglia (alla fine i vari bordi dei segmenti si sovrappongono). Dimensione delle foglie basali: larghezza 3 \u2013 4\u00a0cm; lunghezza 9 \u2013 13\u00a0mm.\nLe infiorescenze (composte da capolini peduncolati) sono scapose. I capolini, discoidi e omogami, sono formati da un involucro a forma ovoidea-oblunga composto da brattee (o squame) disposte su pi\u00f9 serie all'interno delle quali un ricettacolo fa da base ai fiori. Le squame dell'involucro sono disposte in modo embricato e scalato; sono glabrescenti con una appendice nera larga 2 \u2013 3\u00a0mm e delle ciglia lunghe fino a 2\u00a0mm. Il ricettacolo, provvisto di pagliette a protezione della base dei fiori, pu\u00f2 essere rivestito di pula (come il chicco del grano o del riso), oppure pu\u00f2 essere setoloso, raramente \u00e8 nudo (senza pagliette). Diametro dell'involucro: 25 \u2013 28\u00a0mm.\nI fiori in genere sono tubulosi (del tipo actinomorfi), e sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono inoltre ermafroditi e fertili. Molto raramente sono presenti dei fiori periferici radiati e sterili.\nIl frutto \u00e8 un achenio con un pappo. Le forme dell'achenio possono essere obovoidi-fusiformi, compresse lateralmente, con areole a inserzione diritta o laterale-abassiale. Il pericarpo dell'achenio possiede delle sclerificazioni radiali spesso provviste di protuberanze. Il pappo \u00e8 inserito su una piastra apicale all'interno di una anello di tessuto parenchimatico. Le setole del pappo sono disposte su una o pi\u00f9 serie e sono decidue come un pezzo unico e si presentano barbate o piumate. Lunghezza degli acheni: 2 \u2013 4\u00a0mm (il pappo \u00e8 altrettanto lungo).\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Centaureinae \u00e8 una di queste).\nIl genere \"Centaurea\" elenca oltre 700 specie distribuite in tutto il mondo, delle quali un centinaio sono presenti spontaneamente sul territorio italiano.\nFilogenesi.\nLa classificazione della sottotrib\u00f9 rimane ancora problematica e piena di incertezze. Il genere di questa voce \u00e8 inserito nel gruppo tassonomico informale Centaurea Group formato dal solo genere \"Centaurea\". La posizione filogenetica di questo gruppo nell'ambito della sottotrib\u00f9 \u00e8 definita come il \"core\" della sottotrib\u00f9; ossia \u00e8 stato l'ultimo gruppo a divergere intorno ai 10 milioni di anni fa.\nIl numero cromosomico di \"C. busambarensis\" \u00e8: 2n = 18.\nSpecie simili.\nLa \" Centaurea busambarensis \" appartiene al gruppo delle centauree le cui brattee (o squame) dell'involucro terminano con una appendice decorrente, ossia non \u00e8 chiaramente separata (tramite una strozzatura) dal corpo sottostante della squama e all'apice \u00e8 presente una singola spina (in base alla suddivisione proposta da Pignatti). Questa suddivisione comunque \u00e8 priva di valore tassonomico ma puramente di comodo dato il grande numero di specie spontanee presenti sul territorio italiano.\nQuesti caratteri sono condivisi con le seguenti specie (sono indicati alcuni caratteri distintivi per ogni specie):"}
{"id": "2371393", "revid": "27723", "url": "https://it.wikipedia.org/wiki?curid=2371393", "title": "Stazione di Avigliano Lucania", "text": "La stazione di Avigliano Lucania \u00e8 una stazione ferroviaria situata nella periferia Nord della citt\u00e0 di Potenza, posta sulla linea Foggia - Potenza gestita da RFI.\nLa stazione \u00e8 punto di diramazione delle linee FAL, a scartamento ridotto, per Potenza e per Avigliano Citt\u00e0. La tratta da Tiera a Potenza Macchia Romana \u00e8 a doppio scartamento, e percorsa dai treni di entrambi i gestori FAL e Trenitalia.\nStruttura ed impianti.\nIl fabbricato viaggiatori si compone di due livelli ma soltanto il piano terra \u00e8 aperto al pubblico. L'edificio \u00e8 in muratura ed \u00e8 tinteggiato di bianco. Sul lato binari \u00e8 presente una pensilina in ferro.\nLa stazione disponeva di uno scalo merci con annesso magazzino. Al 2010, lo scalo \u00e8 stato smantellato mentre il magazzino \u00e8 stato convertito a deposito. L'architettura del magazzino \u00e8 molto simile a quella delle altre stazioni ferroviarie italiane.\nAccanto al fabbricato viaggiatori \u00e8 presente un piccolo edificio ad un solo piano, tinteggiato di giallo che ospita la cabina elettrica.\nLa stazione conta 6 binari, 3 a scartamento ordinario (RFI), 3 a scartamento ridotto (FAL).\nTutti i binari sono dotati di banchina, riparati da una pensilina e collegati da una passerella.\nMovimento.\nLa stazione di Avigliano Lucania \u00e8 servita dai treni regionali Trenitalia della linea Potenza - Foggia, e dai treni FAL della linea Potenza - Bari e del servizio ferroviario metropolitano di Potenza, diretti a Avigliano Citt\u00e0.\nServizi.\nLa stazione offre i seguenti servizi:"}
{"id": "2371396", "revid": "187", "url": "https://it.wikipedia.org/wiki?curid=2371396", "title": "Agenzia d'affari", "text": "Le agenzie d'affari sono imprese che offrono la loro intermediazione per la trattazione di affari altrui e prestano la propria opera a chiunque ne faccia richiesta con esclusione di tutte quelle discipline che richiedono una specifica abilitazione. Sono esempi di agenzie d'affari le agenzie di pubblicit\u00e0, di vendite all'asta, di disbrigo pratiche amministrative in genere (ma non automobilistiche), di prestiti su pegno, ma ne operano anche in molti altri campi.\nIn genere svolgono anche un'attivit\u00e0 di raccolta di documenti pertinenti per le esigenze degli affari da assistere.\nIn diritto italiano le agenzie d'affari sono disciplinate dal Testo unico delle leggi di pubblica sicurezza, il quale all'art.115 dispone che non possono aprirsi agenzie di prestiti su pegno o altre agenzie d'affari senza una preventiva licenza rilasciata dal Questore. Ottenutala, l'agenzia deve tenere a disposizione dell'autorit\u00e0 di pubblica sicurezza il registro delle operazioni. "}
{"id": "2371397", "revid": "149727", "url": "https://it.wikipedia.org/wiki?curid=2371397", "title": "Avigliano Lucania", "text": ""}
{"id": "2371399", "revid": "37401", "url": "https://it.wikipedia.org/wiki?curid=2371399", "title": "Mark Mangold", "text": "Carriera.\nGli inizi, i Valhalla, gli American Tears e i Touch.\nInizia la carriera nei Valhalla, una rock band di stampo sinfonico.\nNel 1974 forma i seminali American Tears, insieme a questo gruppo incider\u00e0 due albums, \"Branded Bad\" del 1974 e \"Powerhouse\" del 1977. I suoni del primo album si assestano su un generico progressive rock con influenze Procul Harum e Supertramp, mentre il secondo disco gode di una produzione migliore e di una maggiore presenza di arrangiamenti \"pomp\".\nCon il batterista degli American Tears, nel 1978, former\u00e0 i Touch. Autori di un solo album nel 1980, omonimo, \u00e8 considerato uno dei pi\u00f9 importanti album per la nascita del movimento AOR. Nell'album \u00e8 presente il singolo \"Don't You Know What Love Is\", che raggiunse una notevole posizione nella classifica USA Billboard precisamente la 65\u00aa posizione. Bisogna aggiungere che la band aveva registrato un secondo disco nel 1982, prodotto dal famoso chitarrista rock Todd Rundgren, che per\u00f2 non vide mai la luce. Solo alla fine degli anni '90 fu inserito come bonus-disc nella ristampa del primo album su cd.\nCome attivit\u00e0 live \u00e8 da segnalare che la band prese parte al famoso Monsters of Rock del 1980 a Donington, come band di apertura.\nL'attivit\u00e0 di songwriter e Drive She Said.\nChiuso il capitolo Touch, Mark Mangold riesce a riprendere l'attivit\u00e0 e diventa il tastierista ed arrangiatore di Michael Bolton per il disco \"Everybody's Crazy\". Ancora con Bolton firma la hit \"I found someone\" portata al successo prima da Laura Branigan e poi ancora maggiormente da Cher nel 1987.\nCome songwriter collaborer\u00e0 negli anni '80 con Benny Mardones, Tone Norum e Fiona.\nTra il 1988 e il 1989, quasi dopo 10 anni da \"Touch\", Mark Mangold forma una nuova band i Drive She Said in coppia con il cantante-chitarrista Al Fritsch. Nel 1989 uscir\u00e0 il loro primo album omonimo, tra Hard Rock, AOR e suoni tecnologici (per via anche della batteria campionata). Sono presenti molti ospiti tra cui Bob Kulick, Aldo Nova e Fiona Flanagan. Due anni dopo uscir\u00e0 il secondo album \"Drivin'wheel\", con il singolo \"Think of love\", di cui fu girato anche un videoclip. Nel 1993 uscir\u00e0 anche un terzo album, \"Excelerator\".\nLa fine dei Drive She Said, Mystic Healer e altri progetti.\nA fine anni '90 mette su un nuovo gruppo Mystic Healer ancora con Al Fritsch ma in veste di chitarrista, pi\u00f9 una marea di ospiti come i fratelli Kulick, Peppy Castro dei Balance, Tamara Champlin, Michael Bolton, Chuck Burgi, per un disco che tenta di ripercorrere le sonorit\u00e0 degli anni '80. \nDa notare anche il progetto Flesh &amp; Blood, sfociato nell'unico album \"Blues For Daze\" del 1997, formato da Mangold con il chitarrista Al Pitrelli e il cantante dei Tyketto Danny Vaughn.\nPoi nel 2003 tornera a rispolverare il nome Drive She Said per un ultimo album chiamato \"Real Life\".\nPubblica poi un progetto solista che si distacca sulla sua precedente carriera, puntando ora su un suono pop e new age.\n fa parte di un gruppo \"alternativo\" chiamato The Radiant."}
{"id": "2371401", "revid": "339392", "url": "https://it.wikipedia.org/wiki?curid=2371401", "title": "Armed Forces of the Crown", "text": ""}
{"id": "2371406", "revid": "271907", "url": "https://it.wikipedia.org/wiki?curid=2371406", "title": "Politb\u00fcro", "text": ""}
{"id": "2371408", "revid": "399", "url": "https://it.wikipedia.org/wiki?curid=2371408", "title": "Giotto", "text": "Biografia.\nOrigini.\nSecondo la maggioranza degli esperti, Giotto nacque nel 1267, a Vicchio. Tale ricostruzione si basa sulla verseggiatura che Pucci fece della \"Cronica\" di Giovanni Villani ed \u00e8 piuttosto attendibile, salvo spostare la data di uno o due anni. Una minoranza della critica tende a porre la sua data di nascita nel 1276, secondo la cronologia che nella seconda met\u00e0 del XVI secolo offr\u00ec Vasari nella biografia dedicata all'artista. La data fornita da Vasari sarebbe inattendibile qualora si tenga per assodato che Giotto doveva essere almeno ventenne attorno al 1290, quando dipinse le sue prime opere.\nNacque a Colle di Vespignano, in quello che attualmente \u00e8 il comune di Vicchio nel Mugello, da una famiglia di piccoli possidenti terrieri (Bondone era appunto il padre), famiglia che, come molte altre, si trasfer\u00ec solo in seguito a Firenze. Secondo la tradizione letteraria, finora non confermata dai documenti, Giotto era stato affidato dai genitori alla bottega di Cimabue. Il suo nome era forse un ipocoristico di Ambrogio (da Ambrogiotto), o Angelo (Angiolotto), Parisio (Parigiotto), Ruggero (Ruggerotto), o ancora da Biagio (Biagiotto), senza escludere l'ipotesi che Giotto possa essere stato nome autonomo.\nI primi anni del pittore sono stati oggetto di credenze quasi leggendarie fin da quando egli era in vita. Giorgio Vasari racconta come Giotto fosse capace di disegnare una perfetta circonferenza senza bisogno del compasso, la famosa \"O\" di Giotto. Si narra inoltre che Cimabue avesse scoperto la bravura di Giotto mentre disegnava delle pecore con del carbone su un sasso, aneddoto riportato da Lorenzo Ghiberti e da Giorgio Vasari. Altrettanto leggendario \u00e8 l'episodio di uno scherzo fatto da Giotto a Cimabue dipingendo su una tavola una mosca: essa sarebbe stata cos\u00ec realistica che Cimabue tornando a lavorare sulla tavola avrebbe cercato di scacciarla. Le novelle raccontano verosimilmente soprattutto la grande capacit\u00e0 tecnica e la naturalezza dell'arte di Giotto.\nGiotto si spos\u00f2 verso il 1287 con Ciuta (Ricevuta) di Lapo del Pela. La coppia ebbe quattro figlie e quattro figli, dei quali uno, Francesco, divenne a sua volta pittore. Giotto s'adoper\u00f2 perch\u00e9 un altro dei suoi figli, di nome anch'egli Francesco, divenisse priore della chiesa di San Martino a Vespignano, oltre che suo procuratore in Mugello, dove allarg\u00f2 le propriet\u00e0 terriere della famiglia. Dette poi in sposa ben tre delle sue figlie con uomini nei dintorni del colle mugellano, segno inequivocabile di una sua fortissima \"mugellanit\u00e0\" e dei profondi legami mantenuti dal pittore per tutta la vita col suo territorio d'origine. Recenti studi indicano come una dalle sue prime opere il frammento della Madonna conservato proprio in Mugello nella Pieve di Borgo San Lorenzo, databile intorno al 1290.\nLa prima volta che Giotto venne ufficialmente nominato \u00e8 in un documento recante la data 1309, nel quale si registra che Palmerino di Guido restituisce ad Assisi un prestito a nome suo e del pittore.\nGiotto aveva aperto una bottega dove era circondato da alunni; si occupava soprattutto di progettare le opere e di impostare le composizioni pi\u00f9 importanti mentre agli alunni lasciava quelle secondarie.\nGiotto super\u00f2 la smaterializzazione dell'immagine, l'astrattismo propri dell'arte bizantina, si riappropri\u00f2 magistralmente della realt\u00e0 naturale di cui fu grande narratore, abile nell'organizzare le scene con realismo e nel creare gruppi di figure che dialogano fra di loro, inserite in uno spazio di cui egli ebbe grande padronanza aprendosi alla terza dimensione, cio\u00e8 la profondit\u00e0. Il \"naturalismo\" giottesco fa s\u00ec che i personaggi siano sempre caratterizzati da notevole espressivit\u00e0 di sentimenti e stati d'animo, in una rappresentazione della figura umana resa con plasticit\u00e0, con solido accento scultoreo. Giotto compie una profonda indagine dell'emozione umana, resa sempre con vivace realismo. Giotto compie un'attenta analisi dei sentimenti umani e riesce a rappresentarli con delicatezza e, nel contempo, con intensit\u00e0. Ogni figura, dai volumi essenziali e ben definiti dalla luce, ha una precisa caratterizzazione fisica a cui corrisponde una precisa condizione emotiva.\nLa \"Madonna di San Giorgio alla Costa\".\nSecondo altri studiosi la prima tavola dipinta indipendentemente da Giotto in ordine cronologico \u00e8 invece la \"Madonna col Bambino\" di San Giorgio alla Costa (Firenze, oggi al Museo diocesano di Santo Stefano al Ponte), che potrebbe essere anteriore agli affreschi di Assisi. Per altri, invece, si tratterebbe di un'opera successiva al cantiere di Assisi ed anche al \"Crocifisso di Santa Maria Novella\".\nTornando alla \"Madonna di San Giorgio\", l'opera mostra una solida resa della volumetria dei personaggi le cui attitudini sono pi\u00f9 naturali che in passato. Il trono \u00e8 inserito in una prospettiva centrale, formando quasi una \"nicchia\" architettonica, che suggerisce il senso della profondit\u00e0.\nLa novit\u00e0 del linguaggio di questa tavola, relativamente piccola e decurtata lungo tutti i margini, si comprende meglio facendo un raffronto con gli esempi fiorentini di Maest\u00e0 che lo avevano immediatamente preceduto, come quelli di Coppo di Marcovaldo e di Cimabue.\nLa Basilica superiore di Assisi.\nLa Basilica di San Francesco era stata completata nel 1253 quale sede centrale dell'ordine e luogo di sepoltura del fondatore. L'inizio preciso dei lavori di decorazione ad affresco delle pareti interne rimane a tutt'oggi un mistero, a causa della distruzione degli antichi archivi avvenuta nel XIX secolo; ad ogni modo si pu\u00f2 ragionevolmente ipotizzare che risalga a poco dopo la met\u00e0 del XIII secolo nel caso della Basilica inferiore e agli anni 1288-1292 nel caso della Basilica superiore.\n\u00c8 ancora molto dibattuto se Giotto sia intervenuto o meno per la decorazione a fresco della Basilica Superiore. Molti studiosi ritengono certo l'intervento di Giotto dalle \"Storie di Isacco\" fino a quasi tutto il ciclo della \"Vita di san Francesco\". A tal proposito si sono espressi favorevolmente Luciano Bellosi (1985), Mikl\u00f3s Boskovits (2000), Angelo Tartuferi (2004) e Serena Romano (2008). Di diverso avviso sono altri studiosi che ritengono molto pi\u00f9 probabile l'intervento di un pittore di scuola romana, come ad esempio Pietro Cavallini. In tal senso si sono espressi Richard Offner (1939), Millard Meiss (1960), Alastair Smart (1971), Federico Zeri (1997) e Bruno Zanardi (1997).\nSecondo la prima corrente di pensiero, Giotto avrebbe coordinato, in un arco di tempo di circa due anni compreso tra il 1290 e 1292 circa, un complesso stuolo di artisti che avrebbero dato impronte diverse al ciclo pur sotto una visione unitaria. Giotto si sarebbe allontanato dal cantiere assisiate prima di dipingere la prima e le ultime tre scene del ciclo (le ultime quattro ad essere state dipinte) che sarebbero attribuibili al Maestro di Santa Cecilia.\nSecondo la seconda ipotesi, invece, l'entrata in scena di Giotto sarebbe da rinviare al 1297 circa, quando vennero realizzati parte degli affreschi della Cappella di San Nicola nella Basilica inferiore, con l\"'Annunciazione\" sulla parete d'ingresso e le due scene dei \"Miracoli post mortem di San Francesco\" e della \"Morte e Resurrezione del Fanciullo di Suessa\", che mostrerebbero evidenti affinit\u00e0 tecniche ed esecutive con la Cappella degli Scrovegni e si differenzierebbero dal ciclo francescano.\nLe \"Storie di Isacco\".\nI primi affreschi nella Chiesa Superiore vennero realizzati nel transetto da pittori oltremontani e poi dalla bottega di Cimabue, dove probabilmente doveva trovarsi anche il giovane Giotto (1288-1292 circa). L'intervento diretto di Giotto \u00e8 stato insistentemente ravvisato da molti studiosi in due scene nella parte alta della navata destra con le \"Storie di Isacco\" (\"Benedizione di Isacco a Giacobbe\" e \"Esa\u00f9 respinto da Isacco\" che si trovano nella terza campata all'altezza della finestra). Il pittore di queste due scene aveva una particolare predisposizione alla resa volumetrica dei corpi, tramite un accentuato chiaroscuro, ed era capace di ambientare le proprie scene in un ambiente architettonico fittizio, disegnato secondo una prospettiva ed uno scorcio laterale. Diversa \u00e8 anche la tecnica usata: per la prima volta si us\u00f2 l'affresco \"a giornate\", anzich\u00e9 \"a pontate\".\nLe \"Storie di san Francesco\".\nSecondo la teoria della paternit\u00e0 di Giotto di questi affreschi, Giotto avrebbe affrescato la fascia inferiore della navata con le ventotto \"Storie di san Francesco\" segnando una svolta nella pittura occidentale. Il ciclo francescano illustra puntualmente il testo della \"Legenda\" compilata da san Bonaventura e da lui dichiarata unico testo ufficiale di riferimento per la biografia francescana. Sotto ad ogni scena compare una didascalia descrittiva tratta dai diversi capitoli della \"Legenda\" via via illustrati.\nQuesto ciclo \u00e8 da molti considerato l'inizio della modernit\u00e0 e del \"dipingere latino\". La tradizione iconografica sacra, infatti, poggiava sulla tradizione pittorica bizantina e quindi su un repertorio iconografico codificato nei secoli; il soggetto attuale (un santo moderno) e un repertorio di episodi straordinari (solo per fare un esempio: nessuno mai, prima di san Francesco, aveva ricevuto le stigmate) fecero s\u00ec che il pittore negli affreschi dovesse creare \"ex novo\" modelli e figure, attingendo solo in parte ai modelli di pittori che si erano gi\u00e0 cimentati in episodi francescani su tavola (come Bonaventura Berlinghieri o il Maestro del San Francesco Bardi). Accanto a ci\u00f2 va registrato il nuovo corso degli studi biblici (portati avanti proprio dai teologi francescani e domenicani) che prediligeva la lettura dei testi nel loro senso letterale (senza troppi simbolismi e rimandi allegorici) desiderando condurre il fedele ad un incontro il pi\u00f9 possibile vivo ed immedesimativo con il testo sacro. Ci\u00f2 favor\u00ec la scelta di rappresentazioni in abiti moderni e che sottolineassero l'espressione del vissuto.\nLa \"Croce di Santa Maria Novella\".\nIl primo capolavoro fiorentino \u00e8 il grande \"Crocifisso di Santa Maria Novella\", citato come opera giottesca in un documento del 1312 da tale Ricuccio di Puccio del Mugnaio e anche da Ghiberti, ma probabilmente databile attorno al 1290 contemporaneo, quindi, alle \"Storie di San Francesco\" della Basilica superiore.\n\u00c8 il primo soggetto che Giotto affronta in maniera rivoluzionaria, in contrasto con l'iconografia ormai canonizzata da Giunta Pisano del \"Christus patiens\" inarcato sinuosamente a sinistra (per l'osservatore). Giotto invece dipinse il corpo morto in maniera verticale, con le gambe piegate che ne fanno intuire tutto il peso. La forma non pi\u00f9 nobilitata dai consueti stilemi divenne cos\u00ec assolutamente umana e popolare.\nIn queste novit\u00e0 \u00e8 contenuto tutto il senso della sua arte e della nuova sensibilit\u00e0 religiosa che restituisce al Cristo la sua dimensione terrena e da questa trae il senso spirituale pi\u00f9 profondo. Solo l'aureola ricorda la sua natura divina, ma mostra le sembianze di un uomo umile realmente sofferente, con il quale l'osservatore potesse confrontare le sue pene.\nIn quegli anni Giotto era gi\u00e0 un pittore affermato, capace di creare una schiera di imitatori in citt\u00e0, pur rappresentando soltanto l'anticipatore di una corrente d'avanguardia che si impose pi\u00f9 tardi.\nIl contesto toscano e fiorentino dell'epoca era animato da grandi fermenti innovativi, che influenzarono Giotto: a Pisa la bottega di Nicola Pisano e poi del figlio Giovanni aveva cominciato un percorso di recupero della pienezza della forma e dei valori dell'arte classica aggiornata con influssi gotici transalpini, mentre Siena, in contatto privilegiato con molti centri culturali europei, aveva visto l'innesto di novit\u00e0 gotiche sulla tradizione bizantina nella pittura di un artista del calibro di Duccio di Buoninsegna.\nLe \"Stigmate di san Francesco\".\nDi precoce datazione \u00e8 considerata anche la tavola firmata proveniente da Pisa e conservata al Louvre di Parigi, raffigurante le \"Stigmate di san Francesco\" in cui le storie della predella sono direttamente riprese dalle scene assisiati: questo da taluni viene considerato motivo a sostegno della attribuzione del \"Ciclo francescano\" a Giotto.\nPrimo viaggio a Roma.\nFino al 1300 c'\u00e8 un vuoto di alcuni anni nella produzione di Giotto. Ferdinando Leopoldo Del Migliore menziona nel XVII secolo che Giotto lavor\u00f2 a Roma ai tempi di Papa Bonifacio VIII, pontefice dal 1295 al 1303. Il \"Liber Benefactorum\" della Basilica di San Pietro in Vaticano, una fonte pressoch\u00e9 contemporanea del tempo, attesta che Giotto compose il mosaico della \"Navicella\", opera pi\u00f9 volte spostata e restaurata ed oggi collocata nel portico della Basilica. Anche se la fonte non cita la data, la somiglianza di stile del mosaico della \"Navicella\" con i due tondi con busti di angeli conservati oggi nelle Grotte Vaticane e in San Pietro Ispano a Boville Ernica permette di datare l'opera a fine Duecento, sia perch\u00e9 i due tondi hanno le caratteristiche della scuola romana di fine Duecento, sia perch\u00e9 la fonte del Torrigio (1618) colloca i tondi al 1298.\nQuindi pu\u00f2 darsi che Giotto abbia lavorato a Roma fino al 1300 circa, anno del Giubileo, esperienza della quale non rimangono altre tracce significative e per questo non \u00e8 possibile ancora giudicare la sua influenza sui pittori romani o, al contrario, quanto il suo stile venne influenzato dalla scuola romana.\nRientro a Firenze.\nDa documenti catastali del 1301 e 1304 si conoscono le sue propriet\u00e0 in Firenze, che erano cospicue e per questo si ipotizza che, all'incirca verso i trent'anni, Giotto fosse gi\u00e0 a capo di una bottega capace di ovviare alle pi\u00f9 prestigiose commissioni del tempo.\nIn questo periodo dipinse il \"Polittico di Badia\" (Galleria degli Uffizi) e, in virt\u00f9 della fama diffusa in tutta l'Italia, venne chiamato a lavorare a Rimini e Padova.\nRimini.\nL'attivit\u00e0 riminese del maestro fiorentino dovrebbe attestarsi intorno al 1299; ci\u00f2 \u00e8 suggerito da una miniatura di Neri da Rimini conservata alla Fondazione Cini di Venezia (inv. 2030), firmata e datata 1300, che nella figura del \"Cristo Benedicente\" mostra una evidentissima similitudine col Redentore raffigurato nella Cimasa originale della croce (ritrovata da Federico Zeri nel 1957 nella collezione Jeckyll di Londra - non si hanno notizie dei terminali laterali raffiguranti i dolenti). Essa viene ricordata in fonti scritte contemporanee ed \u00e8 testimoniata dalla precoce fioritura di una scuola riminese, chiaramente ispirata all'esempio giottesco.\nA Rimini, come ad Assisi, lavor\u00f2 in un contesto francescano, nella chiesa gi\u00e0 di san Francesco, oggi nota come Tempio Malatestiano, dove dipinse un ciclo di affreschi perduto, mentre resta ancora nell'abside la \"Croce\".\nL'autografia della Croce \u00e8 attualmente condivisa da tutti gli studiosi.\nIn miglior stato di conservazione rispetto al precedente crocifisso di Santa Maria Novella, \u00e8 gi\u00e0 orientato verso le interpretazioni pi\u00f9 mature di Giotto, ma ancora vicino ad opere come il Polittico della Badia, oggi agli Uffizi e ritrovato nel convento di Santa Croce a Firenze.\nIl soggiorno di Rimini \u00e8 importante soprattutto per l'influenza esercitata sulla locale scuola pittorica e miniatoria detta appunto scuola riminese, che ebbe tra i maggiori esponenti Giovanni, Giuliano e Pietro da Rimini.\nPadova.\nLa documentazione relativa alla costruzione e consacrazione della Cappella degli Scrovegni a Padova, interamente affrescata da Giotto, permettono di stabilire con certezza che Giotto fu a Padova tra il 1303 e il 1305. Per la loro importanza e influenza nella pittura murale del tempo, questi affreschi nel 2021 sono stati dichiarati Patrimonio UNESCO come parte di \"Padova Urbs Picta\", ovvero dei Cicli di affreschi del XIV secolo a Padova.\nDel soggiorno padovano sono perduti gli affreschi del Palazzo della Ragione e gran parte degli affreschi della Basilica di Sant'Antonio. Di quest'ultimi rimangono solo alcuni busti di sante nella Cappella delle Benedizioni e alcune scene nella Sala Capitolare (\"Stigmate di San Francesco\", \"Martirio di Francescani a Ceuta\", \"Crocifissione\" e \"Teste di Profeti\").\nGli affreschi perduti del Palazzo della Ragione, commissionati molto probabilmente da Pietro d'Abano, sono citati in un libello del 1340, la \"Visio Aegidii Regis Patavi\" del notaio Giovanni da Nono, che li descrive con toni entusiastici, testimoniando che il soggetto astrologico del ciclo era tratto da un testo molto diffuso nel XIV secolo, il \"Lucidator\", che spiegava i temperamenti umani in funzione degli influssi degli astri. Padova era al tempo un centro universitario culturalmente molto fervido, luogo d'incontro e di confronto tra umanisti e scienziati e Giotto \u00e8 partecipe di questa atmosfera.\nAnche i pittori dell'Italia del nord subirono l'influenza di Giotto: Guariento di Arpo, Giusto de' Menabuoi, Jacopo Avanzi e Altichiero fusero infatti il suo linguaggio plastico e naturalistico con le tradizioni locali.\nCappella degli Scrovegni.\nResta invece intatto il ciclo di affreschi con \"Storie di Anna e Gioacchino, di Maria\", \"di Ges\u00f9\", \"Allegorie dei Vizi e delle Virt\u00f9\" e \"Il Giudizio Universale\" della Cappella di Enrico Scrovegni, dipinta tra il 1303 e il 1305. L'intero ciclo \u00e8 considerato un capolavoro assoluto della storia della pittura e, soprattutto, il metro di paragone per tutte le opere di dubbia attribuzione giottesca, visto che sull'autografia del maestro fiorentino in questo ciclo non ci sono dubbi.\nEnrico Scrovegni, ricchissimo banchiere di Padova, acquist\u00f2 il terreno dell'antica arena romana di Padova il 6 febbraio 1300 e verosimilmente nel 1301 cominci\u00f2 la costruzione di un sontuoso Palazzo, di cui la cappella era l'oratorio privato, destinato un giorno ad accogliere la tomba sua e di sua moglie. La cappella ebbe una prima consacrazione il 25 marzo 1303. Nel 1304 papa Benedetto XI promulgava un'indulgenza in favore di coloro che avessero visitato la Cappella. L'edificio, completato, fu consacrato il 25 marzo 1305.\nGiotto dipinse l'intera superficie con un progetto iconografico e decorativo unitario, ispirato da un teologo agostiniano di raffinata competenza, recentemente identificato da Giuliano Pisani in Alberto da Padova. Tra le fonti utilizzate ci sono molti testi agostiniani, tra cui il \"De doctrina Christiana\", il \"De libero arbitrio\", il \"De quantitate animae\", il \"De Genesi contra Manicheos\", ecc., i Vangeli apocrifi dello Pseudo-Matteo e di Nicodemo, la \"Legenda Aurea\" di Jacopo da Varazze e, per piccoli dettagli iconografici, le \"Meditazioni sulla vita di Ges\u00f9\" dello Pseudo-Bonaventura. Ma anche testi della tradizione medievale cristiana, tra cui \"Il Fisiologo\". Giotto dipinse, dividendolo in 40 scene, un ciclo incentrato sul tema della Salvezza.\nSi parte dalla lunetta in alto sull'arco trionfale, dove Dio avvia la riconciliazione con l'uomo, si prosegue sul registro pi\u00f9 alto della parete sud con le storie di \"Gioacchino ed Anna\". Si continua sulla parete opposta con le storie di Maria. Si torna sull'arco trionfale con la scena dell\"Annunciazione\" e il riquadro della \"Visitazione\". A questo punto sul secondo registro della parete sud iniziano le storie della vicenda terrena di Ges\u00f9, che si svolgono lungo i due registri centrali delle pareti, con un passaggio sull'arco trionfale nel riquadro del \"Tradimento di Giuda\". L'ultimo riquadro presenta la \"Discesa dello Spirito Santo sugli apostoli\" (\"Pentecoste\").\nSubito sotto inizia il percorso del quarto registro, costituito da quattordici allegorie monocrome, alternate a specchi in finto marmo, che simboleggiano i \"Vizi\" e le \"Virt\u00f9\": la parete nord presenta le allegorie di sette vizi (\"Stultitia, Inconstantia, Ira, Iniusticia, Infidelitas, Invidia, Desperatio\"); lungo la parete sud sono raffigurate le allegorie delle sette virt\u00f9, le quattro cardinali (\"Prudencia, Fortitudo, Temperantia, Iusticia\") e le tre teologali (\"Fides, Karitas, Spes\"). Vizi e virt\u00f9 si fronteggiano a coppia e sono ordinati per il raggiungimento del Paradiso, superando con la cura delle virt\u00f9 corrispondenti gli ostacoli posti dai vizi.\nL'ultima scena, che occupa l'intera controfacciata rappresenta il \"Giudizio universale\" e la visione del Paradiso. Qui si inquadra la grande novit\u00e0 scoperta da Giuliano Pisani: le figure sotto il trono di Cristo Giudice non rappresentano i simboli dei quattro evangelisti, ma sono rispettivamente, partendo da sinistra, un'orsa con un luccio, un centauro, un'aquila/fenice e un leone, immagini interpretate come riferimento simbolico all'essenza di Cristo. \u00abOrsa e pesce, centauro, aquila e leone sono simboli cristologici che la cultura medievale, specie dopo il Mille, in epoca romanica, riprende dalla pi\u00f9 antica tradizione cristiana: rappresentano allegoricamente il battesimo, il dono dell'immortalit\u00e0, la vittoria sulla morte, la giustizia\u00bb.\nStile degli affreschi.\nAspetto Nella cappella la pittura di Giotto dimostr\u00f2 una piena maturit\u00e0 espressiva. La composizione rispettava il principio del rapporto organico tra architettura e pittura ottenendo il risultato di un complesso unitario. I riquadri sono tutti d'identica dimensione. I partimenti decorativi, le architetture simulate ed i due finti coretti prospettici che simulano un'apertura sulla parete, sono tutti elementi che obbediscono ad una visione unitaria, non solo prospettica ma anche cromatica; domina infatti il blu intensissimo della volta che si ripete in ogni scena.\nGli ambienti naturali e le architetture sono costruite come vere e proprie scatole prospettiche in prospettiva intuitiva, che a volte vengono ripetute per non contraddire il rispetto dell'unit\u00e0 di luogo, come la casa di Anna o il Tempio, la cui architettura \u00e8 ripetuta identica anche se ripresa da diverse angolature.\nLe figure sono solide e voluminose e rese ancora pi\u00f9 salde dalle variazioni cromatiche, dove i toni dei colori si schiariscono nelle zone sporgenti. La resa delle figure umane \u00e8 realistica e non stilizzata.\nLe scene sono dotate di una vivace narrazione. Sono solenni senza fronzoli della composizione, ma non sfuggono particolari che rendono i personaggi realistici. Le emozioni e gli stati dell'anima sono evidenti, eloquenza di gesti e espressioni. \u00c8 una pittura capace di rendere l'umanit\u00e0 dei personaggi sacri.\nAlcuni accorgimenti tecnici arricchiscono di effetti materici tutto l'ambiente: stucco lucido o stucco romano per i finti marmi, parti metalliche nell'aureola del Cristo Giudice nel \"Giudizio\", tavole lignee inserite nel muro, uso dell'encausto nelle figure a finto rilievo.\nCi sono numerose citazioni dall'arte classica e dalla scultura gotica francese, incentivata dal confronto con le statue sull'altare di Giovanni Pisano, ma, soprattutto, una maggiore espressivit\u00e0 negli sguardi intensi dei personaggi e nella loro gestualit\u00e0.\nMolte sono le notazioni narrative ed i particolari, anche minori, di grande suggestione, gli oggetti, gli arredi le vesti che rispecchiano l'uso, la moda del tempo. Alcuni personaggi sono veri e propri ritratti a volte caricaturali che danno il senso della trasposizione cronachistica della vita reale nella rappresentazione sacra. Si pu\u00f2 quindi dire che Giotto ha attuato una \"riscoperta del vero\" (il vero dei sentimenti, delle passioni, della fisionomia umana, della luce e dei colori) \"nella certezza di uno spazio misurabile\".\nLa Croce di Padova.\nNel Museo civico di Padova \u00e8 conservata una Croce dipinta risalente agli stessi anni (1303-1305), proveniente dall'altare della Cappella degli Scrovegni, raffinatissima per la ricchezza decorativa dei colori smaltati e per l'andamento sagomato del supporto dal disegno gotico, oltre che per il realismo nella figura del Cristo e nell'atteggiamento sofferente di Maria e di San Giovanni nei tabelloni laterali.\nLa Basilica inferiore di Assisi.\nTra il 1306 ed il 1311 fu di nuovo ad Assisi per eseguire gli affreschi della zona del transetto della Basilica inferiore che comprendono: le \"Storie dell'infanzia di Cristo\", le \"Allegorie francescane\" sulle vele, e la \"Cappella della Maddalena\". In realt\u00e0 la mano del maestro \u00e8 quasi assente e per le numerose commissioni lasci\u00f2 la stesura a personalit\u00e0 della sua cerchia.\nLa commissione fu del Vescovo Teobaldo Pontano in carica dal 1296 al 1329, e il lavoro si protrasse per molti anni coinvolgendo numerosi aiuti: Parente di Giotto, Maestro delle Vele e Palmerino di Guido (quest'ultimo citato assieme al maestro in un documento del 1309 in cui s'impegna a pagare un debito). La storia \u00e8 tratta dalla \"Legenda Aurea\" di Jacopo da Varazze; per la Maddalena i Francescani avevano un culto particolare. Giotto trasport\u00f2 ad Assisi i progressi fatti a Padova, nelle soluzioni scenografiche e nella spazialit\u00e0, nella tecnica e, soprattutto, nella qualit\u00e0 dei colori chiari e caldi.\nLe \"Allegorie francescane\" occupano le vele della volta del transetto: \"Povert\u00e0, Castit\u00e0, Obbedienza\", la \"Gloria di San Francesco\" e le scene del ciclo della \"Vita di Cristo\" sono disposte lungo le pareti e le volte del transetto destro. La vivacit\u00e0 delle scene, le soluzioni scenografiche e spaziali di ampio respiro ed alcune citazioni dirette del ciclo padovano hanno messo d'accordo studiosi e critici sull'appartenenza del progetto generale degli affreschi a Giotto, ma la realizzazione pittorica fu delegata ai membri della bottega.\nDi nuovo a Firenze.\nNel 1311 era gi\u00e0 tornato a Firenze, ci sono anche documenti del 1314 relativi alle sue attivit\u00e0 economiche extra pittoriche.\nLa presenza a Firenze \u00e8 sicuramente documentata negli anni 1314, 1318, 1320, 1325, 1326 e 1327. Nel 1327, in particolare, si iscrisse all'Arte dei Medici e Speziali che, per la prima volta, accoglieva i pittori.\nPrato.\nLa \"pulcra tabula\" che Riccuccio del fu Puccio, facoltoso fiorentino abitante nel popolo di Santa Maria Novella, aveva gi\u00e0 commissionato a Giotto di Bondone per la chiesa di San Domenico a Prato nel giugno del 1312, pone ineluttabilmente l\u2019orgogliosa citt\u00e0 toscana e le sue vicende artistiche nel corso del Trecento sotto il segno della pittura fiorentina, in misura ancora maggiore rispetto al mero dato della vicinanza geografica\ndel capoluogo. Si ricorda che l\u2019opera fu distrutta forse nell\u2019incendio della grande chiesa pratese del 12 settembre 1647.\nSecondo viaggio a Roma.\nNel 1313, in una lettera, incaric\u00f2 Benedetto di Pace di recuperare le masserizie presso la proprietaria della casa affittata a Roma; il documento \u00e8 la testimonianza del terzo soggiorno romano, avvenuto entro l'anno in cui esegu\u00ec il \"Mosaico della Navicella degli Apostoli\" per il portico dell'antica basilica di San Pietro in Vaticano su commissione del Cardinale Jacopo Caetani degli Stefaneschi, arciprete e benefattore della Basilica oltre che Diacono di San Giorgio al Velabro, che lo pag\u00f2 ben duecento fiorini e, per l'occasione, compose dei versi da inserire nel mosaico.\nLa lunetta della \"Navicella\" doveva fare parte di un ciclo musivo pi\u00f9 ampio. La lunetta venne ampiamente rifatta e oggi parrebbe originale dell'epoca di Giotto solo un angelo.\nUna copia fu disegnata da due artisti del Quattrocento, Pisanello e Parri Spinelli, e si trova al Metropolitan Museum of Art di New York. Due tondi con i volti di angeli, facenti parte del ciclo, sono conservati rispettivamente: alla chiesa di San Pietro Ispano di Boville Ernica (Frosinone) e nelle Grotte Vaticane.\nDai disegni, fatti prima della sua distruzione, si pu\u00f2 ricostruire la composizione: raffigurava la barca degli apostoli in piena tempesta, sulla destra Pietro salvato da Cristo mentre a sinistra si vedeva una citt\u00e0 turrita. Il soggetto era ispirato da opere tardoantiche e paleocristiane, che Giotto aveva avuto sicuramente occasione di vedere a Roma, alimentando un rapporto di dialogo continuo col mondo classico.\nI due tondi sono realizzati con una tecnica identica a quella delle botteghe romane della fine del Duecento e, probabilmente, sono opera di maestranze locali che eseguirono i cartoni dell'artista fiorentino il cui stile \u00e8 riconoscibile dalla solidit\u00e0 del modellato dall'aspetto monumentale delle figure.\nLa \"Madonna di Ognissanti\" e altre opere fiorentine.\nRoma fu una parentesi in un periodo nel quale Giotto risiedette soprattutto a Firenze. In questo periodo dipinse le opere della sua maturit\u00e0 artistica come la \"Maest\u00e0 di Ognissanti\", la \"Dormitio Virginis\" della Gem\u00e4ldegalerie di Berlino, il \"Crocifisso di Ognissanti\".\nNella \" Dormitio Virginis\" riusc\u00ec ad innovare un tema ed una composizione antica grazie alla disposizione dei personaggi nello spazio. Il Crocifisso di Ognissanti, ancora \"in loco\", fu dipinto per gli Umiliati ed \u00e8 simile alle analoghe figure di Assisi tanto che si \u00e8 pensato al cosiddetto Parente di Giotto.\nLa Maest\u00e0 della Galleria degli Uffizi va confrontata con due celebri precedenti di Cimabue e Duccio di Buoninsegna, nella stessa sala del Museo, per comprenderne la modernit\u00e0 di linguaggio. Il trono di gusto gotico in cui si inserisce la figura possente e monumentale di Maria \u00e8 disegnato con una prospettiva centrale, la Vergine \u00e8 accerchiata da una schiera di Angeli e da quattro santi che si stagliano evidenziandosi plasticamente dal fondo oro.\nGli affreschi di Santa Croce.\nNel 1318, secondo quanto attesta Ghiberti, cominci\u00f2 a dipingere quattro cappelle ed altrettanti polittici per quattro diverse famiglie fiorentine nella chiesa dei francescani di Santa Croce: la Cappella Bardi (\"Vita di San Francesco\"), la Cappella Peruzzi (\"Vita di San Giovanni Battista e di San Giovanni Evangelista\" pi\u00f9 il polittico con Taddeo Gaddi), e le perdute Cappelle Giugni (\"Storie degli Apostoli\") e Tosinghi Spinelli (\"Storie della Vergine\") di cui rimane l\"'Assunta\" del Maestro di Figline. Di queste cappelle tre erano situate nella zona alla destra della cappella centrale e una in quella alla sinistra: restano solo le prime due a destra: le Cappelle Bardi e Peruzzi.\nLa Cappella Peruzzi.\nLa Cappella Peruzzi, con gli affreschi della \"Vita di San Giovanni Battista e di San Giovanni Evangelista\", ebbe una grande considerazione anche nel Rinascimento; lo stato di conservazione attuale \u00e8 fortemente compromesso da diversi fattori succedutisi nel tempo, ma non impedisce di vedere la qualit\u00e0 delle figure rese plasticamente da un attento uso del chiaroscuro e caratterizzate dallo studio approfondito dei problemi di resa e rappresentazione spaziale.\nI brani pi\u00f9 suggestivi sono le stupende architetture degli edifici contemporanei dilatati in prospettiva che continuano, anche, oltre le cornici delle scene fornendo un'istantanea dello stile urbanistico del tempo di Giotto. All'interno di queste quinte prospettiche, si sviluppano le storie sacre composte in maniera calibrata nel numero e nel movimento dei personaggi. Le architetture sono inoltre disposte in maniera pi\u00f9 espressiva, con vivi spigoli che forzano alcune caratteristiche delle scene.\nSi nota un'evoluzione dello stile di Giotto, con panneggi ampi e debordanti come mai visto prima che esaltano la monumentalit\u00e0 delle figure.\nLa sapienza compositiva di Giotto divenne motivo di ispirazione per artisti successivi come ad esempio Masaccio per gli affreschi della Cappella Brancacci nella Chiesa del Carmine (che copi\u00f2 per esempio i vecchioni nella scena della \"Resurrezione di Drusiana\") e Michelangelo ben due secoli dopo, che ne copi\u00f2 varie figure.\nDalla stessa cappella proviene il \"Polittico Peruzzi\" che fu smembrato e disperso in diverse collezioni fino al ricongiungimento nell'attuale collocazione presso il Museo d'arte della Carolina del Nord di Raleigh che rappresenta la \"Madonna con figure di Santi tra cui i due Giovanni e San Francesco\", lo stile figurativo \u00e8 simile a quello della cappella anche se i santi sono inseriti in un contesto neutro e non ricco di elementi decorativi ma, comunque, molto saldi nella loro volumetria.\nLa Cappella Bardi.\nCompletata la Cappella Peruzzi attese probabilmente ad altri lavori a Firenze, in massima parte perduti, come l'affresco della cappella maggiore della Badia Fiorentina, di cui restano alcuni frammenti, come la \"Testa di pastore\" alla Galleria dell'Accademia.\nL'altra Cappella di Santa Croce \u00e8 la Bardi che narra episodi della \"Vita di San Francesco\" e figure di \"Santi francescani\". Fu recuperata nel 1852 dopo uno scialbo operato nel Settecento ed \u00e8 interessante notare le differenze stilistiche con l'analogo ciclo assisiano di pi\u00f9 di 20 anni prima, a fronte di un'iconografia sostanzialmente identica.\nGiotto prefer\u00ec dare maggiore importanza alla figura umana, accentuandone i valori espressivi, probabilmente, per assecondare la svolta in senso pauperistico dei Conventuali operata in quegli anni. Il santo appare insolitamente imberbe in tutte le storie.\nLe composizioni sono molto semplificate (c'\u00e8 chi parla di \"stasi inventiva\" del maestro), ed \u00e8 la disposizione delle figure a dare il senso della profondit\u00e0 spaziale come nel caso delle \"Esequie di San Francesco\". Pi\u00f9 notevole \u00e8 per\u00f2 la resa delle emozioni con gesti eloquenti, come quelli dei confratelli che si disperano davanti alla salma distesa, con gesti ed espressioni incredibilmente realistici.\nIl \"Polittico Baroncelli\".\nSull'altare della Cappella Baroncelli (poi affrescata da Taddeo Gaddi) \u00e8 situato il Polittico databile al 1328, mancante della cuspide che si trova nella Timken Art Gallery di San Diego (California), mentre la cornice originale \u00e8 stata sostituita da una quattrocentesca. Il soggetto rappresentato \u00e8 l\"'Incoronazione della Vergine\" attorniata da un'affollata \"Gloria di Angeli e Santi\".\nNonostante la firma (\"Opus Magistri Jocti\"), il ricorso agli aiuti per l'esecuzione \u00e8 ampio e c'\u00e8 un accentuato gusto scenografico e cromatico, creato da un'infinit\u00e0 di tinte finissime. La profondit\u00e0 \u00e8 invece minore, visto che lo spazio \u00e8 riempito di figure, che sono varie sia per le tipologie dei volti che per le espressioni.\nOpere incerte, riferibili a questo periodo.\nDi questo periodo sono conservate molte altre tavole giottesche, spesso parti di polittici smembrati, nei quali si presenta sempre il problema dell'autografia che non \u00e8 mai sicura.\nUna delle pi\u00f9 dibattute in questo senso \u00e8 la \"Croce dipinta\" di San Felice di Piazza. Il \"Polittico di Santa Reparata\" \u00e8 attribuito al Maestro con la collaborazione del Parente di Giotto, il \"Santo Stefano\" della Collezione Horne di Firenze \u00e8 probabilmente opera autografa e viene associata come resto di un'unica opera a due frammenti: il \"San Giovanni Evangelista e il San Lorenzo\" entrambi del Museo Jacquemart-Andr\u00e9 di Chaalis (Francia) e la bellissima \"Madonna col Bambino\" della National Gallery di Washington.\nIn vari musei sono sparse anche tavolette di piccole dimensioni: la \"Nativit\u00e0 e Adorazione dei Magi\" del Metropolitan Museum of Art di New York (simile alle scene di Assisi e Padova), la \"Presentazione di Ges\u00f9 al Tempio\" (Boston, Isabella Stewart Gardner Museum), l\"'Ultima Cena, Crocifissione e Discesa al Limbo\" della Alte Pinakothek, la \"Deposizione\" della Collezione Berenson a Firenze e la \"Pentecoste\" (National Gallery di Londra), che secondo lo storico Ferdinando Bologna faceva parte di un polittico ricordato dal Vasari a Sansepolcro.\nIl \"Polittico Stefaneschi\".\nIl 1320 \u00e8 l'anno del \"Polittico Stefaneschi\" (Musei Vaticani), commissionato per l'altare maggiore della Basilica di San Pietro dal cardinale Jacopo Stefaneschi, che incaric\u00f2 Giotto anche di decorare la tribuna dell'abside di San Pietro con un ciclo di affreschi perduto nel rifacimento del XVI secolo.\nIl polittico venne ideato dal maestro, ma dipinto insieme agli aiuti, ed \u00e8 caratterizzato da una grande variet\u00e0 cromatica a scopo decorativo; l'importanza del luogo a cui era destinata imponeva l'uso del fondo oro dal quale le figure monumentali si stagliano con grande sicurezza. Dipinto su entrambi i lati rappresenta sul verso il \"Cristo in trono con i martiri di San Pietro e di San Paolo\" (simboli della Chiesa stessa), sul recto \"San Pietro in Trono\", negli scomparti e nelle predelle la \"Vergine col bambino in Trono\" con diverse figure di \"Santi e Apostoli\".\nSecondo Vasari, Giotto sarebbe rimasto a Roma sei anni, eseguendo poi anche commissioni in molte altre citt\u00e0 italiane, fino alle sede Papale di Avignone. Il biografo aretino cit\u00f2 anche opere non giottesche, ma comunque descrisse un pittore moderno, impegnato su diversi fronti e circondato da molti aiuti.\nIn seguito torn\u00f2 a Firenze, dove affresc\u00f2 la gi\u00e0 menzionata Cappella Bardi. Poco prima della sua partenza da Firenze nel 1327, l'artista si iscrisse per la prima volta all'Arte dei Medici e Speziali insieme agli allievi pi\u00f9 fedeli Bernardo Daddi e Taddeo Gaddi che lo seguirono nelle ultime imprese.\nNapoli.\nNel 1328, dopo aver terminato il Polittico Baroncelli, venne chiamato dal re Roberto d'Angi\u00f2 a Napoli e vi rimase fino al 1333, insieme alla nutrita bottega. Il Re lo nomin\u00f2 \"famigliare\" e \"primo pittore di corte e nostro fedele\" (20 gennaio 1330), a testimoniare l'enorme considerazione che Giotto aveva ormai raggiunto. Gli assegn\u00f2 anche uno stipendio annuo.\nLa sua opera \u00e8 molto ben documentata (ne rimane il contratto, utilissimo per conoscere come era strutturato il lavoro nella sua bottega), ma a Napoli rimane oggi molto poco dei suoi lavori: un frammento di affresco raffigurante la \"Lamentazione sul Cristo Morto\" in Santa Chiara e le figure di \"Uomini Illustri\" dipinte negli strombi delle finestre della Cappella di Santa Barbara in Castelnuovo, che per disomogeneit\u00e0 stilistiche sono attribuibili ai suoi allievi.\nMolti di questi divennero affermati maestri a loro volta diffondendo e rinnovando il suo stile nei decenni successivi (Parente di Giotto, Maso di Banco, Taddeo Gaddi, Bernardo Daddi).\nLa sua presenza a Napoli fu importante per la formazione dei pittori locali, come il Maestro di Giovanni Barrile, Roberto d'Oderisio e Pietro Orimina.\nA Firenze, intanto, agiva come procuratore del padre il figlio Francesco, che venne immatricolato nel 1341 nell'Arte dei Medici e Speziali.\nBologna.\nDopo il 1333 si rec\u00f2 a Bologna, dove rimane il Polittico firmato proveniente dalla chiesa di Santa Maria degli Angeli, su fondo oro, con lo scomparto centrale raffigurante la \"Madonna in trono e santi\", tutte figure solide, come consuetudine in questa fase ultima della sua attivit\u00e0, dai panneggi fortemente chiaroscurati, dai colori brillanti e con un linguaggio che lo avvicina alla cultura figurativa padana come nella figura di Michele Arcangelo che ricorda gli angeli di Guariento.\nNon resta traccia, invece, della presunta decorazione della Rocca di Galliera del legato pontificio Bertrando del Poggetto, ripetutamente distrutta dai bolognesi.\nOpere tarde.\nSulla scia di queste considerazioni \u00e8 possibile collocare nella fase ultima della sua carriera altri pezzi erratici come: la \"Crocifissione di Strasburgo\" (Museo Civico) e quella della Gem\u00e4ldegalerie di Berlino.\nArchitetto per Firenze.\nTrascorse gli ultimi anni lavorando anche come architetto, quasi sempre a Firenze dove \u00e8 nominato il 12 aprile 1334 \"Capomaestro dell'Opera di Santa Reparata\" (cio\u00e8 dei cantieri aperti in piazza del Duomo) e soprintendente delle opere pubbliche del Comune. Per questo incarico percepiva uno stipendio annuo di cento fiorini. Secondo Giovanni Villani cominci\u00f2 il 18 luglio dello stesso anno il lavoro di fondazione del Campanile del Duomo che diresse fino alla costruzione dell'ordine inferiore con i bassorilievi.\nMilano.\nPrima del 1337, data della morte, and\u00f2 a Milano presso Azzone Visconti, ma le opere di questa fase sono tutte scomparse. Rimase per\u00f2 traccia della sua presenza soprattutto nell'influenza esercitata sui pittori lombardi del Trecento, come la \"Crocifissione\" della chiesa di San Gottardo in Corte.\nLa morte a Firenze.\nL'ultima opera fiorentina terminata dagli aiuti \u00e8 la Cappella del Podest\u00e0 nel palazzo del Bargello, dove \u00e8 presente un ciclo di affreschi, oggi in cattivo stato di conservazione (anche per errati restauri ottocenteschi), che raffigura \"Storie della Maddalena\" ed \"Il Giudizio Universale\". In questo ciclo \u00e8 famoso il pi\u00f9 antico ritratto di Dante Alighieri, dipinto senza il tradizionale naso aquilino.\nMor\u00ec l'8 gennaio 1337 (il Villani riporta la data della morte avvenuta alla fine del 1336 secondo il calendario fiorentino) e venne sepolto in Santa Reparata con una cerimonia solenne a spese del Comune.\nL'importanza artistica.\nGiotto divenne gi\u00e0 in vita un artista simbolo, un vero e proprio mito culturale, detentore di una considerazione che non mut\u00f2, anzi crebbe nei secoli successivi.\nGiovanni Villani scrisse: \"Il pi\u00f9 sovrano maestro stato in dipintura che si trovasse al suo tempo, e quegli che pi\u00f9 trasse ogni figura e atti al naturale\".\nPer Cennino Cennini: \"Rimut\u00f2 l'arte di greco in latino e ridusse al moderno\" alludendo al superamento degli schemi bizantini e all'apertura verso una rappresentazione che introduceva il senso dello spazio, del volume e del colore anticipando i valori dell'et\u00e0 dell'Umanesimo.\nBerenson considera evidente la figura di Giotto come anticipatore del Rinascimento. Secondo questa visione egli per primo riveste di una corporeit\u00e0 realistica la rappresentazione pittorica delle figure umane andando oltre lo ieratismo bizantino e mostrando i sentimenti realisticamente espressi negli atteggiamenti e nei lineamenti del volto. Inoltre egli introduce (o reintroduce dopo la pittura greco-romana) lo spazio in pittura servendosi di una prospettiva non ancora evoluta ma efficace. Le architetture dipinte da Giotto assumono un valore realistico come concreti spazi abitabili e non pi\u00f9 simbolici come erano con Cimabue. I personaggi dei suoi dipinti sono connotati psicologicamente e segnano i primi tentativi di una laicizzazione della pittura. Tutti questi temi, ripresi e sviluppati da Masaccio negli affreschi della Cappella Brancacci, apriranno cos\u00ec le porte al Rinascimento vero e proprio.\nProfittevoli in particolare furono per Giotto i soggiorni a Roma, che gli offrirono la possibilit\u00e0 di un confronto con la classicit\u00e0, ma anche con artisti come lo scultore Arnolfo di Cambio e i pittori della scuola locale: Pietro Cavallini, Jacopo Torriti e Filippo Rusuti, animati dallo stesso spirito di innovazione e sperimentazione che avevano messo in atto lavorando nei cantieri delle grandi Basiliche inaugurati da Niccol\u00f2 III e da Niccol\u00f2 IV.\nMentre il sistema di Dante Alighieri ha una struttura dottrinale modellata sul pensiero di San Tommaso d'Aquino, il sistema di Giotto ha una struttura etica che ha la sua fonte in San Francesco d'Assisi. Il linguaggio giottesco \u00e8 gotico ed elimina dalla cultura gotica europea quanto di bizantino era rimasto. Per Giotto il fatto storico \u00e8 quello che attua e rivela un disegno divino e il suo modo di pensare \"storico\" \u00e8 un modo antico e cristiano: per Giotto l'antico \u00e8 esperienza storica da investire nel presente. La \"naturalezza\", cifra caratteristica dell'artista, \u00e8 recuperata dall'antico attraverso il processo intellettuale del pensiero storico.\nSuo allievo fu Giottino, figlio adottivo di Giotto. Il padre biologico di Giottino sembra essere Stefano Tolomelli, per questo secondo le fonti Giottino si sarebbe firmato come Giottino di Stefano. Rimangono a tutt'oggi dubbie le fonti che insinuerebbero che Giotto avrebbe ripudiato uno dei suoi figli in favore di Giottino, pi\u00f9 abile e capace nel disegno.\nGiotto architetto.\nIl Vasari, nell'intestazione del libro dedicato a Giotto nelle \"Vite\", lo indic\u00f2 come \"pittore, scultore et architetto\", accennando a vari progetti di edifici. Sebbene tale notizia trovi conferma anche nelle fonti trecentesche, \u00e8 solo dal 1963 che si tent\u00f2 di sistemare criticamente tale aspetto, grazie ai contributi di Gioseffi. Basandosi sul presupposto che le frequenti architetture dipinte nelle opere dell'artista potessero essere idee di edifici reali, si \u00e8 cercato di trovare le caratteristiche stilistiche di possibili progetti architettonici di Giotto, al netto delle modifiche e delle aggiunte successive avvenute nei secoli.\nForse autore dell'edificio della cappella dell'Arena a Padova, forse del primitivo ponte alla Carraia a Firenze e della perduta Fortezza Augusta a Lucca, il progetto che pi\u00f9 \u00e8 legato, anche nel nome, a Giotto \u00e8 il campanile di Santa Maria del Fiore. Gi\u00e0 riferito all'autore dall'anonimo commentatore fiorentino della Commedia (1395-1400 circa), \u00e8 citato poi nel \"Centiloquio\" di Antonio Pucci, che gli attribuisce anche i primi rilievi decorativi, dal Ghiberti e da altri, che parlano della sua ideazione e della conduzione del cantiere fino al primo ordine. Una pergamena nel Museo dell'Opera del Duomo di Siena conserva uno schema del campanile che alcuni ritengono legato al progetto originario di Giotto, ipotesi per\u00f2 controversa e non accettata da tutti gli studiosi. Le idee di Giotto si baserebbero sull'esempio di Arnolfo di Cambio e sarebbero improntate a un'audacia sul piano statico che tende a ridurre lo spessore delle parti portanti.\nRagghianti attribu\u00ec a Giotto il disegno dei primi rilievi di Andrea Pisano e altri, tra cui la \"Creazione di Adamo\" e \"di Eva\", il \"Lavoro dei progenitori\", la \"Caccia\", la \"Musica\" e la \"Vendemmia\". In base a una nota di Vasari \u00e8 stato attribuito a Giotto anche il disegno del monumento e dei rilievi della Tomba Tarlati nel Duomo di Arezzo.\nI seguaci.\nGiotto aveva completato le numerose commissioni della sua bottega utilizzando un'organizzazione del lavoro impostata secondo una logica diremmo oggi \"imprenditoriale\", che prevedeva il coordinamento del lavoro di numerosi collaboratori. Questo metodo, prima usato solo nei cantieri architettonici e dalle maestranze di scultori e scalpellini attivi nelle cattedrali romaniche e gotiche, fu una delle maggiori innovazioni apportate in pittura dalla sua \"\u00e9quipe\", e spiega anche la difficolt\u00e0 di lettura e di attribuzione di molte sue opere.\nVasari cit\u00f2 i nomi di alcuni dei pi\u00f9 stretti aiutanti, non tutti celebri: Taddeo Gaddi, Puccio Capanna, Ottaviano da Faenza, Guglielmo da Forl\u00ec, attraverso cui, insieme con l'opera di un misterioso \"Augustinus\", l'influenza di Giotto arriv\u00f2 alla scuola forlivese. A questi bisogna aggiungere i molti seguaci e continuatori del suo stile che crearono delle scuole locali nelle zone dove era transitato.\nA Firenze ed in Toscana operavano i cosiddetti \"protogiotteschi\" i seguaci che avevano visto all'opera Giotto nella sua citt\u00e0: Maso di Banco, Giottino, Bernardo Daddi, il Maestro della Santa Cecilia, il Maestro di Figline, Pacino di Buonaguida, Jacopo del Casentino, Stefano Fiorentino. Le vicende biografiche di molti di questi pittori non sono ancora state bene documentate: vita e opere di Giottino o Stefano Fiorentino sono ancora in larga parte misteriose.\nIn Umbria, lo stile giottesco assunse una connotazione devozionale e popolare riconoscibile nelle opere del Maestro di Santa Chiara da Montefalco, del Maestro espressionista di Santa Chiara, dello stesso Puccio Capanna e del cosiddetto Maestro colorista, un artista di grande livello.\nA Rimini nacque una scuola che ebbe un breve periodo di splendore con Neri da Rimini, Giuliano Da Rimini, Giovanni da Rimini, il Maestro dell'Arengario. Tra gli autori di opere interessanti ci fu il Maestro della Cappella di San Nicola, i cui affreschi della Basilica di San Nicola da Tolentino e dell'Abbazia di Pomposa filtrarono la matrice giottesca con influenze locali e, soprattutto, bolognesi. Questa scuola emiliana-romagnola produsse dei capolavori anche nel campo della miniatura.\nL'influenza di Giotto si estese, poi, anche alle scuole settentrionali come dimostra l'arte, successiva di due generazioni, di Altichiero, Guariento e Giusto de' Menabuoi. Anche a Napoli la presenza di Giotto lasci\u00f2 un'impronta duratura, come si evince dalle opere di artisti quali Roberto d'Oderisio (attivo dagli anni trenta del Trecento e menzionato fino al 1382), che decor\u00f2 la chiesa dell'Incoronata con affreschi di aristocratica eleganza (oggi staccati e conservati a Santa Chiara).\nNon \u00e8 ancora chiaro invece il rapporto tra Giotto e la scuola romana, in particolare gli studiosi non concordano se siano stati i romani (Pietro Cavallini, Jacopo Torriti, ecc.) a influenzare Giotto e i toscani o viceversa. Gli studi pi\u00f9 recenti sembrano propendere maggiormente per la prima ipotesi. In ogni caso le attivit\u00e0 artistiche a Roma decaddero inesorabilmente dopo il trasferimento del papato ad Avignone nel 1309.\nIn definitiva quindi Giotto, con i suoi numerosi viaggi, fu il creatore di uno stile \"italiano\" in pittura, che venne usato da Milano a Napoli, passando per varie regioni. L'influsso di Giotto \u00e8 presente anche in autori di altre scuole, come la parallela scuola senese, come dimostrano le impostazioni architettoniche di alcune opere per esempio di Pietro e Ambrogio Lorenzetti. L'esperienza giottesca fu inoltre alla base della successiva rivoluzione rinascimentale fiorentina.\nInfluenza culturale.\nNella letteratura.\nGiotto \u00e8 protagonista di una novella del \"Decameron\" (la quinta della sesta giornata). Egli \u00e8 citato anche nel Purgatorio dantesco (\"Purgatorio - Canto undicesimo\") e nel \"Trecentonovelle\" di Franco Sacchetti.\nAltro.\nGiotto \u00e8 un noto marchio di matite colorate dell'azienda Fabbrica Italiana Lapis ed Affini."}
{"id": "2371419", "revid": "47767", "url": "https://it.wikipedia.org/wiki?curid=2371419", "title": "Arthur Nikisch", "text": "Biografia.\nArthur Augustinus Adalbertus Nikisch nacque in Ungheria da padre ungherese e madre morava. Nikisch studi\u00f2 con Felix Otto Dessoff, Johann von Herbeck e Joseph Hellmesberger, Jr. al conservatorio di Vienna, dove vinse diversi premi in composizione, violino e pianoforte. In ogni caso raggiunger\u00e0 la fama come direttore d'orchestra. Nel 1878 si rec\u00f2 a Lipsia come secondo direttore dell'Opera di Lipsia e nel 1882 ne divenne il direttore principale. Egli diresse la prima esecuzione della Sinfonia n. 7 di Anton Bruckner nel 1884.\nIl 1\u00ba luglio 1885 Nikisch spos\u00f2 Amelie Heussner (1862-1938), una cantante ed attrice, che era stata fidanzata, negli anni precedenti, con Gustav Mahler.\nNikisch divenne poi direttore della Boston Symphony Orchestra, e dal 1893 al 1895 direttore della Royal Opera di Budapest. Nel 1895 succedette a Carl Reinecke come direttore della Gewandhausorchester Leipzig. Nello stesso anno divenne direttore principale della Berliner Philharmoniker, mantenendo i due incarichi fino alla sua morte.\nEgli fu un pioniere in molti campi. Nel 1912 port\u00f2 la London Symphony Orchestra in tourn\u00e9e negli Stati Uniti, la prima volta per un'orchestra europea. Nel 1913, effettu\u00f2 la prima registrazione commerciale di una intera sinfonia, la \"Sinfonia n. 5 di Beethoven\", con i Berliner Philharmoniker, registrazione poi incisa su LP e CD dalla EMI. Fece anche una serie di prime registrazioni con la London Symphony Orchestra.\nMor\u00ec a Lipsia nel 1922 ed immediatamente dopo la sua morte, la piazza in cui abit\u00f2 venne rinominata \"Nikischplatz\", e nel 1971 la citt\u00e0 di Lipsia cre\u00f2 il \"Premio Arthur Nikisch\" per giovani direttori d'orchestra.\nEgli \u00e8 riconosciuto come uno dei pionieri delle moderna direzione d'orchestra, per la sua profonda analisi dello spartito, ed il carisma che lui port\u00f2 nella piena sonorit\u00e0 dell'orchestra e la capacit\u00e0 di entrare in profondit\u00e0 nelle opere dirette. Fra gli estimatori di Nikisch vi furono grandi direttori d'orchestra come Leopold Stokowski, Arturo Toscanini, Fritz Stein, Sir Adrian Boult e Fritz Reiner. Un giorno Reiner disse: \"Nikisch mi disse che non avrei dovuto dimenare le braccia mentre dirigevo, ma avrei dovuto usare gli occhi per dare indicazioni agli orchestrali.\""}
{"id": "2371423", "revid": "767487", "url": "https://it.wikipedia.org/wiki?curid=2371423", "title": "Jack's Mannequin", "text": "Jack's Mannequin \u00e8 una band piano rock di Los Angeles, originariamente proveniente dalla Contea di Orange (California). Nata come side project di Andrew McMahon, originariamente membro dei Something Corporate, la band \u00e8 stata formata nel 2004 e ha pubblicato il suo primo album nell'agosto del 2005. Nel giugno dello stesso anno, a McMahon \u00e8 stata diagnosticata una leucemia linfoblastica acuta (ALL), che da allora \u00e8 in remissione clinica. Entrambi gli album della band, \"Everything in Transit\" e \"The Glass Passenger\", sono stati accolti bene dai fan e dalla critica. Il gruppo \u00e8 attualmente sotto contratto con la Sire Records.\nEtimologia.\nIl nome della band \u00e8 una combinazione tra il titolo di una canzone scritta da Andrew McMahon, \"Dear Jack\", e un nome che egli stesso aveva considerato per la band, The Mannequins. Il cantante ha affermato che si era stufato dei nomi delle band che iniziano con \"The\", quindi ha deciso questa combinazione.\nStoria.\nFormazione e \"Everything In Transit\" (2004-2007).\nAndrew McMahon \u00e8 entrato nel mondo della musica inizialmente come cantante e pianista della band piano rock di Orange County, Something Corporate. L'impulso primario che sta dietro ai Jack's Mannequin come side project di McMahon fu una canzone da lui registrata nel dicembre del 2000, intitolata \"Locked doors\". Il cantante aveva la sensazione che la canzone fosse troppo diversa dal precedente materiale dei Something Corporate e si rese conto che, se mai avesse deciso di pubblicarla, sarebbe stata in un album solista piuttosto che una registrazione del gruppo. L'idea sembrava molto remota, fino alla tarda estate del 2004 quando sia McMahon che i suoi compagni di band erano esausti a causa di mesi passati in tour. Nel corso di una pausa di lavoro che avevano deciso di prendersi, McMahon abbozz\u00f2 le tracce vocali e di piano per una canzone in \"Life in Dreaming\" degli Hidden in Plain View e due canzoni in \"Tommyland: The Ride\" di Tommy Lee.\nMentre l'altro compositore di testi e primo chitarrista dei Somthing Corporate, Josh Partington, stava creando il proprio side project conosciuto come Firescape, McMahon inizi\u00f2 a scrivere altri testi. Non si sarebbe mai aspettato che le sue canzoni sarebbero state pubblicate. Scrivendo queste canzoni, McMahon affront\u00f2 un approccio pi\u00f9 terapeutico; ci\u00f2 ebbe come risultato un testamento pi\u00f9 personale ed intimo della sua produzione scritta. Le canzoni parlavano di \"tornare a casa, e trovarsi la casa molto diversa da come la ricordavo [...], abbandonare un sacco di persone, e cose, alle quali normalmente ero molto attaccato [...], esplorare e stare bene con me stesso, e non dover inventare delle scuse per quello che sono, ed accettare quello che sono\", ha dichiarato McMahon in un'intervista. Il compositore aveva deciso di inciderli da solo, ma i brani iniziarono a prendere forma in modo collettivo. Egli pag\u00f2 la produzione di tasca propria, il che recentemente ha portato ad un accordo di produzione con la Maverick Records.\nIl primo album, intitolato \"Everything in Transit\", fu pubblicato nell'agosto del 2005 e ricevette un responso positivo sia dai fan che dalla critica. Il tour estivo programmato per supportare i costi di produzione fu cancellato non appena McMahon si ammal\u00f2 di leucemia linfoblastica acuta e fu sottoposto ad un trapianto di midollo osseo.\nI Jack's Mannequin hanno partecipato all'episodio 15 della III serie di One Tree Hill, suonando al concerto di beneficenza per una raccolta fondi a favore della ricerca sul cancro al seno organizzata da Peyton al Tric; la band ha suonato le canzoni 'The Mixed Tape', 'Holiday From Real' e 'Dark Blue'.\n\"The Glass Passenger\" (2007- attuale).\nLa band ha iniziato a registrare il suo secondo album nell'estate del 2007. Nell'agosto del 2007, McMahon ha postato nel suo blog il testo della canzone \"Cell phone\", canzone che la band ha suonato in vari concerti live dal 2007 al 2008. Inoltre, nel febbraio del 2008, i video delle performance live di due canzoni tratte dal nuovo album (\"Caves\" e \"Suicide Blonde\") sono stati caricati su YouTube e messi a disposizione per il pubblico. McMahon fa la sua apparizione nella copertina della pubblicazione di gennaio 2008 di Alternative Press, che contiene un'intervista con lui.\nIl 5 maggio 2008, la cantante dei Paramore Hayley Williams ha annunciato su \"The Sauce\" che i Paramore e i Jack's Mannequin avevano in programma un tour insieme, che sarebbe iniziato alla fine dell'estate. Le date sono state confermate per agosto e settembre del 2008.\nIl 5 agosto 2008, l'EP \"The Ghost Overground\" fu pubblicato su iTunes. L'EP contiene due tracce dell'album che sarebbe stato presto pubblicato, \"The Resolution\" e \"Bloodshot,\" e due tracce live da \"Everything in Transit\". Un altro EP, \"In Valleys\", fu pubblicato sempre su iTunes il 9 settembre, e conteneva una canzone dall'album, \"Swim,\" e tre b-sides, \"Cell Phone,\" \"Sleazy Wednesday,\" e \"At Full Speed.\" Originariamente \"In Valleys\" doveva aveva una tracklist composta da \"Swim\", \"Cell Phone\", \"Sleazy Wednesday\" e \"Annie Use Your Telescope\", ma fu commesso un errore.\nL'8 agosto 2008, in un'intervista con MTV, Andrew rivel\u00f2 che l'autrice di bestseller Stephenie Meyer aveva scritto la sceneggiatura del nuovo video di \"The Resolution\" e aveva deciso di girarlo la settimana seguente. Riguardo alle riprese, McMahon ha detto: \"Sono state delle belle riprese. I video musicali non sono una cosa semplice. Richiedono moltissima fiducia nella squadra che crea gli effetti visuali, e questo pu\u00f2 essere un po' spiazzante. Detto ci\u00f2, sul set c'era una gran bella atmosfera, e girare vicino al mare ha fatto s\u00ec che quel giorno fosse straordinariamente sereno, nonostante tutto il duro lavoro che c'\u00e8 dietro.\"\nIl nuovo album, intitolato \"The Glass Passenger\", doveva essere originariamente pubblicato il 22 aprile. In seguito la data fu posposta al 3 giugno, ma l'album fu pubblicato solo molto pi\u00f9 tardi, il 30 settembre 2008.\nIl 3 settembre 2008 era stato annunciato che i Jack's Mannequin avrebbero partecipato ad un tour autunnale per promuovere il nuovo album. Il nome del tour era \"Hammers and Strings: An Evening with Jack's Mannequin and The Glass Passenger\". Negli spettacoli del tour la band suona l'album al completo, girando le citt\u00e0 e aree pi\u00f9 importanti con enormi gruppi di fan. Questo tour cos\u00ec atteso ha visto molti degli spettacoli gi\u00e0 sold out a distanza di pochi giorni. Si tratta del primo tour dopo l'uscita di \"The Glass Passenger\".\n\"The Glass Passenger\" ottenne critiche positive dalle riviste musicali (Spin, Alternative Press, Rolling Stone, etc.) ed una grande accoglienza dai fan.\nIl 13 ottobre 2008 fu rappresentato per la prima volta su LiveDaily Sessions un video con una performance live di tre canzoni, che includevano \"The Resolution,\" \"Annie Use Your Telescope\" e \"Bloodshot\".\nIl 3 novembre 2008 fu annunciato che i Jack's Mannequin sarebbero stati l'attrazione principale per l'annuale The Night The Buzz Stole Christmas della KRBZ, uno dei pi\u00f9 grandi eventi annuali di musica alternativa durante la stagione natalizia.\nLa band \u00e8 stata in tour con i The Fray nell'estate del 2009.\nNel 2012 hanno partecipato al progetto di Amnesty International \"Chimes of Freedom: The Songs of Bob Dylan\", con la cover della celeberrima Mr.Tamburine Man di Bob Dylan.\nFilantropia.\nNel giugno del 2005, ad Andrew McMahon fu diagnosticata una leucemia linfoblastica acuta, ma il cantante \u00e8 ora guarito completamente. I Jack's Mannequin partecipano annualmente al \"Light The Night Walk\" della \"The Leukemia &amp; Lymphoma Society\". Nel 2008, hanno realizzato il raggiungimento di un traguardo di $100,000 che vengono raccolti attraverso una pagina personalizzata per raccolte di fondi. I soldi accumulati vanno alla lotta contro il cancro sanguigno ed assicurano supporto ai pazienti e alle loro famiglie."}
{"id": "2371424", "revid": "4252", "url": "https://it.wikipedia.org/wiki?curid=2371424", "title": "Air Band", "text": ""}
{"id": "2371426", "revid": "287204", "url": "https://it.wikipedia.org/wiki?curid=2371426", "title": "Tielman van Gameren", "text": "Si stabil\u00ec in Polonia nel 1665 e qui fu tra i maggiori esponenti della stagione barocca.\nSul finire del XVII secolo costru\u00ec alcune chiese a pianta centrale, tra cui si ricorda quella di San Casimiro a Varsavia (cominciata nel 1688), che per\u00f2 mostra ancora un linguaggio sordo alle tendenze pi\u00f9 vivaci dell'architettura europea.\nDa questo punto di vista, decisamente pi\u00f9 audace \u00e8 la chiesa di Sant'Anna a Cracovia (dal 1689), presumibilmente in virt\u00f9 di una collaborazione con Baldassarre Fontana.\nRicostru\u00ec la residenza del principe Sanguszko, sempre a Varsavia, realizz\u00f2 il progetto per il castello di Niebor\u00f3w e, nella capitale polacca, lavor\u00f2 pure al Palazzo Krasi\u0144ski."}
{"id": "2371428", "revid": "446353", "url": "https://it.wikipedia.org/wiki?curid=2371428", "title": "Haruna (incrociatore da battaglia)", "text": "La era un incrociatore da battaglia della Marina imperiale giapponese. Quarta ed ultima unit\u00e0 della classe Kongo, deve il suo nome al monte omonimo ed entr\u00f2 in servizio nei primi anni dieci. Completamente rimodernato negli anni trenta come nave da battaglia veloce, prese parte alla seconda guerra mondiale. Fu affondato da aerei americani il 28 luglio 1945, mentre era ormeggiato nella base navale di Kure.\nLa costruzione e la prima guerra mondiale.\nLa costruzione dell'incrociatore da battaglia \"Haruna\" venne intrapresa presso il cantiere navale giapponese di K\u014dbe, il 16 marzo 1912. La nave era stata ordinata dalla Marina Imperiale Giapponese l'anno precedente, come quarta ed ultima unit\u00e0 della classe Kongo. Lo scafo venne varato il 14 dicembre 1913, ed il vascello entr\u00f2 in servizio il 19 aprile 1915. La nave prese parte alla prima guerra mondiale, compiendo una serie di crociere nell'Oceano Pacifico. Durante una di queste, nel 1917, rimase danneggiata in seguito all'urto con una mina, che era stata precedentemente depositata dall'incrociatore ausiliario tedesco \"Wolf\". Nel dicembre dello stesso anno, la nave fu posta in riserva.\nIl periodo tra le due guerre.\nTornata successivamente in servizio, l\"'Haruna\" il 12 settembre 1920 rimase vittima di un'esplosione che danneggi\u00f2 in modo piuttosto grave la torre numero 1, uccidendo sette uomini. L'esplosione fu causata dalla detonazione di un proiettile nella canna. La nave fu quindi riparata a Yokosuka, dove l'elevazione massima dei cannoni fu incrementata di sette gradi. Tre mesi dopo, la nave fu nuovamente posta in riserva.\nIl Giappone aveva aderito al Trattato navale di Washington, che nella sostanza ponevano precise limitazioni di dislocamento alla marina giapponese, in rapporto con la Royal Navy e la United States Navy. In pratica, il Giappone non poteva costruire navi da battaglia fino al 1931. Quindi, i vertici della marina decisero di modernizzare le navi di cui gi\u00e0 disponevano. L'\"Haruna\" fu la prima nave giapponese ad essere sottoposta a modifiche. Nel 1926, fu portata a Yokosuka, dove rimase per due anni. Al termine dei lavori, erano state rinforzate le corazzature orizzontali vicino al deposito munizioni, e lo scafo fu modificato per potenziare l'apparato propulsivo. Le trentasei caldaie Yarrow furono sostituite con sedici Brown-Curtis Inoltre, fu montato l'equipaggiamento per imbarcare tre aerei Tipo 90 Modello 0. Queste modifiche portarono ad un incremento del dislocamento tale che la nave violava i trattati di Washington. L\"'Haruna\", ora capace di una velocit\u00e0 di 29 nodi, fu riclassificata nave da battaglia.\nIl 25 febbraio 1933, la Societ\u00e0 delle Nazioni condann\u00f2 il Giappone per l'invasione della Manciuria. L'Impero del Sol Levante, quindi, decise di abbandonare l'organizzazione, ed usc\u00ec anche dal trattato navale. Libero dai vincoli di quest'ultimo, riprese la costruzione di grandi unit\u00e0.\nIl 1\u00ba agosto 1933, la nave fu ormeggiata presso la base navale di Kure, con lo scopo di modificarla per renderla capace di scortare le veloci portaerei all'epoca in costruzione. L'impianto propulsivo fu sostituito con 11 caldaie Kampon, oltre a nuove turbine. Inoltre, fu modificata la componente aerea imbarcata: infatti, vennero installate delle catapulte idonee per l'utilizzo di tre Nakajima E8N o Kawanishi E7K. La corazzatura fu incrementata notevolmente: la cintura corazzata venne aumentata di 20 centimetri, e le torri di 23, cos\u00ec come quella del ponte (da 3,8 a 7 centimetri di incremento). La velocit\u00e0 aument\u00f2 fino a raggiungere i 30 nodi, nonostante l'aumento di dislocamento: l\"'Haruna\" fu quindi riclassificata corazzata veloce.\nLa seconda guerra mondiale.\nNei primi anni della seconda guerra mondiale, l\"'Haruna\" fu ampiamente utilizzata. Infatti, nel dicembre 1941 prese parte all'invasione della Malaysia, e all'inizio del 1942 appoggi\u00f2 le operazioni per la conquista della Indie orientali olandesi, partecipando a molte azioni. Per la sua velocit\u00e0, oper\u00f2 spesso con le portaerei. Rimasta leggermente danneggiata da una bomba durante la battaglia delle Midway, in agosto prese parte alla campagna di Guadalcanal: il 14 ottobre, con la gemella \"Kongo\", bombard\u00f2 l'aeroporto americano di Henderson Field. In seguito, prese parte anche ad altre azioni in zona.\nRimasta praticamente inattiva durante il 1943 ed i primi mesi del 1944, l'\"Haruna\" torn\u00f2 in azione nell'ambito della difesa della isole Gilbert, e combatt\u00e9 nella battaglia del Mare delle Filippine, dove fu anche colpita da una bomba. Successivamente, la nave fu impiegata anche nella battaglia del Golfo di Leyte, l'ultima uscita in forze della Marina imperiale nipponica.\nLa nave da battaglia rimase per tutto il 1945 in acque giapponesi. Il 19 marzo, mentre era ormeggiata a Kure, l\"'Haruna\" fu colpita da aerei americani. Il 28 luglio successivo, mentre era ancora ormeggiata nei pressi dell'arsenale, fu centrata e affondata da bombe sganciate da aerei della Task Force 38.\nIl relitto fu recuperato nel 1946 e la demolizione fu completata nel 1948."}
{"id": "2371435", "revid": "767487", "url": "https://it.wikipedia.org/wiki?curid=2371435", "title": "Fast &amp; Furious - Solo parti originali", "text": "Fast &amp; Furious - Solo parti originali (\"Fast &amp; Furious - New Model. Original Parts.\") \u00e8 un film del 2009 diretto da Justin Lin, interpretato da Vin Diesel, Paul Walker, Michelle Rodriguez e Jordana Brewster. Il film \u00e8 stato ideato come sequel dei primi due film e prequel di \"\" e, con un costo di produzione di 85 milioni di $, ha incassato globalmente circa 360 milioni di $.\nTrama.\nDominic Toretto si trova a Santo Domingo, nella Repubblica Dominicana dove, assieme a Letty e alla sua nuova banda compie rapine ai danni di autotreni che trasportano benzina. Dopo la riuscita dell'ultimo colpo, il suo amico Han gli suggerisce di andarsene per evitare una possibile cattura. Han accenna ad una possibile intenzione di recarsi a Tokyo e Dom, dopo aver meditato su ci\u00f2 che sia giusto fare, durante la notte parte per Panama lasciando Letty da sola. Dopo un imprecisato periodo di tempo, Dom riceve una telefonata da sua sorella Mia che gli rivela che Letty, tornata a Los Angeles, \u00e8 stata assassinata. Decide di tornare in citt\u00e0 per assistere, furtivamente, al funerale al quale sono presenti anche l'FBI e lo stesso Brian O'Conner, adesso reintegrato come agente.\nDom e Brian si mettono sulle tracce dell'assassino seguendo due strade diverse: il primo, dopo aver trovato delle tracce di nitrometano sul luogo dell'incidente, si reca all'officina dove \u00e8 stata modificata l'auto dell'assassino di Letty e, minacciando il meccanico, riesce a farsi dare una traccia. Il secondo, grazie ad un'operazione dell'FBI, trova una pista da seguire. La loro ricerca intrecciata collima in un incontro ravvicinato in casa di David Park, un collaboratore del criminale internazionale Arturo Braga. Dopo un rapido e freddo dialogo, Dom suggerisce a Brian di non intromettersi nella faccenda, diffidando dell'amicizia di Brian nei suoi confronti.\nSia Dom che Brian sanno che l'unico modo per entrare nel giro \u00e8 partecipare e vincere una corsa organizzata da Gisele Yashar, una dei membri pi\u00f9 in vista del cartello di Braga. Brian \u00e8 sicuro della sua copertura e Dom, dopo un breve scambio di battute con Fenix, un altro membro importante del cartello, si dichiara pronto a correre e sar\u00e0 proprio a lui a vincere la corsa ai danni di Brian, vittima di una scorrettezza perpetrata ai suoi danni dall'ex amico sul rettilineo finale.\nBrian non pu\u00f2 permettersi di restarne fuori e incastra uno dei piloti gi\u00e0 reclutati da Braga, incriminandolo per spaccio di droga. Come secondo classificato alla corsa, viene scelto per sostituire quel pilota.\nLa sera dopo, sia lui che Dom sono invitati al club di Ramon Campos, il vice di Arturo Braga. Campos, dopo una breve chiacchierata con loro, capisce che si conoscono ma non sospetta niente e li invita a comportarsi come se fossero a casa propria. Brian segue Campos negli uffici sul retro per rimediare indizi e impronte, mentre Dom scende nei garage dove trova l'auto che stava cercando, la Ford Gran Torino a nitrometano. Viene raggiunto da Gisele, chiaramente interessata a lui, che gli rivela che l'auto appartiene a Fenix.\nIl giorno seguente, i due ed un'altra coppia di piloti vengono caricati su un camion la cui destinazione (Messico) , \u00e8 ignota a tutti. Giunti a capolinea, tutte le auto vengono caricate con la merce di Braga. L'obiettivo \u00e8 raggiungere gli Stati Uniti tramite una serie di tunnel nella frontiera senza che le autorit\u00e0 americane si accorgano di nulla.\nUna volta arrivati, tutti i piloti vengono fatti scendere dalle auto e minacciati a mano armata. Date le circostanze, Dom apre di nascosto la valvola del NOS a motore spento e aziona l'accendisigari, creando una vera e propria bomba a orologeria. Una volta sceso dall'auto, si rivolge a Fenix che si rivela essere l'esecutore dell'omicidio di Letty. Esplose le auto e scampati al fuoco degli uomini di Braga, Dom e Brian prendono la merce e la portano dove nessuno potrebbe mai trovarla, neanche l'FBI: il deposito dei veicoli confiscati dalla polizia. Chiamato l'ufficio del bureau per informarli del recupero della droga, Brian riceve l'ordine di rientrare arrestando Toretto, ordine che non viene eseguito.\nDom \u00e8 stato colpito da una pallottola durante la fuga da Fenix e, non potendo rivolgersi alle cure mediche ufficiali, si rivolge a sua sorella Mia, che raggiunge i due in un garage fuoricitt\u00e0. Una volta a casa, la fiducia di Dom verso l'amico viene scossa dal ritrovamento del cellulare di Letty con il numero di Brian tra le ultime chiamate effettuate dalla ragazza. La scoperta che Letty lavorava sotto copertura, scatena l'ira di Dom verso l'amico e, dopo una furibonda lite, Brian gli rivela che Letty si era rivolta a lui perch\u00e9 voleva che Dom tornasse a casa da uomo libero. \nBrian, arrivato agli uffici del bureau, fa il suo prezzo per la cattura di Braga; la libert\u00e0 di Dom. Campos, intanto, riceve una chiamata da Toretto, il quale gli propone uno scambio; la merce per sei milioni di dollari.\nArrivati sul luogo dello scambio, Brian e Dom aspettano l'arrivo di Braga e Campos, con l'FBI nascosta all'interno di alcuni containers in attesa dell'ordine di Brian per procedere all'arresto perch\u00e8 nei database federali non esiste una foto di Braga. Brian dice a Dom che dopo l'arresto egli potr\u00e0 andarsene da uomo libero, ma Dom pur non credendo alle parole di Brian, resta per finire il lavoro. Una volta giunti i criminali, l'agente Stasiak non aspetta l'ordine di Brian che, nel frattempo, capisce che Braga non \u00e8 l'uomo che gli \u00e8 stato presentato davanti, ma \u00e8 lo stesso Campos che fugge durante l'azione dei federali.\nIncolpato dai suoi superiori per il fallimento, Brian viene sospeso e raggiunge Dom a casa sua. Sanno che Braga ha raggiunto il Messico e si dirigono l\u00ec. Lo trovano all'interno di una chiesa, intento a pregare. Una volta bloccato, Dom lo lascia a Brian poich\u00e9 il suo obiettivo \u00e8 Fenix. Arrivati ai tunnel sotto la frontiera, Brian e Dom si ritrovano addosso tutti gli scagnozzi di Braga, compreso Fenix. In maniera fortunosa, Brian riesce ad attraversare interamente l'intricato sistema di tunnel ma \u00e8 speronato da Fenix che, una volta messo al sicuro il suo capo, gli tiene addosso una pistola intenzionato ad ucciderlo. In quel momento esce dal tunnel anche Dom che punta dritto verso Fenix a tutta velocit\u00e0. Il criminale prova a scansarsi ma Brian lo tiene per una gamba permettendo a Dom di schiantarsi addosso a lui uccidendolo. Con Braga fuori dai giochi e Letty vendicata, Dom decide di non scappare pi\u00f9 e di affrontare la giustizia a viso aperto.\nDurante il processo, nonostante la richiesta di clemenza da parte di Brian, il giudice opta per la reclusione a 25 anni di Dom che, a sguardo basso, sembra aver accettato la sentenza. Brian, in disaccordo con la corte, fa ci\u00f2 che ritiene pi\u00f9 giusto: liberare Dom. Il film, infatti, si conclude con una scena di O'Conner, Mia, Leo e Santos che inseguono il pullman contenente i detenuti diretti al penitenziario.\nProduzione.\nIl regista Justin Lin aveva intenzione di collegare questo film con tutti i precedenti, nonostante Vin Diesel avesse chiesto espressamente al regista di rendere il film un sequel diretto del primo capitolo, relegando gli altri due titoli a delle appendici: infatti nel film doveva apparire anche il personaggio di Roman Pearce (interpretato dall'attore Tyrese Gibson). Per una serie di problemi, tra cui la realizzazione di \"Transformers - La vendetta del caduto\", l'attore non ha potuto avere il suo piccolo ruolo; tuttavia sono diversi i riferimenti riconducibili alla pellicola del 2003, come ad esempio quando Brian sceglie la prima Skyline dicendo che ne aveva gi\u00e0 distrutta una.\nData la difficolt\u00e0 di reperire diverse Dodge Charger per le varie scene, ne sono state costruite diverse copie in fibra di vetro, per un totale di sette carrozzerie identiche.\nPer riprendere le scene sull'asfalto venne utilizzata come camera-car una Porsche Cayenne. Per le riprese su terra un M1 Off-Road Buggy.\nNel cast del film sono stati inseriti anche i cantanti Don Omar e Tego Calder\u00f3n che, oltre a interpretare i compagni di Toretto, sono anche gli autori di due brani della colonna sonora: \"Virtual Diva\" e \"Bandoleros\".\nVeicoli utilizzati.\nNel film sono presenti le seguenti auto:\nDistribuzione.\nIl film \u00e8 stato distribuito nelle sale cinematografiche statunitensi il 3 aprile 2009, mentre in Italia \u00e8 uscito il 17 aprile dello stesso anno.\nEdizioni home video.\n\"Fast &amp; Furious - Solo parti originali\" \u00e8 uscito in DVD e Blu-Ray il 2 settembre 2009 in Italia. Le edizioni disponibili sono:\nAl 1\u00ba novembre 2009, il formato home video di \"Fast &amp; Furious\" ha venduto copie, per un totale di 47,82 milioni di dollari. Sommando quest'ultimo all'incasso ottenuto ai box office, \"Fast &amp; Furious\" ha guadagnato un totale di dollari.\nAccoglienza.\nIncassi.\nNel suo primo giorno di proiezione il film incass\u00f2 30,5 milioni di dollari. Dopo una settimana incass\u00f2 di dollari, molto pi\u00f9 di quanto incass\u00f2 \"\" nei soli Stati Uniti. Solo durante la prima settimana il film ottenne il sesto incasso pi\u00f9 alto del 2009, sorprendendo tutte le previsioni fatte precedentemente. Oltre a essere il film con maggior incasso dell'intero mese di aprile, \"Fast &amp; Furious - Solo parti originali\" detenne anche il primato di film con maggior incasso di tutta la primavera (venne spodestato dal film \"Alice in Wonderland\"). Nella sua prima settimana, globalmente, il film incass\u00f2 pi\u00f9 di 102 milioni di dollari, di cui 7,2 milioni incassati nel Regno Unito, 8,6 in Russia, 6 in Francia e 3 in Germania.\nIl film incass\u00f2 globalmente oltre 359 milioni di dollari (divenendo l'allora film pi\u00f9 proficuo della serie), il secondo incasso pi\u00f9 alto per un film sul genere d'auto (il primato lo detiene tuttora \"Fast and Furious 7\").\nCritica.\nIl film ha ricevuto recensioni negative. Sul sito aggregatore di recensioni Rotten Tomatoes il film detiene un 28% di gradimento basato su 170 recensioni professionali, con un voto medio di 4,57 su 10. Su Metacritic riceve un punteggio di 45 su 100, basato sul parere di 27 critici."}
{"id": "2371438", "revid": "57342", "url": "https://it.wikipedia.org/wiki?curid=2371438", "title": "Premio Goya per la migliore attrice non protagonista", "text": "Il premio Goya per la migliore attrice non protagonista (\"premio Goya a la mejor interpretaci\u00f3n femenina de reparto\" o \"premio Goya a la mejor actriz de reparto\") \u00e8 un premio cinematografico assegnato annualmente dall'Academia de las Artes y las Ciencias Cinematogr\u00e1ficas de Espa\u00f1a a partire dal 1987 alla migliore attrice non protagonista di un film di produzione spagnola uscito nelle sale cinematografiche nel corso dell'anno precedente.\nA vincere per due volte in questa categoria sono state Ver\u00f3nica Forqu\u00e9, Mar\u00eda Barranco, Rosa Maria Sard\u00e0 e Candela Pe\u00f1a.\nAlbo d'oro.\nI vincitori sono indicati in grassetto, a seguire gli altri candidati."}
{"id": "2371445", "revid": "31886", "url": "https://it.wikipedia.org/wiki?curid=2371445", "title": "Hydrox", "text": "L'Hydrox \u00e8 una miscela respirabile a base di idrogeno e ossigeno utilizzata in subacquea per le immersioni tecniche nelle quali \u00e8 necessario raggiungere profondit\u00e0 elevate.\nStoria.\nAnche se le prime notizie sull'utilizzo dell'idrogeno come gas da respirare sono da attribuire ad Antoine-Laurent de Lavoisier, che lo aveva testato su alcune cavie, il primo utilizzo come elemento per la respirazione umana durante le immersioni \u00e8 durante le prove dell'ingegnere svedese Arne Zetterstr\u00f6m nel 1945. Zetterstr\u00f6m studi\u00f2 come l'idrogeno fosse perfettamente usabile per immersioni a grandi profondit\u00e0. Sfortunatamente, a causa di un errore nell'utilizzo delle attrezzature di superficie, l'ingegnere mor\u00ec durante una dimostrazione pratica. Gli studi sull'idrogeno furono abbandonati per alcuni anni, finch\u00e9 la Marina statunitense e la Comex non decisero di ampliare le conoscenze su questo gas, eventualmente da utilizzare nei loro esperimenti \"Hydra I\" ed \"Hydra II\" nel 1968 e 1969.\nCOMEX successivamente svilupp\u00f2 tecniche per permettere ai sub di raggiungere profondit\u00e0 tra i 500 e i 700 metri, dove si iniziarono ad utilizzare miscele di gas per respirare a base di idrogeno: idrogeno e ossigeno (\"Hydrox\") e idrogeno, ossigeno, elio (\"Hydreliox\"). \nUso.\nL'Hydrox pu\u00f2 essere utilizzato per contrastare la sindrome nervosa ad alta pressione (HPNS), molto frequente durante discese elevate.\nQuesti studi riscossero un notevole successo con la simulazione di una discesa a 701 metri, effettuata da Theo Mavrostomos il 20 novembre 1990 a Tolone, durante gli esperimenti della camera di decompressione del COMEX Hydra X. Questa discesa ha reso Theo il sommozzatore che \u00e8 riuscito ad eseguire la discesa pi\u00f9 profonda del mondo."}
{"id": "2371448", "revid": "3115", "url": "https://it.wikipedia.org/wiki?curid=2371448", "title": "Jer\u00f3nima de Burgos", "text": "Biografia.\nNel 1594 la si documenta gi\u00e0 come attrice e come moglie dell'attore e \"autor de comedias\" (capocomico) Pedro de Vald\u00e9s insieme al quale svolge quasi tutta la sua attivit\u00e0 di attrice e di \"autora de comedias\" (capocomico).\nNonostante sia stata una delle attrici pi\u00f9 popolari dei Secoli d\u2019Oro, Jer\u00f3nima de Burgos \u00e8 passata alla storia, in realt\u00e0, per essere stata una delle amanti del pi\u00f9 prolifico drammaturgo dell'epoca: Lope de Vega, il quale lasci\u00f2 nel suo epistolario e nelle sue opere, e condizionato dai sentimenti che lo agitavano al momento, tracce di questa relazione personale con l'attrice, iniziata intorno al 1607.\nLa relazione tra Jer\u00f3nima de Burgos e Lope de Vega fu, per\u00f2, anche professionale. Lope, difatti, fu dal 1610 il drammaturgo ufficiale della compagnia di Pedro de Vald\u00e9s, e come tale scrisse molte opere alcuni dei cui ruoli furono poi rappresentati da Jer\u00f3nima. Primo fra tutti, quello di Nise de La dama boba (1613), commedia rappresentata per la prima volta proprio dalla compagnia di Vald\u00e9s.\nGli stessi soprannomi con i quali il drammaturgo, nelle sue lettere, si riferiva all'attrice (\u201cGerarda\u201d, \u201cla amiga del buen nombre\u201d, \u201cdo\u00f1a Pandorga\u201d) sono testimonianza dell'affetto che nutriva per lei, ma anche del successivo allontanamento dalla stessa, allontanamento che non solo fu personale, ma anche professionale: tra l'attrice e il drammaturgo e tra questi e il capocomico della compagnia per cui scriveva (Pedro de Vald\u00e9s), avvenuto definitivamente nel 1615.\nJer\u00f3nima de Burgos mor\u00ec a Madrid il 27 marzo del 1641, quando era ormai vedova e molto ammalata. Fu sepolta, come molti degli attori dell'epoca, nella parrocchia di San Sebasti\u00e1n della citt\u00e0."}
{"id": "2371453", "revid": "599013", "url": "https://it.wikipedia.org/wiki?curid=2371453", "title": "Peter Wrolich", "text": "Professionista dal 1999 al 2010, ha partecipato a cinque Tour de France e con la nazionale austriaca a due edizioni dei Giochi olimpici e a otto campionati del mondo.\nCarriera.\nProfessionista dal 1999, milit\u00f2 nella Gerolsteiner fino al 2008, anno in cui la formazione tedesca si sciolse. Dall'anno seguente entr\u00f2 a far parte del Team Milram. Al termine della stagione 2010, con la chiusura della formazione tedesca, si ritira dall'attivit\u00e0.\nHa concluso quattro Tour de France, ottenendo come miglior piazzamento un secondo posto nella terza tappa del Tour 2005. Nel corso del Tour 2009 fu colpito da un virus gastrointestinale, per cui fu costretto ad abbandonare la corsa, non prendendo il via alla tredicesima tappa."}
{"id": "2371458", "revid": "1305772", "url": "https://it.wikipedia.org/wiki?curid=2371458", "title": "Parimarjan Negi", "text": "Il 1\u00ba luglio 2006 divent\u00f2 il secondo pi\u00f9 giovane grande maestro della storia degli scacchi (dopo l'ucraino Sergei Karjakin), all'et\u00e0 di 13 anni, 3 mesi e 22 giorni. Sostitu\u00ec al secondo posto il norvegese Magnus Carlsen per uno scarto di cinque giorni.\nIn giugno 2008 ha vinto l'\"International Open\" di Filadelfia con 7 su 9, imbattuto.\nHa raggiunto il rating FIDE pi\u00f9 alto in novembre 2013, con 2671 punti Elo, 78\u00ba al mondo e 3\u00ba indiano."}
{"id": "2371461", "revid": "287204", "url": "https://it.wikipedia.org/wiki?curid=2371461", "title": "Nagamangala", "text": " \nNagamangala \u00e8 una suddivisione dell'India, classificata come \"town panchayat\", di 16.050 abitanti, situata nel distretto di Mandya, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 48' 56 N e 76\u00b0 45' 27 E e ha un'altitudine di 771 .\nSociet\u00e0.\nEvoluzione demografica.\nAl censimento del 2001 la popolazione di Nagamangala assommava a 16.050 persone, delle quali 8.206 maschi e 7.844 femmine. I bambini di et\u00e0 inferiore o uguale ai sei anni assommavano a 1.866, dei quali 973 maschi e 893 femmine. Infine, coloro che erano in grado di saper almeno leggere e scrivere erano 11.355, dei quali 6.105 maschi e 5.250 femmine."}
{"id": "2371463", "revid": "1514393", "url": "https://it.wikipedia.org/wiki?curid=2371463", "title": "La fiera delle vanit\u00e0 (sceneggiato televisivo)", "text": ""}
{"id": "2371467", "revid": "135224", "url": "https://it.wikipedia.org/wiki?curid=2371467", "title": "Sig-Sauer", "text": ""}
{"id": "2371477", "revid": "30610", "url": "https://it.wikipedia.org/wiki?curid=2371477", "title": "I bambini di Heidi", "text": "I bambini di Heidi (\"Heidi's Children\") \u00e8 un romanzo di Charles Tritten del 1939, continuazione del precedente \"Heidi cresce\", entrambi ispirati al romanzo \"Heidi\" di Johanna Spyri di cui era stato il traduttore."}
{"id": "2371481", "revid": "339392", "url": "https://it.wikipedia.org/wiki?curid=2371481", "title": "La fiera delle vanit\u00e0 (romanzo)", "text": ""}
{"id": "2371483", "revid": "110157", "url": "https://it.wikipedia.org/wiki?curid=2371483", "title": "Opera di Lipsia", "text": "L'Opera di Lipsia \u00e8 un teatro d'opera sito nella citt\u00e0 di Lipsia in Germania.\nStoria.\nIl teatro venne fondato come \"Opernhaus am Br\u00fchl\" il 18 maggio 1693 con la prima assoluta di \"Alceste\" di Nicolaus Adam Strungk, terzo teatro d'opera a sorgere in Europa dopo il Teatro San Cassiano di Venezia e l'Opera di Amburgo in Germania. L'Opera di Lipsia non ha una sua orchestra, e la Leipzig Gewandhaus Orchestra viene impiegata nella stagione operistica del teatro. Questa collaborazione data dal 1766, con l'esecuzione dello Singspiel \"Der Teufel ist los oder Die verwandelten Weiber\" di Johann Adam Hiller.\nIl teatro precedente all'attuale, \"Neues Theater\", venne inaugurato il 28 gennaio 1868, con \"Jubilee Overture\" di Carl Maria von Weber e la ouverture per \"Ifigenia in Aulide\" di Gluck dal dramma di Goethe \"Ifigenia in Tauride\".\nDal 1886 al 1888, Gustav Mahler fu il secondo direttore (Arthur Nikisch era stato il primo).\nDurante un bombardamento aereo, nella notte del 3 dicembre 1943, il teatro venne distrutto, cos\u00ec come tutti gli altri teatri di Lipsia.\nLa costruzione del nuovo teatro ebbe inizio nel 1956 e la sua inaugurazione, con 1.682 posti, ebbe luogo l'8 ottobre 1960, con una rappresentazione de \"I maestri cantori di Norimberga\" di Wagner."}
{"id": "2371486", "revid": "74801", "url": "https://it.wikipedia.org/wiki?curid=2371486", "title": "Colima (citt\u00e0)", "text": "Colima \u00e8 una citt\u00e0 del Messico, Capitale dello Stato di Colima, la citt\u00e0 pi\u00f9 popolosa del municipio e la seconda pi\u00f9 popolosa dello stato dopo Manzanillo. Secondo uno studio di FDI, una filiale del Financial Time di Londra \u00e8 una delle piccole citt\u00e0 con la migliore qualit\u00e0 della vita del Messico, la decima nell'America Latina. Lo studio ha valutato sei categorie: potenziale economico, risorse umane, rapporto costi-benefici, qualit\u00e0 della vita, infrastrutture e ambiente imprenditoriale favorevole.\nInsieme con i comuni di Comala, Coquimatl\u00e1n, Cuauht\u00e9moc, e Villa de \u00c1lvarez, costituisce l'area metropolitana di Colima.\nPer i suoi cinquecento anni di storia, la citt\u00e0 fondata il 20 gennaio 1523 da Gonzalo de Sandoval \u00e8 la seconda pi\u00f9 antica del Messico, e grande cultura, ben visibile nell'Universit\u00e0 di Colima, nel folklore, nei costumi, nella cucina e nelle tradizioni, \u00e8 stata nominata nel 2014 Capitale Americana della Cultura.\nToponomastica.\nColima, dove domina l'antico dio o il dio del fuoco e si riferisce al vulcano di fuoco (che si trova nel territorio di Jalisco, \u00e8 conosciuto come Volcan de Colima per via della vista unica del Vulcano che si gode da Colima e per l'apprezzamento che gli abitanti dello stato gli riservano. Il nome deriva dalla parola Nahuatl che si chiama l'antico regno di \"Colliman\": \"Colli\", che significa collina, vulcano o nonno e \"Maitl\" si intende la mano o il dominio. Pur essendo una piccola entit\u00e0, Colima contiene all'interno dei suoi confini un significativo patrimonio artistico, tra i quali citiamo la cattedrale, in stile neoclassico; il Palazzo del Governo, i murales del pittore colimense Jorge Chavez Carrillo, che illustrano temi storici riguardanti la conquista, la colonizzazione e la Guerra di indipendenza."}
{"id": "2371490", "revid": "2184720", "url": "https://it.wikipedia.org/wiki?curid=2371490", "title": "Bambino nel tempo", "text": "Bambino nel tempo \u00e8 un singolo di Eros Ramazzotti, estratto dall'album \"Calma apparente\" del 2005.\nLa canzone descrive la malinconia che si prova da adulti nel ricordare l'et\u00e0 passate della vita."}
{"id": "2371491", "revid": "287204", "url": "https://it.wikipedia.org/wiki?curid=2371491", "title": "Jeronima de Burgos", "text": ""}
{"id": "2371492", "revid": "122905025", "url": "https://it.wikipedia.org/wiki?curid=2371492", "title": "Filiera dei prodotti ortofrutticoli", "text": "La filiera dei prodotti ortofrutticoli \u00e8 l'insieme delle fasi che caratterizzano la lavorazione di frutta e verdura dal momento in cui avviene la raccolta sino all'arrivo nei punti di distribuzione per il cliente finale.\nIl processo di lavorazione dei prodotti ortofrutticoli \u00e8 composto da diverse fasi che possono essere eseguite in maniera pi\u00f9 o meno automatizzata a seconda delle esigenze del singolo produttore:\nDepallettizzazione/Pallettizzazione e svuotamento.\nDalla raccolta arrivano i bancali contenenti le casse piene di raccolto. I bancali vengono svuotati, impilati, riordinati e legati.\nLe casse vengono svuotate. Lo svuotamento pu\u00f2 essere eseguito manualmente o automaticamente a seconda della tipologia di prodotto lavorato.\nAlimentazione e trattamento.\nUna volta immesso in linea il prodotto passa per prima cosa in aree adibite allo stazionamento.\nIl primo step della lavorazione \u00e8 composto da varie fasi, che non sono necessariamente tutte richieste:\nSelezione manuale.\nPrima della calibratura vera e propria si procede ad una rapida selezione manuale a vista dove vengono scartati i prodotti in evidente stato di compromissione.\nCalibratura.\nGli odierni sistemi di calibratura automatica (meccanica o elettronica) permettono di selezionare accuratamente i prodotti sotto molteplici aspetti:"}
{"id": "2371493", "revid": "287204", "url": "https://it.wikipedia.org/wiki?curid=2371493", "title": "Nanjangud", "text": " \nNanjangud \u00e8 una citt\u00e0 dell'India di 48.220 abitanti, situata nel distretto di Mysore, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 12\u00b0 7' 11 N e 76\u00b0 40' 58 E e ha un'altitudine di 656 .\nSociet\u00e0.\nEvoluzione demografica.\nAl censimento del 2001 la popolazione di Nanjangud assommava a 48.220 persone, delle quali 24.384 maschi e 23.836 femmine. I bambini di et\u00e0 inferiore o uguale ai sei anni assommavano a 5.271, dei quali 2.604 maschi e 2.667 femmine. Infine, coloro che erano in grado di saper almeno leggere e scrivere erano 32.971, dei quali 18.005 maschi e 14.966 femmine."}
{"id": "2371496", "revid": "2091899", "url": "https://it.wikipedia.org/wiki?curid=2371496", "title": "Rifugio Melez\u00e8", "text": "Il rifugio Melez\u00e8 \u00e8 un rifugio escursionistico situato nell'alta valle Varaita di Bellino, nelle Alpi Cozie, in provincia di Cuneo.\nIl Rifugio Melez\u00e8.\nIl rifugio \u00e8 stato ricavato dal recupero di una preesistente casermetta militare. Si trova quasi al termine della strada provinciale che risale la valle Varaita di Bellino da Casteldelfino, in localit\u00e0 \"Pion di Melze\", poco a valle della frazione di Sant'Anna e a pochi metri dalla strada; per le sue caratteristiche di raggiungibilit\u00e0 \u00e8 classificato \"rifugio escursionistico\" ai sensi della vigente legislazione regionale piemontese. \n\u00c8 una costruzione in muratura di pietrame a due piani. Il piano terra ospita bar, ristorante e cucina; il piano superiore \u00e8 composto da 6 camere per un totale di 50 posti letto. \u00c8 dotato di acqua corrente interna con docce calde, servizi interni, impianto elettrico. Offre servizio bar, ristorante (circa 50 coperti) ..\nAppartiene alla parrocchia di Roccaforte Mondov\u00ec, \u00c8 aperto tutto l'anno.\nIl nome \"Melez\u00e8\" significa \"bosco di larici\" in occitano.\nIl Rifugio si trova a Bellino a 1812 metri d'altitudine, vicino a Borgata Sant'Anna. L'edificio era una caserma militare ed \u00e8 stato ristrutturato interamente in legno e pietra. Il piano terreno ospita il bar, la cucina e la sala ristorante, dove \u00e8 possibile gustare i migliori piatti della tradizione montana e locale. \u00c8 possibile inoltre pranzare all'esterno. Al piano superiore, si trovano le 7 camere in legno, per un totale di 50 posti letto. La struttura \u00e8 dotata di servizi igienici esterni ed interni al piano terra;al piano superiore, vi sono i bagni per le camere con docce ed acqua calda. Il Rifugio si presta anche al soggiorno per studenti e gruppi organizzati.Aperto tutto l'anno, \u00e8 comodamente raggiungibile in automobile e pullman ed \u00e8 dotato di ampio parcheggio. Presso la struttura \u00e8 possibile affittare ciaspole, sci da fondo e tutta l'attrezzatura per le vie ferrate, cos\u00ec da poter approfittare dei numerosi percorsi attrezzati per principianti ed esperti presenti nelle vicinanze.\nIl Rifugio Melez\u00e8 \u00e8 un'importante base d'appoggio per corsi di sci alpinismo e cascate di ghiaccio.\nAccesso.\n\u00c8 accessibile in automobile ed in autobus per la strada che risale il Vallone di Bellino fin davanti al Rifugio.\nAscensioni.\n\u00c8 una buona base di appoggio per le ascensioni a tutte le vette dell'alta valle di Bellino ed alle vette limitrofe:\nPermette inoltre un facile accesso alla via ferrata della Rocca Senghi.\nAltre attivit\u00e0 che si effettuano da Rifugio Melez\u00e8.\nIn inverno il rifugio offre una pista per lo sci di fondo, ed \u00e8 inoltre una buona base d'appoggi per gite sci-alpinistiche e con le ciaspole.\nGli appassionati di storia possono percorrere il \"giro delle caserme\", itinerario alla scoperte di caserme e fortificazioni del Vallo Alpino del Littorio presenti in zona.\nBellino Solare: custodisce un ingente patrimonio gnomonico, costituito da 37 quadranti solari. Datati dal 1735 al 1934, divisi in quattro zone: Chiesa, Celle, Chiazale, S.Anna."}
{"id": "2371499", "revid": "80339", "url": "https://it.wikipedia.org/wiki?curid=2371499", "title": "Diapausa", "text": "Con il termine diapausa ci si riferisce a una fase di arresto spontaneo dello sviluppo di alcuni animali in cui l'organismo \u00e8 inattivo, non si alimenta e non si muove, ossia l'attivit\u00e0 metabolica si riduce. \u00c8 tipico di molti insetti e acari, alcuni crostacei e lumache, e anche di alcuni mammiferi.\nLa diapausa ha lo scopo di permettere all'insetto il superamento di condizioni ambientali avverse (diapausa invernale o, meno frequentemente, estiva) o lo svolgimento di processi fisiologici particolarmente impegnativi, come ad esempio la ninfosi. \u00c8 per questo che se ne distinguono due tipi:\nAl termine della diapausa lo sviluppo riprende normalmente, ma ovviamente una volta che viene avviato sono necessari altri stimoli in grado di liberare successivamente l'organismo da questo stato.\nLa diapausa \u00e8 un periodo di sonno differente da altre forme di dormienza, quali l'ibernazione, perch\u00e9 gli animali in questo caso non crescono; inoltre con l'ibernazione gli animali entrano in letargo solo dopo che si sono manifestate le condizioni negative.\nLe fasi della diapausa negli insetti.\nLa diapausa negli insetti \u00e8 un processo dinamico, costituito da pi\u00f9 fasi distinte .\nQueste fasi possono essere caratterizzate da una particolare serie di processi metabolici e dalla reattivit\u00e0 di un insetto ad alcuni stimoli ambientali.\nInduzione.\nLa prima \u00e8 la fase di induzione che si verifica in una fase geneticamente predeterminata di vita e si verifica anche prima di uno stress ambientale. Durante questa fase, gli insetti sono sensibili ai segnali esterni chiamati stimoli-segnale (\"token\"), che attivano il passaggio diretto da percorsi di sviluppo a percorsi di diapausa. I token possono essere costituiti da variazioni di fotoperiodo, termoperiodo o da alimenti vegetali. Questi stimoli non sono di per s\u00e9 favorevoli o sfavorevoli allo sviluppo, ma segnalatori dell'imminente cambiamento delle condizioni ambientali.\nPreparazione.\nLa fase di preparazione di solito segue la fase di induzione, durante questa fase gli insetti accumulano molecole come lipidi, proteine e carboidrati. Queste molecole vengono utilizzate per mantenere l'insetto durante tutto il periodo di diapausa e per fornire l'energia necessaria per lo sviluppo al termine dalla diapausa. La composizione della cuticola pu\u00f2 essere modificata cambiando composizione di idrocarburi e con l'aggiunta di lipidi per ridurre la perdita d'acqua.\nApertura.\nLa fase di apertura comincia quando cessa lo sviluppo morfologico. In alcuni casi, questo cambiamento pu\u00f2 essere molto diverso e pu\u00f2 comportare la muta in una specifica fase di diapausa, o \u00e8 accompagnata da un cambiamento di colore. Ad esempio, solo gli adulti in diapausa della cimicetta rosso nera, \"Pyrrhocoris apterus\", hanno il complemento enzimatico che consente loro di accumulare polialcoli, molecole che contribuiscono ad abbassare i loro punti di congelamento e quindi evitarne il processo stesso. Gli insetti possono subire cambiamenti comportamentali e cominciare ad aggregarsi, migrare o ricercare adeguati siti per lo svernamento.\nMantenimento.\nDurante la fase di mantenimento, o sostentamento, gli insetti abbassano il loro metabolismo e l'arresto dello sviluppo \u00e8 mantenuto. In questa fase, gli insetti sono insensibili alle variazioni dell'ambiente che eventualmente potrebbero attivare la fine della diapausa, ma la sensibilit\u00e0 a certi stimoli, come il fotoperiodo e la temperatura, con il tempo progredisce. In insetti che sono sottoposti a diapausa obbligatoria, la cessazione pu\u00f2 avvenire spontaneamente, senza stimoli esterni.\nNella diapausa facoltativa, devono verificarsi stimoli-segnale per la cessazione definitiva della diapausa. Questi stimoli possono includere la refrigerazione, il congelamento o il contatto con l'acqua, a seconda delle condizioni ambientali da evitare, stimoli che sono importanti per evitare che l'insetto chiuda la diapausa troppo presto, per esempio in risposta al caldo nel tardo autunno. La cessazione pu\u00f2 verificarsi al culmine di condizioni sfavorevoli, come il pieno inverno. Nel corso del tempo, la profondit\u00e0 della diapausa lentamente diminuisce fino alla ripresa dello sviluppo, se le condizioni sono favorevoli.\nQuiescenza post-diapausa.\nLa diapausa spesso finisce prima della fine delle condizioni sfavorevoli ed \u00e8 seguita da uno stato di quiescenza da cui l'insetto pu\u00f2 svegliarsi e cominciare a dirigersi verso lo sviluppo, nel momento in cui le condizioni diverranno pi\u00f9 favorevoli. In questo modo l'insetto continua a sopportare condizioni difficili pur essendo pronto ad approfittare delle buone condizioni quanto pi\u00f9 rapidamente possibile.\nRegolazione.\nLa diapausa negli insetti \u00e8 regolata da varie condizioni: interazione con gli stimoli ambientali, pre-programmazione genetica, segnalazione neuronale ed endocrina e infine modifiche enzimatiche e dei percorsi metabolici.\nStimoli ambientali.\nIn regioni temperate, il fotoperiodo \u00e8 uno dei pi\u00f9 affidabili spunti di cambio stagionale, a seconda della stagione in cui si verifica la diapausa, sia a breve o a lungo giorno, funge da stimolo-segnale (token) al quale gli insetti possono anche rispondere.\nLa temperatura pu\u00f2 anche agire come un fattore di regolazione, sia per indurre diapausa o, pi\u00f9 comunemente, modificando la risposta al fotoperiodo dell'insetto. Gli insetti possono anche rispondere al termoperiodo, le fluttuazioni giornaliere di caldo e freddo che coincidono con il giorno e la notte, cos\u00ec come in termini assoluti o cumulativi di temperatura. La disponibilit\u00e0 di cibo e di qualit\u00e0 pu\u00f2 anche aiutare a regolare la diapausa.\nNelle locuste del deserto, \"Schistocerca gregaria\", si produce un ormone chiamato giberellina che stimola lo sviluppo dell'apparato riproduttivo. Durante la stagione secca, quando le loro piante alimentari sono in senescenza e manca giberellina, la locuste restano premature e il riproduttore non si sviluppa.\nSegnalazione neuronale ed endocrina.\nIl sistema neuroendocrino degli insetti \u00e8 costituito principalmente da cellule neurosecretorie nel cervello, dai corpora cardiaca, dai corpora allata e dalle ghiandole prototoraciche. Ci sono diversi principali ormoni coinvolti nella regolazione della diapausa: ormone giovanile (JH), ormone della diapausa (DH ) e ormone prototoracicotropo.\nL'ormone protoracicotropo stimola le ghiandole protoraciche a produrre ecdisteroidi deputati a promuovere lo sviluppo. La diapausa nelle larve e nelle pupe \u00e8 spesso regolata da un'interruzione di tale collegamento, o attraverso la preventiva liberazione di ormone protoracicotropo dal cervello o con la cessazione della risposta delle ghiandole prototoraciche all'ormone stesso.\nI corpora allata sono responsabili della produzione dell'ormone giovanile JH. In \"Riptortus pedestris\", gruppi di neuroni nel protocerebro, chiamato pars lateralis, mantengono la diapausa riproduttiva inibendo la produzione di JH da parte dei corpora allata.\nIl ruolo degli ormoni DH e JH.\nLa diapausa negli adulti \u00e8 spesso associata all'assenza di JH, mentre la diapausa larvale \u00e8 spesso associata con la sua presenza.\nNegli adulti, l'assenza di JH causa degenerazione dei muscoli del volo, atrofia o la cessazione dello sviluppo di tessuti riproduttivi, e arresta l'accoppiamento.\nLa presenza di JH nelle larve pu\u00f2 impedire la muta nel successivo stadio larvale, anche se mute stazionarie successive possono ancora verificarsi. Nella \"Diatraea gradiosella\", JH \u00e8 necessario per l'accumulo di grasso nel corpo, per il deposito di proteine che si associano alla diapausa. L'ormone della diapausa DH regola la diapausa embrionale nelle uova di bachi da seta, \"Bombyx mori\". DH \u00e8 liberato dal ganglio subesofageo della madre e fa scattare la produzione di trealasi da parte delle ovaie, ci\u00f2 genera alti livelli di glicogeno nel settore delle uova, che viene convertito in polialcoli, glicerolo e sorbitolo.\nIl sorbitolo inibisce direttamente lo sviluppo degli embrioni, poi al termine della diapausa glicerolo e sorbitolo sono riconvertiti in glicogeno.\nFine della diapausa negli embrioni.\nSi potrebbe pensare che la diapausa \u00e8 interrotta (archiviata o completata) con l'esposizione alle temperature fredde dell'inverno. Questa idea \u00e8 in parte vera. In alcuni insetti, anche la durata della diapausa embrionale \u00e8 controllata dal DH (Diapause Hormon). Gli ormoni negli insetti funzionano come gli ormoni degli organismi superiori ed ognuno ha uno scopo specifico. Il DH \u00e8 inizialmente ad un titolo elevato nelle uova in diapausa cos\u00ec da impedire una promozione di ormone della crescita, l'esterasi A (EA). In alcuni insetti, col tempo diminuisce l'attivit\u00e0 di DH, in altri insetti, i cui habitat sono caratterizzati da temperature basse (da 3 a 15\u00a0\u00b0C) viene incrementata la produzione di EA e di conseguenza la sua attivit\u00e0, inducendo una regressione del DH.\nDiapausa ai Tropici.\nSono comuni le aggregazioni tra insetti tropicali che vanno in diapausa, in particolare degli ordini Coleoptera, Lepidoptera e Hemiptera. Le aggregazioni possono essere utilizzate come protezione contro la predazione, in quanto le aggregazioni di specie sono spesso tossiche e i predatori rapidamente imparano ad evitarle.\nPossono anche servire a ridurre la perdita d'acqua, come succede nel coleottero dei funghi \"Stenotarsus rotundus\", le cui forme di aggregazione giungono fino a 70.000 individui. L'umidit\u00e0 relativa aumenta all'interno delle aggregazioni di coleotteri ed \u00e8 quindi minore la perdita di acqua; probabilmente la perdita per evaporazione diminuisce, a causa dei ridotti rapporti superficie/volume.\nDiapausa nei mammiferi.\nAnche nei mammiferi si assiste a fenomeni di diapausa del tutto simili a quelli osservati negli insetti. La riproduzione del capriolo europeo \u00e8 stato un mistero per molto tempo. Il capriolo adotta una strategia riproduttiva di diapausa embrionale ovvero una sorta di impianto ritardato.\nL'accoppiamento si svolge alla fine di luglio o all'inizio di agosto, mentre il parto avviene alla fine di maggio o ai primi di giugno. Tra il momento del concepimento e la fine di dicembre l'embrione rimane in una fase di circa il 30 cellule in uno stato di diapausa. L'embrione allo stadio di blastocisti \u00e8 piccolo, meno di 1 millimetro di diametro e in questo stadio di sviluppo entra in diapausa per diversi mesi.\nAlla fine di dicembre o all'inizio di gennaio, la blastocisti si riattiva, cresce rapidamente, forma una placenta per la madre e segue la normale crescita del feto. Nel capriolo non abbiamo nessuno dei soliti segnali ormonali associati alla fine del periodo di diapausa embrionale trovati in altre specie quindi per molto tempo il meccanismo di riattivazione della blastocisti \u00e8 rimasto sconosciuto.\nMeccanismo di riattivazione della blastocisti.\nUsando le ultime tecniche di sequenziamento genico il dipartimento di zoologia presso l'Universit\u00e0 di Aberdeen, ha risolto il puzzle. La blastocisti manda un \"segnale\" alla madre con una proteina chiamata PAG (glicoproteina associata alla gravidanza) univoco per il capriolo, questo vuol dire che il profilo genetico del PAG di capriolo \u00e8 molto diverso da quello che si pu\u00f2 trovare in altri P\u00e1gs specie simili. Queste proteine scoperte per la prima volta in vacche e pecore nel 1990, appartengono alla famiglia delle aspartico proteasi, e hanno una sequenza codificante altamente polimorfica. Esse sono liberate dalle cellule del trofoblasto (si tratta di un sottile strato di cellule che circondano la blastocisti ) e si legano a specifici recettori sulla superficie cellulare delle cellule bersaglio materne sull'endometrio uterino. Il ruolo delle P\u00e1gs nelle cellule del trofoblasto \u00e8 chiaro, perch\u00e9 in altre specie, l'avvio della gravidanza \u00e8 segnato da un aumento della produzione del progesterone.\nNel capriolo la cerva non produce progesterone fin tanto che l'embrione pur impiantato non si riattiva. Lo studio dimostra che l'embrione, attraverso un preciso programma di attivazione genica, rilascia la PAG specifica nel trofoblasto che legandosi a specifici recettori sulle pareti cellulari dell'endometrio uterino, scatena la reazione ormonale della madre che attiver\u00e0 in ultima battuta l'embrione stesso il quale riprender\u00e0 cos\u00ec il suo sviluppo.\nDiapausa nell'uomo.\n\u00c8 stato dimostrato sperimentalmente che la diapausa embrionale si verifica anche nella pecora. I ricercatori suppongono che siano altissime le probabilit\u00e0 che possa accadere anche nell'uomo."}
{"id": "2371502", "revid": "107488", "url": "https://it.wikipedia.org/wiki?curid=2371502", "title": "Metodo Caruso", "text": "Con il nome metodo Caruso si indica generalmente una metodologia tecnica e didattica per l'arrampicata su roccia e su ghiaccio elaborata dall'alpinista e guida alpina Paolo Caruso. Tale metodo, che \u00e8 entrato progressivamente in auge nel mondo alpinistico a partire dagli anni Duemila (dopo la pubblicazione dei primi volumi specialistici curati dall'autore) ha avuto l'indubbio merito di rimettere ordine nella disciplina dell'arrampicata, codificandone gli schemi motori principali. Per tutto il Novecento, infatti, i fondamenti didattici dell'arte scalatoria erano stati basati per lo pi\u00f9 sulla tradizione orale e sul sistema dell'autoapprendimento, vista la modesta e scarsa manualistica del settore. In seguito a una pubblicazione datata Dicembre 2017, l'applicazione del metodo si \u00e8 poi estesa anche alla tecnica e alla didattica dello sci fuoripista e in neve fresca.\nConcetti fondamentali.\nSviluppatosi a partire dalla fine degli anni ottanta dall'esigenza di individuare e studiare i principi che regolano il movimento nella progressione in verticale, il metodo \u00e8 in continua evoluzione. I principi del movimento fanno riferimento a concetti universali, vale a dire oggettivamente validi per ogni praticante, e hanno consentito di individuare le tecniche e le progressioni fondamentali che nel loro insieme permettono di acquisire e sviluppare la capacit\u00e0 motoria in arrampicata.\nAlla base del metodo vi \u00e8 il concetto che la sicurezza e l'efficacia nel movimento, insieme alla capacit\u00e0 di trarre il massimo beneficio dalla scalata, sono aspetti strettamente correlati. \nImparando tutte le tecniche del metodo si facilita l'apprendimento, si acquisiscono gli schemi motori migliori e si evita quindi di rendere automatici i difetti o gli errori di movimento. Ad un livello avanzato di apprendimento le differenti tecniche favoriscono l'abilit\u00e0 nella \"lettura\" dei passaggi, consentendo una grande libert\u00e0 di esecuzione motoria, grazie alla possibilit\u00e0 di adattare le progressioni del metodo a tutte le situazioni della scalata, potendo attingere alle innumerevoli varianti di movimento che derivano dalla conoscenza approfondita del metodo. Grazie alla corretta applicazione di tale tecnica \u00e8 possibile ampliare il proprio bagaglio motorio, liberandosi da eventuali movimenti inappropriati, schematici o inconsapevolmente erronei.\nLe tecniche e le progressioni principali del metodo.\nIl metodo Caruso \u00e8 uno dei principali riferimenti formativi, per la tecnica e la didattica relative all'arrampicata, utilizzati dal CAI e dalle guide alpine Italiane. Esso compare, direttamente curato dall'autore, sui manuali tecnici di entrambe le associazioni.\nIl metodo Caruso nello sci.\nL'estensione dell'applicazione del metodo Caruso allo sci avviene dopo un lungo periodo di ricerca, iniziato nei primi anni 2000, in seguito a un fortuito episodio per il quale Paolo Caruso ha riconosciuto le prime sovrapposizioni con quanto applicato alle tecniche di arrampicata su roccia e ghiaccio: \"ho d\u2019un tratto capito che lo schema motorio in ambio, oltre a essere l\u2019incubo inconsapevole degli scalatori, era anche la causa che generava l\u2019errore principale sugli sci\"\".\"\nQuesti anni di ricerca e studio, che hanno visto coinvolti diversi collaboratori e allievi di Paolo Caruso, hanno portato alla pubblicazione nel dicembre 2017 del libro \"L'arte di sciare oltre le piste. Il Metodo Caruso\u00ae per lo sci completo\" edito da Versante Sud."}
{"id": "2371503", "revid": "91533", "url": "https://it.wikipedia.org/wiki?curid=2371503", "title": "Stalin vs Martians", "text": ""}
{"id": "2371506", "revid": "767487", "url": "https://it.wikipedia.org/wiki?curid=2371506", "title": "Wilhelm Gericke", "text": "Biografia.\nNacque in Austria e inizi\u00f2 gli studi musicali al conservatorio di Vienna studiando pianoforte, composizione e direzione d'orchestra. Dopo un breve periodo di lavoro nella capitale austriaca, si trasfer\u00ec a Linz come direttore d'orchestra nel locale teatro d'opera. Torn\u00f2 quindi a Vienna dove diresse la prima esecuzione del \"Tannh\u00e4user\" di Richard Wagner. Si trasfer\u00ec poi negli Stati Uniti dove ebbe l'incarico di primo direttore della Boston Symphony Orchestra dal 1884 al 1889 e dal 1898 al 1906. Si trasfer\u00ec quindi in Europa, dove mor\u00ec nel 1925."}
{"id": "2371508", "revid": "709565", "url": "https://it.wikipedia.org/wiki?curid=2371508", "title": "Municipalit\u00e0 locale di Overstrand", "text": "Overstrand \u00e8 una municipalit\u00e0 locale (in inglese Overstrand Local Municipality) appartenente alla municipalit\u00e0 distrettuale di Overberg della Provincia del Capo Occidentale in Sudafrica. \nIn base al censimento del 2001 la sua popolazione \u00e8 di 55.449 abitanti.\nLa sede amministrativa e legislativa \u00e8 la citt\u00e0 di Hermanus e il suo territorio si estende su una superficie di ed \u00e8 suddiviso in 10 circoscrizioni elettorali (\"wards\"). Il suo codice di distretto \u00e8 WC032.\nGeografia fisica.\nConfini.\nLa municipalit\u00e0 locale di Overstrand confina a nord con quella di Theewaterskloof, a est con quella di Cape Agulhas, a sud con l'Oceano Indiano e a ovest con il municipio metropolitano di Citt\u00e0 del Capo."}
{"id": "2371516", "revid": "466539", "url": "https://it.wikipedia.org/wiki?curid=2371516", "title": "Victoria de Durango", "text": "Durango, ufficialmente Victoria de Durango, \u00e8 la citt\u00e0 pi\u00f9 popolosa nonch\u00e9 capitale dello stato federale di Durango, in Messico. La citt\u00e0 si trova ad un'altitudine pari a \u00a0m s.l.m.\nStoria.\nLa citt\u00e0 venne fondata nel 1563. Durante il Colonialismo spagnolo era la capitale di Nueva Vizcaya, Vicereame della Nuova Spagna, che includevano gli attuali stati di Durango e Chihuahua.\nCultura.\n\"Romance in Durango\" \u00e8 una canzone del cantautore statunitense Bob Dylan, che narra di due fidanzati che fuggono verso questa citt\u00e0 dopo che lui ha ucciso una persona in un'osteria. Il brano \u00e8 stato tradotto e reinterpretato da Fabrizio De Andr\u00e9 col titolo di \"Avventura a Durango\"."}
{"id": "2371520", "revid": "226458", "url": "https://it.wikipedia.org/wiki?curid=2371520", "title": "Ponte laser", "text": "Per ponte laser, nell'industria tessile, si intende un macchinario usato per tagliare parti di tessuto, pelli e materiali vari di consistenza leggera, con forme sagomate, successivamente utilizzate per applicazioni decorative.\n\u00c8 formato da una testa galvanometrica e una sorgente a laser CO2 che scorre lungo una trave orizzontale (ponte) sorretta da due colonne laterali ed in alcuni casi una o pi\u00f9 supporti centrali. Questa struttura viene collocata sopra una o pi\u00f9 macchine da ricamo mono e multi-testa, banchi di taglio, macchine \u201croller\u201d, con lo scopo di tagliare e incidere tessuti direttamente in macchina.\nStoria.\nPrima dell'avvento del ponte laser, i tessuti venivano fustellati, per poi applicarli sul tessuto di base.\nSi utilizzava una fustella in acciaio di spessore 8/5 mm con altezze che variano da 50 a 100 mm a seconda della quantit\u00e0 di pezzi che si volevano tagliare contemporaneamente. La fustella veniva premuta da una pressa sopra il materiale da tagliare.\nIl particolare di stoffa cos\u00ec ritagliato (applicazione) veniva posato sopra il materiale di base che si trovava nella macchina da ricamo (avendo fatto prima una cucitura di riferimento), veniva fissato ed infine ricamato.\nIl metodo di fustellatura manuale \u00e8 stato sostituito dalla tecnologia a taglio laser, con i plotter di taglio prima e poi con il ponte laser.\nTecnologia usata.\nLa tecnologia impiegata utilizza un procedimento del tutto nuovo: il raggio laser viene guidato dalla combinazione dello spostamento del carrello e dalle riflessioni di appositi specchi pilotati da motori elettromagnetici. Questo metodo consente una precisione ed una velocit\u00e0 di taglio di gran lunga maggiori rispetto ai sistemi tradizionali (1/100 di mm invece di 1/10 di mm).\nIl laser garantisce una miglior precisione rispetto al taglio manuale o, volendo, permette di imitare un taglio irregolare o frastagliato proprio come fosse fatto a mano, con il vantaggio che sulle fibre sintetiche il laser salda automaticamente evitando che il tessuto si sfili.\nInoltre, ove il taglio vada coperto da un cordoncino il risultato \u00e8 privo delle sbavature tipiche dei tagli manuali fatti dopo la realizzazione del cordoncino stesso; il laser tagliando prima dell'esecuzione del cordoncino permette un risultato sempre perfetto.\nL'abbinamento \u201claser + macchina da ricamo\u201d offerto dal ponte laser permette di evitare inoltre doppie lavorazioni, non serve pi\u00f9 far tagliare a mano dopo aver ricamato le applicazioni. Permette anche una maggiore precisione, perch\u00e9 il laser lavora sullo stesso telaio dove lavora la macchina ricamatrice evitando errori di posizionamento. \n\u00c8 possibile ottenere effetti di taglio e incisione (come l'invecchiamento dei jeans) in maniera molto rapida ed efficiente. "}
{"id": "2371524", "revid": "1718925", "url": "https://it.wikipedia.org/wiki?curid=2371524", "title": "Sarmale", "text": "Le sarma e la sarmale sono specialit\u00e0 gastronomiche dell'area balcanica.\nCaratteristiche.\nNel caso delle \"sarma, sarmal\u0103\" e \u0441\u0430\u0440\u043c\u0438 in Bulgaria, si tratta d'involtini di foglie di cavolo o foglie di vite in salamoia oppure foglie di vite scottate in acqua salata, che racchiudono un misto di carne macinata, riso e cipolla leggermente soffritta. Il tutto viene cotto in pentola con acqua, un po' d'olio e un pizzico di sale (in alcune regioni viene aggiunta della pancetta affumicata nella pentola). Generalmente si servono accompagnate dalla panna acida. Vengono chiamate anche in altri modi, ma le parole sono usate come dei sinonimi intercambiabili in Romania. La ricetta deriva dalla \"sarma\" della cucina turca: foglie di vite (riconducibili al Dolma) o di cavolo (bianco o nero) arrotolate e ripiene di riso.\nVarianti locali e utilizzo.\nLa misura degli involtini pu\u00f2 variare di parecchio a seconda della zona: mentre in Serbia e nella Romania occidentale sono grandi, nella zona orientale, nella Moldavia Rumena e nella Repubblica Moldova si fanno invece molto piccole, della grandezza di una noce; vanto della padrona di casa (\"gospodina\") in Rumeno. Non esiste festa o ricorrenza dove non siano servite: dai matrimoni, ai battesimi, alle festivit\u00e0 religiose e civili; persino ai funerali cos\u00ec come dopo i canonici 40 giorni dal decesso, come da tradizione nella Chiesa ortodossa. Va ricordato che, durante la quaresima ortodossa, la quale \u00e8 molto rigida (non permettendo categoricamente il consumo di carne), vengono preparati con un ripieno di riso con verdure.\nNella cucina serba, con \"sarma\" s'indica un involtino di foglie di verze lessate, con un ripieno di carne macinata e riso, pi\u00f9 altre spezie. Il piatto esiste anche nella cucina bulgara e si chiama \"sarm\u00ec\"."}
{"id": "2371525", "revid": "599013", "url": "https://it.wikipedia.org/wiki?curid=2371525", "title": "Jo\u00edlson", "text": "Caratteristiche tecniche.\nGioca come difensore laterale destro, ma pu\u00f2 anche ricoprire ruoli a centrocampo.\nCarriera.\nClub.\nJo\u00edlson ha giocato per diversi club minori di Rio de Janeiro, come la Cabofriense. Con il Botafogo vinse la Ta\u00e7a Guanabara e il Campionato Carioca.\nNel 2006, dopo il Campionato Carioca, Jo\u00edlson divent\u00f2 una riserva, ma con l'infortunio di Ruy, torn\u00f2 titolare; nel 2007 Cuca lo posizion\u00f2 come terzino e centrocampista. Durante la partita di reinaugurazione dello Est\u00e1dio Ol\u00edmpico Jo\u00e3o Havelange, contro il River Plate, durante gli ottavi di finale della Copa Sudamericana 2007, segn\u00f2 il gol della vittoria per 1-0 battendo Carrizo.\nIl 1\u00ba maggio 2009 ha rescisso il contratto con il San Paolo firmando due giorni dopo per il Gr\u00eamio di Porto Alegre.\nDa gennaio a maggio 2011 \u00e8 al Boavista Sport Club prima di passare al Figueirense."}
{"id": "2371530", "revid": "767487", "url": "https://it.wikipedia.org/wiki?curid=2371530", "title": "Matthias Langhoff", "text": "Biografia.\nFiglio del regista e attore Wolfgang Langhoff, \u00e8 uno dei pi\u00f9 importanti registi ebrei viventi, uno degli ultimi eredi diretti della \"scuola\" brechtiana sviluppatasi nel dopoguerra al Berliner Ensemble, attivo tra Francia, Germania, Svizzera, Austria, Romania, Russia e Italia.\nDopo aver cominciato la sua carriera come regista al Berliner Ensemble con Manfred Karge nel 1963, pass\u00f2 nel 1968 alla Volksbuehne di Berlino Est, dove approda insieme al nuovo direttore, Benno Besson. Dal 1978 si trasferisce all'Ovest, lavorando nella Repubblica Federale Tedesca e in Francia. Dal 1989 al 1991 \u00e8 stato direttore del Teatro Vidy-Lausanne di Losanna. Nel 1992-1993 \u00e8 di nuovo a Berlino, come condirettore del Berliner Ensemble. \u00c8 membro dell'Accademia dell'Arte di Berlino e ufficiale della Legione d'Onore di Francia.\nOggi vive a Parigi e lavora per diversi teatri europei."}
{"id": "2371531", "revid": "729019", "url": "https://it.wikipedia.org/wiki?curid=2371531", "title": "Battaglia del Mare di Bismarck", "text": "La battaglia del Mare di Bismarck si svolse tra il 2 e il 5 marzo 1943 durante la guerra del Pacifico tra un convoglio della Marina imperiale giapponese, diretto a Lae in Nuova Guinea, e le forze aeree statunitensi e australiane, basate nella Nuova Guinea meridionale: i velivoli alleati riuscirono con basse perdite a fermare il tentativo giapponese di rifornire le posizioni di Lae e Salamua, facilitando cos\u00ec l'offensiva programmata da MacArthur per il giugno successivo.\nAntefatto.\nIl 23 dicembre 1942 l'alto comando giapponese decise di trasferire circa 105.000 truppe dal Giappone e dalla Cina a Lae in Nuova Guinea per rafforzare il loro contingente sull'isola. Questa mossa avrebbe consentito ai giapponesi di ripiegare dopo la sconfitta durante la campagna di Guadalcanal. Le truppe furono inviate vicino e Lae dove era prevista l'offensiva alleata. Trasferire un cos\u00ec elevato numero di uomini rappresent\u00f2 un grande onere per i giapponesi, tuttavia l'alto comando ritenne questa mossa indispensabile e alla fine del febbraio 1943 tutte le truppe erano state trasportate a Wewak. La 51\u00aa divisione di fanteria raggiunse Rabaul al sicuro nel dicembre 1942 ed era originariamente destinata a rinforzare le fila giapponesi a Guadalcanal, tuttavia con il ritiro dall'isola venne deciso di inviarla a Lae. Il percorso previsto era molto rischioso perch\u00e9 la potenza aerea degli alleati nella zona era veramente forte, soprattutto nello stretto di Vittiaz attraverso cui le navi sarebbero dovute necessariamente passare.\nL'Alto Comando giapponese sapeva che il generale Douglas MacArthur stava raccogliendo le forze per una nuova spinta lungo il litorale nord nella Nuova Guinea, investendo le strategiche basi aeree di Lae e Salamaua. Per impedire tale rafforzamento degli alleati e per potenziare le forze l\u00ec dislocate si decise di inviare un convoglio di 8 navi trasporto scortate da altrettanti cacciatorpediniere e una nave ausiliaria (\"Nojima\"), con a bordo la 51\u00aa Divisione e materiali di ogni genere per l'aviazione. Il 28 febbraio il convoglio, posto al comando del contrammiraglio Masatomi Kimura, salp\u00f2 da Rabaul: la scorta aerea sarebbe stata assicurata dagli apparecchi della marina in Nuova Guinea oltre alle flottiglie dell'esercito.\nBattaglia.\nIl convoglio si muoveva alla velocit\u00e0 massima di 7 nodi costeggiando il litorale nord della Nuova Britannia, ma per diversi giorni non venne avvistato perch\u00e9 due tempeste tropicali imperversavano tra il Mare delle Salomone e il Mare di Bismarck. La traversata divenne pericolosa quando alle 15:00 circa del 2 marzo alcuni Consolidated B-24 Liberator di pattuglia avvistarono il convoglio a nord di Capo Hollman. Kimura non si preoccup\u00f2 soverchiamente, perch\u00e9 era sicuro dell'appoggio di cui poteva usufruire dagli aeroporti della Nuova Guinea. Non sapeva che quella stessa mattina e per tutta la giornata gli Alleati avevano pesantemente bombardato Lae e Salamaua, riducendo gli effettivi aerei giapponesi.\nDopo questa schiacciante preparazione, nella notte tra il 2 e il 3 marzo furono fatti decollare 137 apparecchi, per la maggior parte bombardieri, scortati da gruppi di caccia con il precipuo compito di impedire ogni azione dei caccia nipponici. All'alba del 3 marzo, avvistato il convoglio giapponese poco a nord di Capo Gloucester, inizi\u00f2 l'attacco: nonostante la contraerea e qualche caccia avversario, gli aerei australiano-americani centrarono diverse navi, e, bench\u00e9 costrette a interrompere gli attacchi per le peggiorate condizioni meteorologiche, il contatto non fu perduto. L'alba del 4 marzo vide un secondo violento attacco aereo al gi\u00e0 provato convoglio, che stava passando per lo stretto di Vittiaz, e durante la notte motosiluranti americane, partite da una base segreta posta sulla costa settentrionale della Nuova Guinea, affondarono un trasporto. Il giorno dopo, 5 marzo, il terzo attacco aereo distrusse un cacciatorpediniere giapponese con a bordo i superstiti delle navi gi\u00e0 colate a picco. La catastrofe era completa: solo quattro cacciatorpediniere, pi\u00f9 o meno danneggiati, riuscirono a ripiegare e mettersi in salvo in una base nelle isole Salomone.\nBilancio e conseguenze.\nLa battaglia era una incontestabile vittoria alleata: a fronte di solo sei aerei abbattuti erano stati affondati tutti gli otto trasporti giapponesi, quattro cacciatorpediniere e una nave ausiliaria; dieci caccia nipponici erano stati distrutti e cinque gravemente danneggiati. Degli effettivi della 51\u00aa divisione, 3.500 circa erano morti e 2.734 furono salvati. Infine, tutti i rifornimenti, le parti tecniche e la benzina avio, di fondamentale importanza per le guarnigioni di Lae e Salamaua erano andati perduti. La vittoria favor\u00ec la riuscita della offensiva che MacArthur lanci\u00f2 il 30 giugno successivo, mentre il Giappone tent\u00f2 di approvvigionare le sue truppe tramite sommergibili o piccole unit\u00e0 di superficie."}
{"id": "2371541", "revid": "1310927", "url": "https://it.wikipedia.org/wiki?curid=2371541", "title": "Willian Magr\u00e3o", "text": "Caratteristiche tecniche.\nGioca come centrocampista difensivo.\nCarriera.\nClub.\nWillian Magr\u00e3o fu promosso in prima squadra nel 2007 da Mano Menezes, giocando titolare a fine campionato, a causa della squalifica di Eduardo Costa e dell'infortunio di Sandro Goiano.\nAll'inizio del 2008, a causa del trasferimento di Sandro Goiano, Willian Magr\u00e3o divent\u00f2 titolare, e insieme a Rafael Carioca form\u00f2 la coppia difensiva del Gr\u00eamio vicecampione del Brasile."}
{"id": "2371543", "revid": "767487", "url": "https://it.wikipedia.org/wiki?curid=2371543", "title": "Emil Paur", "text": "Biografia.\nPaur nacque in Austria, ora Ucraina, e studi\u00f2 a Vienna prima di iniziare la sua attivit\u00e0 professionale a Kassel, K\u00f6nigsberg e Lipsia. Emigr\u00f2 quindi negli Stati Uniti dove divenne direttore della Boston Symphony Orchestra, e quindi della New York Philharmonic e della Pittsburgh Symphony. Dopo il suo ritorno in Europa, si trasfer\u00ec a Berlino alla Berlin State Opera. Paur fu considerato un ottimo direttore d'orchestra, specializzato nel repertorio di Johannes Brahms, che in quel tempo era fra i musicisti pi\u00f9 considerati.\nPaur mor\u00ec a M\u00edstek, Cecoslovacchia, attuale Repubblica Ceca."}
{"id": "2371544", "revid": "179980", "url": "https://it.wikipedia.org/wiki?curid=2371544", "title": "Willian Henrique Antunes", "text": ""}
{"id": "2371545", "revid": "1442080", "url": "https://it.wikipedia.org/wiki?curid=2371545", "title": "Sony Ericsson Open 2009 - Singolare maschile", "text": "Il singolare maschile dello Sony Ericsson Open 2009 \u00e8 stato un torneo di tennis facente parte dell'ATP World Tour 2009.\nNikolaj Davydenko era il detentore del titolo ma non ha partecipato per un infortunio. Il torneo si \u00e8 concluso con la vittoria di Andy Murray che ha sconfitto in finale Novak \u0110okovi\u0107.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2371548", "revid": "179980", "url": "https://it.wikipedia.org/wiki?curid=2371548", "title": "Jo\u00edlson Rodrigues Macedo", "text": ""}
{"id": "2371551", "revid": "121836", "url": "https://it.wikipedia.org/wiki?curid=2371551", "title": "Pembroke Castle", "text": ""}
{"id": "2371557", "revid": "23973377", "url": "https://it.wikipedia.org/wiki?curid=2371557", "title": "Gadamer", "text": ""}
{"id": "2371563", "revid": "121836", "url": "https://it.wikipedia.org/wiki?curid=2371563", "title": "Conti di Pembroke", "text": ""}
{"id": "2371564", "revid": "729019", "url": "https://it.wikipedia.org/wiki?curid=2371564", "title": "Sony Ericsson Open 2009", "text": "Il Sony Ericsson Open 2009 \u00e8 stato un torneo di tennis giocato sul cemento. \u00c8 stata la 25\u00aa edizione dell'evento. \u00c8 classificato come ATP World Tour Masters 1000 nell'ambito dell'ATP World Tour 2009 e del Premier inserito nel WTA Tour 2009. Tutti i tornei si sono svolti nel Tennis Center at Crandon Park a Key Biscayne in Florida dal 23 marzo al 5 aprile 2009.\nCampioni.\nSingolare maschile.\n Andy Murray ha battuto in finale Novak \u0110okovi\u0107, 6\u20132, 7\u20135.\nSingolare femminile.\n Viktoryja Azaranka ha battuto in finale Serena Williams, 6\u20133, 6\u20131.\nDoppio maschile.\n Maks Mirny / Andy Ram hanno battuto in finale Ashley Fisher / Stephen Huss, 6\u20137(4), 6\u20132, [10\u20137].\nDoppio femminile.\n Svetlana Kuznecova / Am\u00e9lie Mauresmo hanno battuto in finale Kv\u011bta Peschke / Lisa Raymond, 4\u20136, 6\u20133, [10\u20133]."}
{"id": "2371568", "revid": "599013", "url": "https://it.wikipedia.org/wiki?curid=2371568", "title": "Ctz", "text": ""}
{"id": "2371570", "revid": "767487", "url": "https://it.wikipedia.org/wiki?curid=2371570", "title": "Glenn Medeiros", "text": "Il suo nome \u00e8 legato soprattutto alla canzone \"Nothing's Gonna Change My Love for You\", cover dell'omonimo brano di George Benson del 1984 incisa nel 1987, che gli ha fatto raggiungere la fama mondiale a soli diciassette anni e che gli valse un disco d'oro nel 1988.\nIl suo primo album, sempre del 1987, si intitola \"Glenn Medeiros\"; l'ultimo \u00e8 invece \"With Aloha\", del 2005. In totale, gli album pubblicati da Glenn Medeiros sono 9.\nHa collaborato con vari artisti, tra cui: Elsa Lunghini, Bobby Brown, Ray Parker Jr. e Thomas Anders.\n\u00c8 fra gli artisti che si sono esibiti nella trasmissione televisiva \"Top of the Pops\".\nBiografia.\nGlenn Allan Medeiros \u00e8 nato il 24 giugno 1970 a Lihue, nell'isola hawaiiana di Kaua'i da una famiglia di origine portoghese e pi\u00f9 precisamente dell'arcipelago di Madeira.\nInizia a cantare a 10 anni, aiutando il padre, autista di bus, ad intrattenere i turisti durante il tour guidato dell'isola di Kaua'i.\nIl suo talento viene in seguito notato dal suo maestro di musica, che nel 1986 lo spinge a partecipare ad un concorso in una radio locale che mette in palio un premio di 500 dollari ed un contratto discografico.\nIl sedicenne Glenn vi partecipa interpretando una canzone di George Benson del 1984, \"Nothing's Gonna Change My Love for You\", vincendo il primo premio.\nIl disco da lui inciso viene in seguito prodotto a livello internazionale tra il 1987 e il 1988, riscuotendo un enorme successo (primo posto nelle classifiche di varie nazioni e disco d'oro in Francia, Canada, Paesi Bassi Bassi e Regno Unito).\nNel frattempo, pubblica il suo primo album, intitolato \" Glenn Medeiros \" (1987).\nNel 1988, incide il suo secondo album, \"Not Me\".\nNello stesso anno, collabora con la cantante francese Elsa Lunghini, con cui incide \"Un roman d'amiti\u00e9 (Friend You Give Me a Reason)\", che ottiene un grande successo in Francia.\nNel 1989 ottiene una piccola parte nel film \"Karate Kid III - La sfida finale\", dove interpreta se stesso e canta anche alcuni brani della colonna sonora (\"Under Any Moon\", \"I Can't Help Myself\" e \"High Wire\").\nNel 1990 incide in duetto con Bobby Brown \"She Ain't Worth It\" (primo posto nelle classifiche degli Stati Uniti) e, assieme a Ray Parker Jr., \"All I'm Missing Is You\".\nNel 1992 incide invece un disco con Thomas Anders (ex dei Modern Talking), intitolato \"Standing Alone\".\nNel 1993, pubblica un album natalizio, \"The Glenn Medeiros Christmas Album\".\nAttualmente, si esibisce allo Hale Koa Hotel di Waik\u012bk\u012b ed insegna dal 2004 storia mondiale e storia degli Stati Uniti alla Maryknoll High School di Honolulu. In precedenza, aveva insegnato musica alla St.Joseph's School di Waipahu e all'Island Pacific Academy di Kapolei.\nPer quanto riguarda, infine, la vita privata, \u00e8 sposato dal 1996 con Tammy Armstrong ha un figlio, Chord Kaleohone (nato nel 2000), e una figlia, Lyric Leolani (nata nel 2001)."}
{"id": "2371571", "revid": "1543377", "url": "https://it.wikipedia.org/wiki?curid=2371571", "title": "Kanto (personaggio)", "text": "Kanto, il cui vero nome \u00e8 Iluthin, \u00e8 un personaggio dei fumetti creato da Jack Kirby nel 1972, pubblicato dalla DC Comics.\nStoria del personaggio.\nIluthin era un allievo tredicenne di Buona Nonnina che venne mandato in esilio sulla Terra (al tempo del Rinascimento) per il furto di armi appartenenti a Kanto-13, l'allora assassino al servizio di Darkseid (non per il furto in s\u00e9, ma per il fatto di essere stato scoperto). Dopo aver ucciso Kanto-13 Iluthin \u00e8 diventato il nuovo assassino personale del signore di Apokolips Darkseid, con il nome di Kanto.\nAltri media.\nKanto \u00e8 apparso nelle seguenti serie animate:"}
{"id": "2371573", "revid": "767487", "url": "https://it.wikipedia.org/wiki?curid=2371573", "title": "Sergio \u00d3rteman", "text": "Caratteristiche tecniche.\nGioca come centrocampista difensivo.\nCarriera.\nClub.\nDebutt\u00f2 nel calcio professionistico nella stagione 2000/2001 nel Central Espa\u00f1ol, giocando 14 partite e segnando un gol. Nel 2001 pass\u00f2 all'Olimpia squadra del Paraguay, con la quale vinse la Coppa Libertadores 2002, venendo scelto come miglior giocatore della finale. Nel 2004 ufficializz\u00f2 il suo passaggio all'Independiente, in Argentina.\nNella stagione 2005/2006 gioc\u00f2 per Atlas de Guadalajara per 15 partite, andando a segno una volta; torn\u00f2 poi all'Independiente. Nel 2007 pass\u00f2 al Boca Juniors, dove gioc\u00f2 fino a luglio, mese nel quale si trasfer\u00ec al Istanbul BB.\nTrasferitosi poi al Racing de Santander, vi gioc\u00f2 fino a giugno; il 12 luglio 2008 fu messo sotto contratto dal Gr\u00eamio..\nNell'agosto 2009 \u00e8 tornato in Uruguay, al Pe\u00f1arol. Nel 2010 si trasferisce in Messico, giocando per il Quer\u00e9taro F\u00fatbol Club"}
{"id": "2371575", "revid": "95049", "url": "https://it.wikipedia.org/wiki?curid=2371575", "title": "Ficulea", "text": "Ficulea fu una citt\u00e0 del Lazio arcaico, la cui posizione \u00e8 stata riconosciuta nella Tenuta Casa Nova (o anche Casa Nova dei Gesuiti), vicino al confine con la Tenuta Capobianco, al km 14 della via Nomentana, ma ancora entro i confini del Comune di Roma, a nord-est della capitale stessa.\nDescrizione.\nSecondo la mitologia romana la citt\u00e0 fu fondata dagli Aborigeni in conseguenza del rito della primavera sacra.\nFiculea, il cui nome, secondo una delle ipotesi in merito, deriva dai \"figules\" (i vasai), si estendeva sulla sinistra (nord) della via Nomentana in corrispondenza all'incirca del nono miglio. La via stessa in precedenza si chiamava Ficulense e probabilmente fu indirizzata a Mentana (Nomentum) solo dopo la conquista di Ficulea da parte di Roma."}
{"id": "2371580", "revid": "1442080", "url": "https://it.wikipedia.org/wiki?curid=2371580", "title": "Sony Ericsson Open 2009 - Singolare femminile", "text": "Il singolare femminile dello Sony Ericsson Open 2009 \u00e8 stato un torneo di tennis facente parte del WTA Tour 2009.\nSerena Williams era la detentrice del titolo ma ha perso in finale contro Viktoryja Azaranka 1-6, 3-6.\nTeste di serie.\nLe teste di serie passate direttamente al 2\u00ba turno"}
{"id": "2371583", "revid": "899609", "url": "https://it.wikipedia.org/wiki?curid=2371583", "title": "William Herbert, I conte di Pembroke", "text": "Biografia.\nEra il figlio di Sir Richard Herbert e Margaret Cradock. Suo padre era un figlio illegittimo di un altro William Herbert, anch'esso conte di Pembroke e della sua amante Maud, figlia di Adam ap Howell Graunt.\nVenne descritto come \"una testa calda\". Inizi\u00f2 la sua carriera come servo del conte di Worcester. Tuttavia, quando uccise uno sceriffo della citt\u00e0, fugg\u00ec in Francia. Al suo arrivo, prest\u00f2 servizio al re Francesco I, come soldato.\nAlla morte di Enrico VIII, Herbert venne scelto come tutore per il giovane re Edoardo VI Tudor. Nel 1549 venne nominato cavaliere dell'Ordine della Giarrettiera e il 10 ottobre 1551 ricevette il titolo di barone Herbert di Cardiff; il giorno dopo, l'11 ottobre, il re gli confer\u00ec il titolo di conte di Pembroke.\nQuando anche Edoardo VII mor\u00ec, il conte fece sposare il figlio maggiore ed erede Henry a Lady Caterina Grey, sorella di Lady Giovanna Grey, che fu per breve tempo regina d'Inghilterra. Inizialmente Herbert appoggi\u00f2 Jane Gray nelle sue pretese al trono, ma quando fu chiaro che la regina sarebbe diventata Maria Tudor, il conte cacci\u00f2 Catherine e dichiar\u00f2 nullo il suo matrimonio con il figlio Henry. Cos\u00ec facendo, si assicur\u00f2 i favori della nuova regina.\nMatrimoni.\nSpos\u00f2, nel febbraio 1538, Anne Parr, figlia di Sir Thomas Parr e di Maud Green, sorella dell'ultima moglie di Enrico VIII. Ebbero tre figli:\nDopo la sua moglie, Anne, spos\u00f2 Anne Herbert Talbot, figlia di George Talbot, IV conte di Shrewsbury, non ebbero figli.\nMorte.\nWilliam Herbert si spense a Londra, presso Hampton Court."}
{"id": "2371591", "revid": "2184720", "url": "https://it.wikipedia.org/wiki?curid=2371591", "title": "Colpa del whisky", "text": "Colpa del whisky \u00e8 il sesto brano estratto dall'album di Vasco Rossi \"Il mondo che vorrei\".\nLa canzone \u00e8 stata trasmessa nelle radio a partire dal 15 maggio 2009. Ha raggiunto anche la top 5 dei pi\u00f9 trasmessi."}
{"id": "2371592", "revid": "6923", "url": "https://it.wikipedia.org/wiki?curid=2371592", "title": "Sony Ericsson Open 2009 - Doppio maschile", "text": "Il doppio maschile dello Sony Ericsson Open 2009 \u00e8 stato un torneo di tennis facente parte dell'ATP World Tour 2009.\nBob Bryan e Mike Bryan erano i detentori del titolo, hanno perso in semifinale contro Ashley Fisher e Stephen Huss."}
{"id": "2371594", "revid": "1305772", "url": "https://it.wikipedia.org/wiki?curid=2371594", "title": "Vittoria del Galles", "text": "Infanzia e giovent\u00f9.\nLa principessa Vittoria nacque il 6 luglio 1868 a \"Marlborough House\", a Londra. Suo padre era il principe del Galles Alberto Edoardo (in seguito salito al trono come re Edoardo VII), figlio maggiore della regina Vittoria e del principe consorte Alberto di Sassonia-Coburgo-Gotha. Sua madre, la Principessa di Galles, era nata principessa Alessandra di Danimarca, figlia di re Cristiano IX di Danimarca e della moglie, principessa Luisa d'Assia-Kassel. In quanto nipote del monarca britannico, alla nascita ricevette il titolo di \"Sua Altezza Reale\" Principessa Vittoria del Galles. In famiglia era meglio conosciuta come Toria.\nVittoria venne battezzata nella casa dove nacque il 6 agosto 1868 dal vescovo di Londra, Archibald Campbell Tait, e furono suoi padrini:\nLa principessa Vittoria del Galles venne educata da tutori privati e trascorse la sua fanciullezza a \"Marlborough House\" e a \"Sandringham House\"; era particolarmente affezionata al fratello Giorgio, il futuro re Giorgio V.\nVita reale.\nNonostante avesse avuto numerosi pretendenti, la principessa Vittoria non si spos\u00f2 mai; si ritiene che sua madre, la regina Alessandra, abbia agito deliberatamente per scoraggiare la figlia dallo sposarsi. Rimase quindi una compagna per i genitori, in special modo la madre, con la quale visse fino alla morte della sovrana nel 1925. La Principessa Vittoria stabil\u00ec quindi la propria residenza nella fattoria di \"Coppins\", ad Iver nel Buckinghamshire; si interess\u00f2 notevolmente dei vari aspetti della vita del villaggio e nel 1930 divenne vicepresidente onoraria della Societ\u00e0 Orticolturale di Iver.\nUltimi anni.\nVittoria mor\u00ec a casa propria nel dicembre 1935; i funerali ebbero luogo nella cappella di San Giorgio nel castello di Windsor e venne poi sepolta nel Cimitero Reale di Frogmore, nel Grande Parco di Windsor. La sua morte costitu\u00ec un duro colpo per il fratello, re Giorgio V, che mor\u00ec un mese dopo.\nTitoli nobiliari, onorificenze e stemma.\nStemma.\nIn occasione del matrimonio della sorella minore Maud nel 1896, venne concesso a Vittoria l'utilizzo di uno stemma personale, ossia quello del regno, con uno scudo interno per la Sassonia, il tutto differenziato da un nastro d'argento a cinque punte: la prima, la terza e la quinta con rose rosse, mentre la seconda e la quarta con croci rosse. Lo scudo interno venne rimosso con decreto reale nel 1917."}
{"id": "2371595", "revid": "91475", "url": "https://it.wikipedia.org/wiki?curid=2371595", "title": "Onocentauri", "text": ""}
{"id": "2371597", "revid": "767487", "url": "https://it.wikipedia.org/wiki?curid=2371597", "title": "Als\u00f3bog\u00e1t", "text": "Als\u00f3bog\u00e1t \u00e8 un comune dell'Ungheria di 300 abitanti (dati 2001) situata nella provincia di Somogy, nell'Ungheria centro-occidentale."}
{"id": "2371598", "revid": "729019", "url": "https://it.wikipedia.org/wiki?curid=2371598", "title": "Sony Ericsson Open 2009 - Doppio femminile", "text": "Il doppio femminile dello Sony Ericsson Open 2009 \u00e8 stato un torneo di tennis facente parte del WTA Tour 2009.\nKatarina Srebotnik e Ai Sugiyama erano le detentrici del titolo, ma la Srebotnik ha scelto di non partecipare a causa di un infortunio. Ai Sugiyama ha fatto coppia con Daniela Hantuchov\u00e1, ma ha perso nel primo turno contro Petra Marti\u0107 e Coco Vandeweghe.\nIl torneo si \u00e8 concluso con la vittoria di Svetlana Kuznecova e Am\u00e9lie Mauresmo che hanno battuto in finale Kv\u011bta Peschke e Lisa Raymond.\nCollegamenti esterni.\nTabellone"}
{"id": "2371599", "revid": "110157", "url": "https://it.wikipedia.org/wiki?curid=2371599", "title": "Klincovskij rajon", "text": "Il Klincovskij rajon () \u00e8 un rajon dell'Oblast' di Brjansk, nella Russia europea; il capoluogo \u00e8 Klincy e la superficie di 1.291 chilometri quadrati."}
{"id": "2371600", "revid": "767487", "url": "https://it.wikipedia.org/wiki?curid=2371600", "title": "Germ\u00e1n Herrera", "text": "Carriera.\nClub.\nInizi\u00f2 nel Rosario Central, in Argentina, nel 2003; nel 2004 pass\u00f2 al San Lorenzo, che scelse di mandarlo in prestito al Gr\u00eamio nel 2006 a causa di alcune lacune in fase realizzativa. Nella squadra [brasiliana gioc\u00f2 bene, conquistando il Campionato Ga\u00facho e arrivando al terzo posto nel campionato di calcio brasiliano.\nSi \u00e8 trasferito alla Real Sociedad, in Spagna, nel 2007 ma \u00e8 tornato presto in Argentina, prima al San Lorenzo e poi al Gimnasia y Esgrima La Plata.\nNel 2008, su richiesta dell'allenatore Mano Menezes, passa al Corinthians per disputare Campeonato Paulista, Copa do Brasil e Campeonato Brasileiro S\u00e9rie B.\nIl 29 gennaio 2009 \u00e8 tornato al Gr\u00eamio.\nNazionale.\nHa giocato per l' durante il campionato mondiale di calcio Under-20 2003."}
{"id": "2371601", "revid": "28592", "url": "https://it.wikipedia.org/wiki?curid=2371601", "title": "Distretto di Klincy", "text": ""}
{"id": "2371602", "revid": "179980", "url": "https://it.wikipedia.org/wiki?curid=2371602", "title": "Germ\u00e1n Gustavo Herrera", "text": ""}
{"id": "2371603", "revid": "830939", "url": "https://it.wikipedia.org/wiki?curid=2371603", "title": "Christa Graf", "text": "Biografia.\nGiornalista freelance e produttore per varie televisioni, compresa la ZDF. \u00c8 nota per il suo film-documentario \"Memory Books\" sul dramma dell'AIDS in Uganda. Ha vinto il Grand Prix al \"27\u00b0 International Grand Prix for Author's Documentaries of URTI\"."}
{"id": "2371608", "revid": "767487", "url": "https://it.wikipedia.org/wiki?curid=2371608", "title": "Andocs", "text": "Andocs \u00e8 un comune dell'Ungheria di 1.193 abitanti situata nella provincia di Somogy, nell'Ungheria centro-occidentale."}
{"id": "2371609", "revid": "182396", "url": "https://it.wikipedia.org/wiki?curid=2371609", "title": "Tibur", "text": ""}
{"id": "2371615", "revid": "767487", "url": "https://it.wikipedia.org/wiki?curid=2371615", "title": "Bab\u00f3csa", "text": "Bab\u00f3csa \u00e8 un comune dell'Ungheria di 1.853 abitanti situata nella provincia di Somogy, nell'Ungheria centro-occidentale."}
{"id": "2371617", "revid": "1793900", "url": "https://it.wikipedia.org/wiki?curid=2371617", "title": "Veluwe (regione)", "text": "La Veluwe /'fe:ly\u02b7\u0259/ \u00e8 una regione \u2013 in gran parte ricoperta da boschi \u2013 di ca. 1.000\u00a0km\u00b2 nella provincia della Gheldria (\"Gelderland\"), nell'est dei Paesi Bassi.\nSi tratta della pi\u00f9 grande area boschiva del Paese e della pi\u00f9 vasta pianura naturale dell'Europa Nord-Occidentale.\nDella Veluwe fanno parte le seguenti localit\u00e0: Apeldoorn, Arnhem (in minima parte), Barneveld, Dieren, Ede, Elburg, Epe, Ermelo, Harderwijk, Hattem, Heerde, Nijkerk, Nunspeet, Oldebroek, Putten, Garderen, Rheden (Paesi Bassi), Scherpenzeel e Wageningen.\nLa zona \u00e8 nota per il Nationaal Park De Hoge Veluwe, il parco nazionale dell'Alta Veluwe (55\u00a0km\u00b2), in gran parte situato nel comune di Ede.\nGeografia.\nI \u201cconfini\u201d della Veluwe sono grosso modo contrassegnati \u2013 in senso orario da nord a sud \u2013 dalle citt\u00e0 di Hattem, Apeldoorn, Dieren, Arnhem, Wageningen, Ede, Barneveld e Harderwijk.\nGeologia.\nLa regione si \u00e8 formata durante le glaciazioni del Pleistocene, ca. 200.000 anni fa, quando I ghiacciai spostarono i depositi di sabbia del Reno e del delta della Mosa, creando le colline che caratterizzano gran parte della Veluwe.\nFlora e fauna.\nNella Veluwe si trovano foreste di conifere e di decidui e ca. 500 tipi diversi di piante. Vi si trovano anche varie specie di animali, tra cui cinghiali, volpi, vipere comuni, tassi, mufloni (introdotti in un secondo tempo), corvi ecc.\nTurismo.\nLa Veluwe \u00e8 una popolare meta turistica, soprattutto per gli olandesi. La regione \u00e8 anche notevolmente attrezzata per il turismo: vi si trovano infatti oltre 500 campeggi.\nDa vedere.\nLe principali attrazioni della regione sono:"}
{"id": "2371618", "revid": "767487", "url": "https://it.wikipedia.org/wiki?curid=2371618", "title": "B\u00e1bonymegyer", "text": "B\u00e1bonymegyer \u00e8 un comune dell'Ungheria di 915 abitanti situata nella provincia di Somogy, nell'Ungheria centro-occidentale."}
{"id": "2371622", "revid": "599013", "url": "https://it.wikipedia.org/wiki?curid=2371622", "title": "Veluwe", "text": ""}
{"id": "2371623", "revid": "729019", "url": "https://it.wikipedia.org/wiki?curid=2371623", "title": "Bakh\u00e1za", "text": "Bakh\u00e1za \u00e8 un comune dell'Ungheria di 250 abitanti situata nella provincia di Somogy, nell'Ungheria centro-occidentale."}
{"id": "2371627", "revid": "123530833", "url": "https://it.wikipedia.org/wiki?curid=2371627", "title": "Ben Swift", "text": "Carriera.\nGli esordi.\nNato a Rotherham, nel South Yorkshire, Swift inizi\u00f2 a pedalare a tre anni e mezzo d'et\u00e0, cominciando quindi l'attivit\u00e0 ciclistica su pista a 12 anni di et\u00e0 con il club Mossley CRT. Nel 2003 fu secondo, dietro il futuro olimpionico Steven Burke, nello scratch al campionato nazionale Under-16. Tra gli juniores (Under-19) vinse il bronzo nella corsa a punti ai Giochi del Commonwealth Junior, oltre a due titoli nazionali juniores, nella corsa a punti nel 2004 e nello scratch nel 2005. Nel 2005 partecip\u00f2 anche alla corsa a punti open dei campionati nazionali, concludendo al terzo posto.\nInizi\u00f2 a competere anche a livello internazionale, vincendo diversi eventi nell'americana. Nel luglio del 2007 vinse la medaglia d'oro nell'inseguimento a squadre Under-23 ai campionati europei su pista di Cottbus. Fece il suo debutto insieme ai professionisti su strada nell'agosto del 2007, tra le file del team Barloworld, che lo inser\u00ec in rosa come stagista. Nel breve periodo prima della fine della stagione riusc\u00ec a vincere la classifica scalatori al Tour of Britain; nella stagione successiva non venne per\u00f2 confermato.\nDurante il 2008 corse su strada con la squadra della Federciclismo britannica, conquistando le prime vittorie in gare UCI (Coppa della Pace, una tappa al Giro della Valle d'Aosta). Rappresent\u00f2 quindi la Gran Bretagna ai Giochi olimpici di Pechino \u2013 gareggi\u00f2 nella corsa in linea \u2013 e ai Campionati del mondo su strada, concludendo quarto nella corsa in linea Under-23. Dopo i mondiali firm\u00f2 un contratto di due anni da professionista con la nuova squadra russa Katusha.\n2009-2012: i primi anni da professionista.\nNel 2009, al primo effettivo anno da \"pro\", si mise in luce con diversi piazzamenti su strada: concluse infatti secondo alla Nokere Koerse, poi secondo, terzo e quarto nella tappe della Vuelta al Pa\u00eds Vasco. Scelto dal suo team per partecipare al Giro d'Italia, si classific\u00f2 terzo nella seconda tappa, concludendo poi la corsa al 132\u00ba posto. Chiuse la stagione con la vittoria della settima tappa del Tour of Britain. Il suo passaggio per la stagione 2010 dalla Katusha al Team Sky, nonostante fosse ancora sotto contratto con la squadra russa, spinse l'Unione Ciclistica Internazionale a considerare nuove regole per i trasferimenti dei corridori tra i team.\nNel 2010 debutt\u00f2 ai campionati del mondo su pista di Ballerup, facendo sua la medaglia d'argento nell'inseguimento a squadre. Su strada, oltre ad alcuni piazzamenti al Giro d'Austria, vinse invece una tappa e la classifica finale del Tour de Picardie, in Francia. Nel gennaio dell'anno dopo ottenne le prime vittorie nel calendario dell'UCI World Tour, aggiudicandosi la seconda e la sesta tappa del Tour Down Under in Australia (chiuder\u00e0 la gara al terzo posto). Vinse poi una frazione alla Vuelta a Castilla y Le\u00f3n, una al Tour de Romandie (altro evento UCI World Tour) e una al Tour of California.\nNel 2012 partecip\u00f2 ai campionati del mondo su pista cogliendo tre medaglie, l'oro nello scratch e l'argento nella corsa a punti e nell'americana, in coppia con Geraint Thomas. Nel prosieguo di stagione conquist\u00f2 il successo in due frazioni e nella classifica a punti del Tour de Pologne, e due podi di tappa alla Vuelta a Espa\u00f1a; venne anche selezionato in Nazionale per la prova in linea dei campionati del mondo su strada di Valkenburg.\n2013-2016: i piazzamenti alla Milano-Sanremo.\nDal 2013 cominci\u00f2 a dedicarsi unicamente alle gare su strada, ma in stagione non and\u00f2 oltre alcuni piazzamenti, quali il terzo posto al Trofeo Palma e il terzo ai campionati nazionali a cronometro. L'anno seguente, subito dopo il terzo posto nella prestigiosa Milano-Sanremo vinta in volata da Alexander Kristoff, riusc\u00ec ad aggiudicarsi la cronometro a squadre e una frazione alla Settimana Internazionale di Coppi e Bartali, e una tappa alla Vuelta al Pa\u00eds Vasco. Partecip\u00f2 poi al Giro d'Italia, ottenendo il secondo posto nella tappa di Dublino, e si piazz\u00f2 secondo nei campionati nazionali in linea e alla RideLondon Classic, e dodicesimo, miglior britannico, ai campionati del mondo di Ponferrada.\nNel 2015, dopo alcuni piazzamenti a inizio stagione, vinse una tappa alla Settimana Internazionale di Coppi e Bartali. Una caduta in maggio al Tour de Yorkshire gli caus\u00f2 per\u00f2 una lesione alla spalla, costringendolo a sottoporsi a un intervento chirurgico. Tornato alle corse in agosto, si piazz\u00f2 terzo alla RideLondon Classic. L'anno dopo non colse successi, ma solo piazzamenti: podi di tappa al Santos Tour Down Under, alla Vuelta a Andaluc\u00eda (in cui fece sua la classifica a punti) e alla Parigi-Nizza, il secondo posto in volata, battuto dal solo Arnaud D\u00e9mare, alla Milano-Sanremo, quindi ancora podi di tappa alla Volta Ciclista a Catalunya, al Tour du Poitou-Charentes e al Tour of Britain.\nDal 2017: il biennio alla UAE Emirates e il ritorno a Sky.\nNel 2017 lascia dopo sette anni Sky per trasferirsi alla nuova UAE Team Emirates di Giuseppe Saronni, andando cos\u00ec ad affiancare Sacha Modolo e Andrea Guardini tra i velocisti di punta della squadra. Durante l'anno non ottiene per\u00f2 vittorie, partecipa comunque al Tour de France e mette a referto il secondo posto sull'Alpe d'Huez al Crit\u00e9rium du Dauphin\u00e9 e il quinto posto ai campionati del mondo di Bergen. Anche nel 2018 non and\u00f2 oltre alcuni piazzamenti \"Top 10\", e nel 2019 torn\u00f2 al Team Sky."}
{"id": "2371629", "revid": "1318658", "url": "https://it.wikipedia.org/wiki?curid=2371629", "title": "Henri Rabaud", "text": "Biografia.\nRabaud nacque in Francia, figlio di violoncellista ed una cantante (Hippolyte Rabaud (1839\u20131900) fu un professore di violoncello al conservatorio di Parigi. Henri studi\u00f2 con Andr\u00e9 Gedalge e Jules Massenet al conservatorio di Parigi. Nel 1908, divenne direttore d'orchestra all'Paris Op\u00e9ra alla Op\u00e9ra-Comique e dal 1914 al 1918 diresse l'Op\u00e9ra. Venne poi nominato direttore musicale della Boston Symphony Orchestra dove rimase soltanto una stagione, rientrando poi a Parigi. Dopo le dimissioni di Gabriel Faur\u00e9 nel 1922, Rabaud divenne il suo successore alla guida del conservatorio di Parigi, dove rimase fino al 1941. Egli fu direttore d'orchestra e direttore musicale della \"Paris Op\u00e9ra Orchestra\" per dieci anni.\nComposizioni.\nLa cantata \"Daphn\u00e9\" di Rabaud, vinse il Prix de Rome nel 1894. La sua opera comica \"M\u00e2ruf, savetier du Caire\" era un miscuglio di wagneriano ed esotico. Egli compose altre opere, fra le quali si ricordano \"L'appel de la mer\", \"Riders to the Sea\", musiche di scena e colonne sonore come \"Joueur d'\u00e9checs\" (Giocatore di scacchi) del 1925. Questa produzione \u00e8 comunque caduta nell'oblio.\nFra le composizioni per orchestra si ricordano \"Divertissement\" su di una canzone russa e \"Eglogue\", un poema virgiliano per orchestra, ed il poema sinfonico, \"La procession nocturne\", la sua opera orchestrale pi\u00f9 nota, ancora occasionalmente eseguita e registrata. Scrisse anche musiche per coro ed orchestra e due sinfonie.\nLa sua musica da camera comprende diverse opere per violoncello e pianoforte cos\u00ec come \"Solo de concours\" per clarinetto e pianoforte \u2014 un pezzo virtuosistico scritto per l'esame di diploma ed un concorso solistico del conservatorio di Parigi del 1901.\nConservatore come compositore, fu conosciuto per il suo \"motto\": \u201cil modernismo \u00e8 il nemico.\u201d"}
{"id": "2371631", "revid": "121836", "url": "https://it.wikipedia.org/wiki?curid=2371631", "title": "Lady Catherine Grey", "text": ""}
{"id": "2371634", "revid": "174925", "url": "https://it.wikipedia.org/wiki?curid=2371634", "title": "If\u00eccrate", "text": ""}
{"id": "2371635", "revid": "121836", "url": "https://it.wikipedia.org/wiki?curid=2371635", "title": "Maria I Tudor", "text": ""}
{"id": "2371638", "revid": "287204", "url": "https://it.wikipedia.org/wiki?curid=2371638", "title": "Sergio Orteman", "text": ""}
{"id": "2371640", "revid": "287204", "url": "https://it.wikipedia.org/wiki?curid=2371640", "title": "German Gustavo Herrera", "text": ""}
{"id": "2371641", "revid": "287204", "url": "https://it.wikipedia.org/wiki?curid=2371641", "title": "German Herrera", "text": ""}
{"id": "2371643", "revid": "121836", "url": "https://it.wikipedia.org/wiki?curid=2371643", "title": "Edoardo VI Tudor", "text": ""}
{"id": "2371645", "revid": "121836", "url": "https://it.wikipedia.org/wiki?curid=2371645", "title": "Benendettina", "text": ""}
{"id": "2371663", "revid": "1305772", "url": "https://it.wikipedia.org/wiki?curid=2371663", "title": "Pelvo di Ciabrera", "text": "Il Pelvo di Ciabrera (3152 ) \u00e8 una montagna delle Alpi Cozie, situata sullo spartiacque alpino principale tra la valle Varaita di Bellino e la valle dell'Ubaye.\nCaratteristiche.\nSi trova sul confine tra Francia e Italia, tra i comuni di Bellino e Saint-Paul-sur-Ubaye. La cresta spartiacque principale in questa zona ha un andamento generale nord-sud dalla cima Mongioia alla T\u00eate de l'Autaret. In particolare, dalla Testa di Malacosta la cresta viaggia in direzione circa sud con alcuni saliscendi, fino alla vetta; da qui scende al \"passo di Ciabrera\", da dove risale alla T\u00eate de l'Autaret, ove piega a est-sud-est. Dalla vetta dirama poi una dorsale secondaria che si dirige verso est, dapprima abbassandosi poi elevandosi fino ad una cima secondaria a quota 3153 , che dal vicino \"col de l'Autaret\" \u00e8 facile confondere con la vetta principale. Il versante orientale \u00e8 scosceso e subverticale; la parete est, alta quasi 400\u00a0m, chiude a monte la valle Varaita di Bellino. Il versante occidentale \u00e8 invece costituito da pendii pi\u00f9 dolci, che permettono un pi\u00f9 agevole accesso alla vetta. La parete est precipita nel sottostante \"vallone di Ciabrera\", delimitato dall'arco roccioso che si distacca dalla cresta a nord della vetta, dalla quota 3175, e dirigendosi prima ad est poi a sud abbraccia questo vallone sospeso, che precipita poi con un ripido salto sul sottostante \"pian Ceiol\".\nSulle carte francesi IGN la quota della montagna \u00e8 indicata in 3157\u00a0m, e quella della vetta secondaria occidentale in 3166\u00a0m.\nDal punto di vista geologico, \u00e8 costituito da una formazione di calcescisti filladici e micascistosi, appartenenti ai \"calcescisti ofiolitiferi\" del complesso delle \"pietre verdi di Gastaldi\".\nIl termine \"Pelvo\", molto diffuso in zona, deriva da un'antica radice celtica, ed indica una montagna a forma piramidale, con pareti ripide e cima aguzza; il termine \"Ciabrera\", che viene ripreso in diversi toponimi anche nella forma francese \"Chabri\u00e8re\", deriva dall'occitano \"chabra\" \u2192 \"capra\". Sulle vecchie carte IGM si utilizzavano alternativamente le forme \"Ciabrera\" e \"Chiabrera\"; il vallone ad oriente del monte \u00e8 indicato con la forma \"Ciabriera\".\nAscensione alla vetta.\nLa via normale si sviluppa sul versante occidentale, dove le pendenze sono inferiori.\nL'itinerario pi\u00f9 diretto prevede di risalire il \"vallone di Ciabriera\" da \"pian Ceiol\" per raggiungere il \"passo di Ciabrera\"; da qui si scende sul versante francese nel \"vallon de Chabri\u00e8re\", fino alla base del versante SO della montagna; da qui, prima per un canalino detritico, poi per placconate rocciose, si arriva in vetta.\nVi sono diversi avvicinamenti alternativi. Si pu\u00f2 salire dal \"vallone di Rui\", per poi invertire la marcia e scendere da nord nel \"vallone di Ciabriera\", andando ad intercettare l'itinerario precedente sul versante orientale. Oppure si pu\u00f2 salire per la \"gola delle Barricate\" verso il \"col de l'Autaret\", seguendo il sentiero U27; dal colle si traversa fino al \"passo di Ciabrera\", dove ci si ricongiunge alla via normale.\nL'itinerario \u00e8 di tipo alpinistico, con grado di difficolt\u00e0 valutato in F.\nAccesso invernale.\nD'inverno, l'itinerario della via normale \u00e8 percorribile con gli sci, diventando un itinerario di sci alpinismo."}
{"id": "2371664", "revid": "121836", "url": "https://it.wikipedia.org/wiki?curid=2371664", "title": "Barone Herbert di Cardiff", "text": ""}
{"id": "2371665", "revid": "300067", "url": "https://it.wikipedia.org/wiki?curid=2371665", "title": "Dragan Raca", "text": "\u00c8 il padre di Ivana Raca.\nCarriera.\nHa trascorso la sua carriera professionistica a Cipro, in Libano e in Cina allenando, tra le altre, l'AEL Limassol.\nHa inoltre guidato il in due edizioni dei Campionati asiatici (2007 e 2009), conquistando la medaglia d'argento nel 2007.\nLibri.\nDragan Raca ha scritto diversi libri sul basket."}
{"id": "2371676", "revid": "284938", "url": "https://it.wikipedia.org/wiki?curid=2371676", "title": "Lockheed XSF", "text": ""}
{"id": "2371683", "revid": "729019", "url": "https://it.wikipedia.org/wiki?curid=2371683", "title": "Zuiderzee", "text": "Il Zuiderzee /'z\u028c\u028fd\u0259r\u02ccze:/ (tradotto in italiano Mare del Sud) fu un golfo dei Paesi Bassi, lungo le coste del Mare del Nord.\nIn epoca romana il Lago Flevo, che occupava gran parte di questa regione geografica, era separato dal mare dalla presenza di dune. Nel XIII secolo, a seguito di inondazioni, il mare invase il lago, creando un golfo.\nAl fine di ampliare e garantire il loro territorio, gli olandesi all'inizio nel XIX secolo, avviarono un grande progetto per la creazione di polder (i \"Zuiderzeewerken\"), tratti di mare asciugato artificialmente attraverso dighe e sistemi di drenaggio dell'acqua. Tuttavia, si dovette aspettare la votazione del parlamento olandese del 1918, seguita alle terribili inondazioni del 1916, per vedere concretizzato il progetto dell'ingegnere Cornelis Lely, il pi\u00f9 grande progetto di ingegneria idraulica intrapreso dai Paesi Bassi durante il XX secolo che prevedeva lo sbarramento dello Zuiderzee, drenaggi di acqua e successive bonifiche,\nCuore del progetto fu la costruzione di una grande diga (Afsluitdijk), terminata nel 1932 posta a nord dell'invaso."}
{"id": "2371691", "revid": "121496639", "url": "https://it.wikipedia.org/wiki?curid=2371691", "title": "Monte Carlo Rolex Masters 2009", "text": "Il Monte-Carlo Rolex Masters 2009 \u00e8 stato un torneo di tennis maschile giocato dall'11 al 19 aprile 2009 sulla terra rossa. Era la 103\u00aa edizione del Monte Carlo Masters, sponsorizzato dalla Rolex per la prima volta facente parte dell'ATP World Tour Masters 1000 dell'ATP World Tour 2009. Si \u00e8 giocato nel Monte Carlo Country Club a Roquebrune-Cap-Martin in Francia, vicino a Monte Carlo.\nPartecipanti.\nAltri partecipanti.\nGiocatori che hanno ricevuto una wildcard:\nGiocatori passati dalle qualificazioni:\nCampioni.\nSingolare.\n Rafael Nadal ha battuto in finale Novak \u0110okovi\u0107, 6\u20133, 2\u20136, 6\u20131.\nDoppio.\n Daniel Nestor / Nenad Zimonji\u0107 hanno battuto in finale Bob Bryan / Mike Bryan, 6\u20134, 6\u20131"}
{"id": "2371704", "revid": "1305772", "url": "https://it.wikipedia.org/wiki?curid=2371704", "title": "Berni Goldblat", "text": "Biografia.\nNato nel 1970 a Stoccolma, membro fondatore dell'associazione Cinomade insieme a Daphn\u00e9 Serelle.\nMateriali del Centro Missionario Diocesano, Nigrizia Multimedia, Progettomondo MLAL, LVIA, Catalogo del \" XXVIII Festival di Cinema Africano di Verona \", pagina 25 "}
{"id": "2371705", "revid": "110157", "url": "https://it.wikipedia.org/wiki?curid=2371705", "title": "Agapovskij rajon", "text": "L'Agapovskij rajon () \u00e8 un rajon dell'Oblast' di \u010celjabinsk, nella Siberia occidentale; il capoluogo \u00e8 Agapovka."}
{"id": "2371717", "revid": "1442080", "url": "https://it.wikipedia.org/wiki?curid=2371717", "title": "Monte Carlo Rolex Masters 2009 - Singolare", "text": "Il singolare del Monte Carlo Rolex Masters 2009 \u00e8 stato un torneo di tennis facente parte dell'ATP World Tour 2009.\nRafael Nadal era il detentore del titolo e lo ha riconfermato battendo in finale Novak \u0110okovi\u0107.\nTeste di serie.\nLe prime otto teste di serie passano direttamente al 2\u00ba turno"}
{"id": "2371723", "revid": "486946", "url": "https://it.wikipedia.org/wiki?curid=2371723", "title": "Riti liturgici", "text": ""}
{"id": "2371727", "revid": "1711941", "url": "https://it.wikipedia.org/wiki?curid=2371727", "title": "Mordecai Manuel Noah", "text": "Biografia.\nNato da una famiglia di origini portoghesi e sefarditiche Noah si occup\u00f2 di commercio e diritto fino a quando si trasfer\u00ec a Charleston si dedic\u00f2 alla politica.\nNel 1811 fu nominato dal presidente James Madison console a Riga (che all'epoca faceva parte dell'Impero russo) ma Noah declin\u00f2 l'offerta. Nel 1813 fu nominato console per il regno di Tunisi con il compito di salvare i cittadini americani fatti schiavi dai marocchini. Noah fu rimosso dall'incarico e la motivazione fu, come disse il segretario di Stato degli Stati Uniti James Monroe, il credo religioso, che era di ostacolo all'esercizio delle funzioni consolari. Il licenziamento fu considerato un oltraggio sia tra gli ebrei che tra i non ebrei.\nManuel Noah si trasfer\u00ec a New York dove fond\u00f2 e diresse i giornali \"The National Advertiser\", \"The New York Enquirer\" (poi incorporati nel \"The Courier and Enquirer\"), \"The Evening Star\" e \"The Sunday Times\".\nNel 1819 pubblic\u00f2 l'opera teatrale \"She Would Be a Soldier\", che lo consacr\u00f2 come il primo importante scrittore ebreo americano. Quest'opera viene a tutt'oggi inclusa nelle antologie dei college.\nNel 1825 precorrendo il moderno sionismo tent\u00f2 di fondare un \"rifugio\" ebreo nell'isola di Grand Island a sul fiume Niagara e lo chiam\u00f2 Ararat prendendo il nome dal monte biblico in cui si incagli\u00f2 l'arca di No\u00e8.\nLa citt\u00e0 fu fondata nel cinquantesimo anniversario dell'indipendenza americana e Noah eresse una pietra angolare per ricordarlo. Noah condivise quindi la sua convinzione che i nativi americani facessero parte delle trib\u00f9 perdute di Israele e su questo argomento scrisse il \"Discourse on the Evidences of the American Indians beign the Descendants of the Lost Tribes of Israel\".\nAlcuni pensano che le idee utopistiche di Noah abbiano ispirato Joseph Smith per la fondazione del movimento per la Chiesa di Ges\u00f9 Cristo dei santi degli ultimi giorni nato nell'upstate di New York alcuni anni dopo. Nel suo \"Discourse on the Restoration of the Jews\" Noah dichiar\u00f2 di aver fiducia nel fatto che gli ebrei sarebbero ritornati e avrebbero ricostruito la loro antica patria, invitando l'America a prendere il comando di questa impresa. Qualche tempo dopo abbandon\u00f2 questi suoi progetti e torn\u00f2 a New York.\nNegli anni 1827 e 1828 Noah guid\u00f2 l'associazione Tammany Hall di New York."}
{"id": "2371738", "revid": "133248", "url": "https://it.wikipedia.org/wiki?curid=2371738", "title": "The Antiquary", "text": ""}
{"id": "2371740", "revid": "729019", "url": "https://it.wikipedia.org/wiki?curid=2371740", "title": "Monte Carlo Rolex Masters 2009 - Doppio", "text": "Il doppio del Monte Carlo Rolex Masters 2009 \u00e8 stato un torneo di tennis facente parte dell'ATP World Tour 2009.\nRafael Nadal e Tommy Robredo erano i detentori del titolo, ma Nadal ha deciso di non partecipare e Robredo ha fatto coppia con Albert Monta\u00f1\u00e9s perdendo Luk\u00e1\u0161 Dlouh\u00fd e Leander Paes.\nDaniel Nestor e Nenad Zimonji\u0107 hanno vinto la finale 6\u20134, 6\u20131 contro Bob Bryan e Mike Bryan.\nTeste di serie.\nTeste di serie che hanno ricevuto un bye per il 2\u00ba turno."}
{"id": "2371742", "revid": "1856513", "url": "https://it.wikipedia.org/wiki?curid=2371742", "title": "Karthago Airlines", "text": "Karthago Airlines era una compagnia aerea con sede a Tunisi, Tunisia. Si tratta di una propriet\u00e0 privata, con servizi di charter tra la Tunisia e l'Europa. La sua base principale era l'aeroporto di Djerba-Zarzis, con hub a Tunisi-Cartagine e l'Aeroporto Internazionale di Monastir.\nNel 2008 \u00e8 stata fusa con la Nouvelair, altra compagnia aerea tunisina con cui collaborava gi\u00e0 da tempo.\nStoria.\nLa compagnia aerea \u00e8 stata istituita nel 2001 ed \u00e8 di propriet\u00e0 del gruppo Karthago (58%) e di banche, assicurazioni ed investitori(42%).\nLa compagnia aerea utilizza la \"Travel Technology Interactive's airline management system\", Aeropack.\nFlotta.\nLa flotta della Karthago Airlines era costituita dai seguenti aeromobili:"}
{"id": "2371744", "revid": "1543377", "url": "https://it.wikipedia.org/wiki?curid=2371744", "title": "Leopold Godowski", "text": "Biografia.\nNacque in Lituania, allora parte dell'Impero russo, in una famiglia di origine ebraica e di lingua polacca, e prese la nazionalit\u00e0 statunitense.\nStudi\u00f2 musica dall'et\u00e0 di quattordici anni, dapprima a Berlino sotto la guida di Ernst Rudorff, poi in America, dove comp\u00ec anche un tour, e infine a Parigi, dal 1886, visto che era tramontata l'ipotesi di recarsi a Weimar come allievo di Franz Liszt.\nLa sua carriera di insegnante incominci\u00f2 nel 1890 al \"New York College of Music\". Durante la sua permanenza newyorkese, si spos\u00f2\ncon Frieda Saxe e l'anno seguente ottenne la cittadinanza statunitense. Nel 1894 si trasfer\u00ec al \"Broad Street Conservatory\" a Filadelfia, e in seguito, nel 1895 al \"Chicago Conservatory\", dove assunse un ruolo direttivo, guidando il corso di pianoforte. Fu tra gli insegnanti di Heinrich Neuhaus.\nDopo aver realizzato un tour europeo, nel 1900, scelse di fermarsi a Berlino, dove divise il suo impegno tra l'insegnamento e l'attivit\u00e0 concertistica.\nDal 1909 al 1914, si spost\u00f2 a Vienna per diffondere le sue conoscenze e la sua maestria all'Accademia musicale di Vienna.\nDal 1914 la sua carriera \u00e8 proseguita negli Stati Uniti d'America dove ha svolto anche l'attivit\u00e0 di concertista.\nLa tecnica musicale di Godowsky venne efficacemente sintetizzata da Arthur Rubinstein, che la descrisse cos\u00ec: \u00abMi ci vorrebbero 500 anni per impadronirmi di meccanismi tecnici simili a quelli di Godowsky\u00bb.\nFu un grande amico di Albert Einstein.\nNel 1929, come tanti altri cittadini degli Stati Uniti, le sue finanze subirono un grave dissesto.\nGli ultimi anni della sua vita furono costellati da eventi drammatici, familiari, come il suicidio del figlio minore e la morte della moglie, e internazionali, come la situazione politica europea. Interruppe la sua attivit\u00e0 di compositore e pochi anni dopo mor\u00ec a causa di un cancro allo stomaco.\nTra le sue composizioni, annoveriamo soprattutto le musiche per pianoforte, caratterizzate da ricche armonie cromatiche e ingegnose soluzioni tecniche. \nCome compositore, Godowsky \u00e8 stato meglio conosciuto per le sue parafrasi di pezzi per pianoforte di altri compositori, che ha arricchito con ingegnosi dispositivi contrappuntistici e ricche armonie cromatiche. La sua opera pi\u00f9 famosa in questo genere \u00e8 i \"53 Studies on Chopin's \u00c9tudes\" (1894-1914).\nI pianisti che hanno eseguito frequentemente Godowsky sono Boris Vadimovi\u010d Berezovskij, Konstantin Scherbakov, Marc-Andr\u00e9 Hamelin, Francesco Libetta e Emanuele Delucchi.\nAltre importanti trascrizioni di Godowsky includono \"Renaissance\" (1906-1909), una raccolta che comprende arrangiamenti di musica di Rameau e Lully, \"12 Schubert Songs\" (1927) e sei trascrizioni della musica di Bach per violoncello e violino, arrangiata per pianoforte, ma con voci complementari.\nLe composizioni di Godowsky hanno avuto la loro influenza su Maurice Ravel e Sergej Sergeevi\u010d Prokof'ev."}
{"id": "2371745", "revid": "984922", "url": "https://it.wikipedia.org/wiki?curid=2371745", "title": "Gottlieb Taschler", "text": "Biografia.\nCarriera sciistica.\n, ha partecipato a tre edizioni dei Giochi olimpici invernali: (19\u00b0 in sprint, 5\u00b0 in staffetta), (11\u00b0 in individuale, bronzo in staffetta con i suoi compagni di squadra Werner Kiem, Johann Passler e Andreas Zingerle) e (44\u00b0 in individuale).\nIn carriera ha preso parte anche a Mondiali, vincendo la medaglia di bronzo nella staffetta del 1986 in Norvegia e il titolo iridato nel 1991 a Lahti, in Finlandia, nella gara a squadre, insieme a Hubert Leitgeb, Simon Demetz e Wilfried Pallhuber.\nCarriera da allenatore.\nDopo il ritiro \u00e8 divenuto allenatore della nazionale italiana di biathlon.\nCarriera dirigenziale.\nDal 1997 organizzatore delle gare ad Anterselva, il principale centro di biathlon italiano, nel 2006 \u00e8 stato eletto vicepresidente dell'International Biathlon Union con delega allo sviluppo; nel 2010 \u00e8 stato riletto vicepresidente, con delega allo sport, incarico nel quale \u00e8 stato confermato il 5 settembre 2014."}
{"id": "2371749", "revid": "1442080", "url": "https://it.wikipedia.org/wiki?curid=2371749", "title": "Edmund Fellowes", "text": "Biografia.\nNacque nei pressi di Londra, quinto figlio di Horace Fellowes, direttore della \"British Army\", e gi\u00e0 da bambino evidenzi\u00f2 un buon talento musicale, al punto da ricevere, pur avendo solo 8 anni, la proposta di divenire allievo di violino di J\u00f3zsef Joachim. \nI suoi studi successivi furono portati avanti nel collegio di Winchester ed a Oxford.\nNel 1894 \u00e8 stato ordinato diacono e l'anno seguente prete.\nProfuse un grande impegno per la riscoperta e la divulgazione dei madrigali inglesi dell'epoca elisabettiana.\nIl frutto di questo suo progetto fu raccolto nei trentasei volumi della \"English Madrigal School\" (1913-24) e nei volumi della \"English Madrigal Verse\" (1920); a completare la sua opera fu \"English Madrigal Composers\" (1921). \nInoltre \u00e8 stato uno dei redattori di \"Tudor Church Music\", dieci volumi pubblicati dalla Oxford University Press negli anni venti del XX secolo con il supporto del Carnegie UK.\nLe opere di Fellowes furono riconosciute dalla sua \"alma mater\" e fu nominato membro onorario di Oriel nel 1937, ricevette anche dottorati onorari in musica dall'Universit\u00e0 di Dublino nel 1917, dall'Universit\u00e0 di Oxford nel 1939 e dall'Universit\u00e0 di Cambridge nel 1950. Fellowes era interessato al cricket e nel 1930 ha pubblicato \"History of Winchester Cricket\". \nTra i suoi incarichi, annoveriamo quello di presidente della \"Musical Association\", dal 1942 al 1947, e della \"Church Music Society\" dal 1946 al 1951."}
{"id": "2371750", "revid": "124123", "url": "https://it.wikipedia.org/wiki?curid=2371750", "title": "Andrea Adolfati", "text": "Biografia.\nAndrea Adolfati fu allievo di Baldassare Galuppi. Terminata la propria formazione musicale fu nominato maestro di cappella della Basilica di Santa Maria della Salute. Nel 1745 compose alcuni cori e arie per \"Lo starnuto di Ercole\" di Johann Adolf Hasse, un pasticcio per marionette rappresentato per l'inaugurazione del Teatro San Girolamo (un piccolo teatro collocato all'interno al palazzo veneziano di Angelo Labia). Sempre a Venezia Adolfati ebbe contatti con la famiglia d'Este testimoniati dalla rappresentazione il 1\u00ba gennaio 1745 del suo divertimento da camera \"La pace fra la virt\u00f9 e la bellezza \"dedicato a Maria Teresa Cybo d'Este. Nel 1748 divenne direttore musicale presso la Basilica della Santissima Annunziata del Vastato di Genova. A Genova Adolfati inizi\u00f2 subito a collaborare con il Teatro del Falcone dove vennero rappresentate \"Arianna \"(1750), \"Adriano in Siria \"(1751), \"Ifigenia \"(1752), \"Sesostri \"(1755). Nel 1752 Adolfati, ripresi i contatti con la famiglia d'Este, rappresent\u00f2 a Modena \"Ipermestra. \"Nel 1753 fu invitato a comporre una \"Clemenza di Tito\" per la corte imperiale a Vienna; della rappresentazione abbiamo la testimonianza di Pietro Metastasio che in due lettere esprime le proprie perplessit\u00e0 su un allestimento organizzato in modo affretto. Dalla questa collaborazione Metastasio-Adolfati restano negli anni seguenti cordiali scambi epistolari. Nel 1760 lasci\u00f2 Genova per trasferirsi a Padova, dove il 30 maggio succedette a Giacomo Rampini (che era morto il 27 maggio) nella posizione di maestro di cappella della cattedrale, incarico che mantenne solo per un breve periodo: la morte infatti lo colse il 28 ottobre.\nConsiderazioni sull'artista.\nAdolfati fu principalmente un compositore dedito all'opera seria. I suoi lavori teatrali sono generalmente convenzionali e stilisticamente affini alle opere del suo maestro Galuppi. Allo stesso modo la sua musica sacra risente l'influenza dell'opera di Benedetto Marcello. Nonostante la sua musica segua pedissequamente la moda del suo tempo, egli compose due arie con un insolito metro: un'aria in 5/4 e un'altra in 7/4."}
{"id": "2371752", "revid": "165042", "url": "https://it.wikipedia.org/wiki?curid=2371752", "title": "Bollitura meccanica", "text": ""}
{"id": "2371755", "revid": "1605525", "url": "https://it.wikipedia.org/wiki?curid=2371755", "title": "Charles Simon Favart", "text": "Biografia.\nNacque a Parigi, figlio di un pasticcere, invece la madre aveva origini contadine e proveniva da Goussainville, fu educato al \"College Louis-le-Grand\", e alla morte del padre si dedic\u00f2 agli affari e all'opera buffa.\nIl suo primo successo letterario fu \"La France delivr\u00e9e par la Pucelle d'Orl\u00e9ans\", un poema incentrato sulla figura di Giovanna d'Arco, premiato dalla critica accademica. Dopo la produzione del suo primo vaudeville, intitolato \"Les Deux Jumelles\" (1734), decise di dedicarsi al dramma e alle opere comiche.\n\"La Chercheuse d'esprit\" (1741), un vero capolavoro del genere, ha goduto di un trionfo con oltre duecento rappresentazioni e lo ha reso famoso. Favart eccelse anche nella parodia: \" Moulinet Ier\" (parodia di \"Mahomet II de La Noue\") \u00e8 stato rappresentato dal 1739 alla fiera Saint-Germain; \"Arlequin-Daradanus\" (1740, Com\u00e9die-Italienne) fu una parodia dell'opera di Rameau \"Dardanus\", creata l'anno prima.\nSpos\u00f2 nel 1745 Maria Giustina Duronceray, poi Justine Favart, che fu attrice e cantante creatrice delle parti di ingenua nelle operette.\nFavart diresse il teatro \"La Monnaie\" di Bruxelles, dal 1746 al 1748, e successivamente torn\u00f2 a Parigi dove ottenne un buon successo. Favart compose per il Th\u00e9\u00e2tre-Italien una serie di opere comiche come \"Annette e Lubin\" (1743), \"Bastien e Bastienne\" (1757), \"Ninette \u00e0 la Cour\" (1753), \"Les Trois Sultanes\" (1761), \"La F\u00e9e Urg\u00e8le\", \"L'Anglais de Bordeaux\" (1763); molte di queste opere sono state scritte con l'abb\u00e9 de Voisenon.\nNel 1757 \u00e8 diventato co-direttore dell'Op\u00e9ra-comique, che fu restaurata cinque anni prima. In quegli anni, Favart lavor\u00f2 sia per l'Opera-Comique sia per la \"Com\u00e9die Italienne\". Durante il 1750, fu in contatto con Gluck, che era attivo a Vienna.\nPer venire incontro alla sua ricca produzione, venne fondata la \"Salle Favart\".\nUna antologia delle sue opere fu pubblicata, dalla \"Salle Favart\", con il titolo \"Th\u00e9atre de M.Favart, 1763-1777\"."}
{"id": "2371761", "revid": "201550", "url": "https://it.wikipedia.org/wiki?curid=2371761", "title": "Uguccione della Faggiuola", "text": ""}
{"id": "2371765", "revid": "830939", "url": "https://it.wikipedia.org/wiki?curid=2371765", "title": "Henri Expert", "text": "Biografia.\nDa giovane ha compiuto corsi di studio alla \"Ecole Niedermayer\" di Parigi; successivamente ha perfezionato le sue conoscenze musicali sotto la guida di C\u00e9sar Franck e di Eug\u00e8ne Gigout.\nDall'anno 1909 ha assunto il ruolo di bibliotecario del Conservatorio parigino.\nExpert assunse il ruolo di professore alla \"Ecole Niedermayer\" e fu il fondatore, assieme a Maury, della \"Soci\u00e9t\u00e9 des \u00e9tudes musicales\" e de i \"Concerts historiques\" a Parigi.\nSi impegn\u00f2 lungamente in studi e relative pubblicazioni, inerenti alla musica franco-fiamminga quattrocentesca e cinquecentesca.\nLa sua monumentale ricerca \u00e8 documentata in sei libri: il primo intitolato \"Les Ma\u00eetres-Musiciens de la Renaissance Fran\u00e7aise\", comprende una serie di esempi di compositori rinascimentali franco-fiamminghi, tra i quali Orlando di Lasso, Goudimel, Costeley, Jannequin, Mauduit, Caurroy, Claude Le Jeune, Courtoys, Deslonges, Dulot, Gascogne, Hesdin, Jacotin, Lombart, Sohier, Vermont, Brumel, Pierre de la Rue, Mouton, F\u00e9vin, Regnart; la seconda parte, \"Bibliographie th\u00e9matique\", \u00e8 una bibliografia tematica di opere dei secoli XV e XVI; il terzo libro, \"Les Th\u00e9oriciens de la musique au temps de la Renaissance\", \u00e8 dedicato ai teorici della musica, durante il Rinascimento; il quarto libro, \"Sources du corps de l'art franco-flamand de musique des XV et XVI si\u00e8cles\", \u00e8 incentrato sulle autorit\u00e0; il quinto, \"Commentaire\", \u00e8 basato sui commenti; il sesto, \"Extraits des Ma\u00eetres-Musiciens\", descrive esempi di musica sacra e profana. \nExpert pubblic\u00f2 anche una versione moderna del \"Psautier Huguenot\", \"Maitres du clavecin des XVII et XVIII si\u00e8cles\", \"Amusements des musiciens Fran\u00e7ais du XVII si\u00e8cle\", \"Repertoire de musique religieuse et spirituelle\", ecc."}
{"id": "2371768", "revid": "1632387", "url": "https://it.wikipedia.org/wiki?curid=2371768", "title": "Bruno &amp; Marrone", "text": "Bruno &amp; Marrone sono un duo musicale sertanejo brasiliano composto dai cantanti goiani Vin\u00edcius F\u00e9lix de Miranda (1969 - Goi\u00e2nia) conosciuto con il nome d'arte Bruno , e da Jos\u00e9 Roberto Ferreira (1964 - Buriti Alegre) col nome d'arte Marrone.\nStoria.\nBruno ha cantato come solista per 10 anni prima di conoscere il duo Leandro e Leonardo ai quali si sarebbe poi rivolto nella ricerca di un partner musicale. Loro gli fecero conoscere Marrone, un musicista di Concertina. Il disco del loro debutto \u00e8 avvenuto nel 1995, prodotto dalla Warner Music, da allora hanno avuto una brillante carriera con pi\u00f9 di un album all'anno. Nel 2002 hanno vinto un Grammy Latino per uno dei loro DVD. \nSimpatizzanti della destra al pari di molti altri artisti sertanejo, nel 2019 Bruno e Marrone sono stati nominati \"ambasciatori del turismo\" da Jair Bolsonaro, per promuovere cio\u00e8 il turismo divulgando i vari aspetti della cultura brasiliana."}
{"id": "2371771", "revid": "1305772", "url": "https://it.wikipedia.org/wiki?curid=2371771", "title": "New and Improved", "text": ""}
{"id": "2371774", "revid": "484362", "url": "https://it.wikipedia.org/wiki?curid=2371774", "title": "Super Hits", "text": "Super Hits \u00e8 il nome di diverse raccolte:"}
{"id": "2371782", "revid": "486946", "url": "https://it.wikipedia.org/wiki?curid=2371782", "title": "Pirro Luis Escriv\u00e0", "text": ""}
{"id": "2371786", "revid": "74173", "url": "https://it.wikipedia.org/wiki?curid=2371786", "title": "La Part-Dieu", "text": "Il quartiere di La Part-Dieu si trova nel 3\u00ba arrondissement di Lione e viene considerato il secondo pi\u00f9 importante quartiere di Lione. Si tratta del secondo pi\u00f9 grande distretto commerciale francese, dopo quello de La D\u00e9fense a Parigi, con 1.600.000 m\u00b2 di aree destinate al terziario e 50.000 posti di lavoro.\nSituato sulla riva sinistra del Rodano, questo quartiere si estende tra il centro commerciale \"La Part Dieu\" e la stazione ferroviaria Part-Dieu. \u00c8 delimitato a ovest da rue Garibaldi, a sud da rue Paul Bert, a est da Rue de la Villette e a nord da cours La Fayette. Queste quattro strade formano un quadrato di circa 750 metri di lato.\nFormazione scolastica.\nLa Part-Dieu ospita diversi istituti di istruzione superiore, in particolare le \"business school\" ISG e MBway, nonch\u00e9 le scuole di ingegneria IPSA (aeronautica e aerospaziale) e Sup'Biotech (biotecnologie)."}
{"id": "2371787", "revid": "62004", "url": "https://it.wikipedia.org/wiki?curid=2371787", "title": "Manuele Mori", "text": " Ciclista professionista dal 2004 al 2019, aveva caratteristiche di passista veloce. Dal 2020 \u00e8 direttore sportivo del team UAE Emirates.\n\u00c8 figlio di Primo Mori e fratello minore di Massimiliano Mori, entrambi ex ciclisti professionisti.\nCarriera.\nDopo alcune stagioni nella categoria Dilettanti Under-23, nell'estate 2002 si trasferisce come stagista tra le file del team sloveno Perutnina Ptuj. Non viene per\u00f2 confermato, e dopo aver trascorso la stagione 2003 fra i Dilettanti Elite con la Grassi-Colnago-Vannucci Piante, con cui vince alcune gare di categoria, passa professionista all'inizio del 2004, ingaggiato dalla formazione spagnola Saunier Duval-Prodir.\nLe sue doti di passista veloce si uniscono ad una buona resistenza sulle salite medio-facili. Spesso fermato da infortuni e cadute, nel 2006 conclude terzo al Grand Prix de Ouest-France e quarto al Giro del Piemonte. Il 28 ottobre 2007 coglie la sua prima vittoria da professionista, alla Japan Cup di Utsunomiya. \nDal 2009 al 2019 gareggia per il team Lampre, divenuto UAE Emirates nel 2017. Con la maglia della squadra, diretta da Giuseppe Saronni, svolge perlopi\u00f9 ruoli di gregario; nel 2013 si classifica comunque secondo al Gran Premio Bruno Beghelli e nel 2016 quarto alla Japan Cup.\nDopo il ritiro dalle corse, avvenuto a fine 2019, \u00e8 rimasto al team UAE Emirates divenendone uno dei direttori sportivi."}
{"id": "2371790", "revid": "767487", "url": "https://it.wikipedia.org/wiki?curid=2371790", "title": "Corona di Giorgio IV", "text": "La corona di Giorgio IV \u00e8 una corona realizzata per il re Giorgio IV del Regno Unito e utilizzata durante la cerimonia di incoronazione del 1821.\nSia come principe di Galles che come reggente, Giorgio era stato una persona stravagante, con gusti artistici controversi. Quando divenne re, invece di avere una corona per l'incoronazione e una da usare normalmente, come per le cerimonie di apertura del parlamento, Giorgio decise di avere solamente una corona. \nTradizionalmente le corone dei sovrani inglesi sono decorate con gigli a simboleggiare la vecchia pretesa inglese sul trono di Francia. Giorgio IV del Regno Unito decise di abbandonare i gigli, sostituendoli con un cardo a simboleggiare la Scozia, una rosa a simboleggiare l'Inghilterra e un trifoglio a simboleggiare l'Irlanda. Tuttavia, il piano di eliminare il giglio per introdurre cardo, rosa e trifoglio \u00e8 stato abbandonato dopo le contestazioni da parte del collegio dei araldi.\nLa corona di Giorgio IV era composta da quattro archetti, ciascuno unito al circolo da una croce di diamanti. Gli archetti si riunivano in un globo gemmato, in cima al quale era presente la croce. La corona, d'oro, aveva un telaio d'argento ed era stata progettata da Philip Liebart di Rundell. Conteneva inoltre 12.314 diamanti.\nIn seguito, su pressione sul governo, la corona \u00e8 stata smontata e i gioielli venduti, lasciando vuoto lo scheletro della corona. Dopo essere stata abbandonata per 180 anni, la corona \u00e8 stata nuovamente diamantata da De Beers ed \u00e8 attualmente esposta nella Torre di Londra."}
{"id": "2371793", "revid": "339392", "url": "https://it.wikipedia.org/wiki?curid=2371793", "title": "Campionato nazionale di ciclismo su strada (Italia)", "text": ""}
{"id": "2371794", "revid": "287204", "url": "https://it.wikipedia.org/wiki?curid=2371794", "title": "Stura di Ala", "text": "La Stura di Ala \u00e8 un torrente del Piemonte che, confluendo a Ceres con la Stura di Valgrande, d\u00e0 origine alla Stura di Lanzo. Il suo corso \u00e8 interamente compreso nel territorio della Provincia di Torino ed interessa la Val d'Ala.\nIl bacino ha un perimetro di 77\u00a0km.\nPercorso.\nLa Stura di Ala nasce al Pian della Mussa dalla confluenza di alcuni rami sorgentizi provenienti dalle montagne che circondano il pianoro e riceve l'abbondante apporto della falda sotterranea.\nIl corso del torrente \u00e8 orientato abbastanza uniformemente verso est e non presenta affluenti di particolare rilevanza. \nDopo un tratto iniziale piuttosto ripido la Stura raggiunge il capoluogo comunale di Balme dove la pendenza si riduce; il torrente bagna quindi vari centri compresi nel comune di Ala di Stura ed alcune frazioni di Ceres.\nRaggiunto il confine con il comune di Mezzenile nei pressi di Procaria confluisce poi a quota 673\u00a0m con la Stura di Valgrande e d\u00e0 origine alla Stura di Lanzo.\nNel suo bacino idrografico sono presenti vari laghi naturali tra i quali il Lago Paschiet, il Lago di Afframont, il Lago Mercurin e il Lago di Lusignetto.\nUtilizzi.\nLa pi\u00f9 nota forma di utilizzo delle acque della Stura di Ala \u00e8 quella per il consumo umano. L'acqua del Pian della Mussa alimenta un lungo acquedotto che contribuisce al rifornimento di acqua potabile dell'area metropolitana torinese.\nDal 1972 nel comune di Balme viene inoltre imbottigliata l'acqua minerale \"Pian della Mussa\".\nLa Stura di Ala consente discese in kayak piuttosto tecniche nel tratto tra Chiampernotto e Ceres.\nNei pressi di Almesio (Ceres) inizia un canale idroelettrico che \u00e8 sfruttato in diverse centrali ( Ceres, Pessinetto e Germagnano ) attraverso condotte forzate fino a terminare in quella di Funghera ( Germagnano ).\nDisastri nel passato.\nIl 17 settembre 1665 ,un'enorme frana form\u00f2 una diga che croll\u00f2 in seguito, generando una disastrosa alluvione che distrusse un Comune autonomo denominato Pertusio che si trovava fra Ala di Stura e Ceres nei pressi del fiume. "}
{"id": "2371796", "revid": "934700", "url": "https://it.wikipedia.org/wiki?curid=2371796", "title": "Art advisor", "text": "L'art advisor (in italiano consulente artistico) \u00e8 una figura professionale che ha prevalentemente il compito di orientare i propri clienti nell'acquisto e/o investimento in opere d'arte, indicando quando e cosa vendere e comprare, secondo le proposte di mercato, attraverso un'attivit\u00e0 di ricerca e analisi del mercato dell'arte.\nIl consulente artistico deve pertanto possedere sia le competenze di un critico e storico dell'arte, sia quelle di un vero e proprio analista finanziario.\nTale figura esiste, in realt\u00e0, da quando esiste il mercato dell'arte, almeno per quanto riguarda la capacit\u00e0 di considerare un'opera d'arte non solo dal punto di vista estetico ma anche di rivalutazione del valore nel tempo; solo di recente, per\u00f2, ha acquisito un'identit\u00e0 professionale delineata e strettamente legata al mondo finanziario. In tal senso, il consulente artistico aggiorna il cliente sugli investimenti valutando le opere di maggior interesse in base alle banche dati disponibili, lo assiste nella compravendita e lo rappresenta nelle aste.\nL'approccio all'arte come investimento \u00e8 un'idea che all'estero \u00e8 maturata gi\u00e0 da diversi anni: il prototipo nasce negli Stati Uniti nel 1979, e la Deutsche Bank ha messo insieme dal 1979 circa 50\u00a0000 opere d'arte moderna offrendo consulenza, seguita poi da Citigroup Private Banking che offre questo servizio da oltre 20 anni grazie al proprio \"art advisory department\" situato a New York. Ma anche altri istituti bancari offrono lo stesso servizio da almeno 10 anni. In Italia, invece, sta maturando solo adesso la consapevolezza che l'arte pu\u00f2 offrire proventi superiori a qualsiasi altra speculazione esistente sul mercato con una crescita stabile e che, essendo un mercato non ancora sfruttato nelle sue potenzialit\u00e0, \u00e8 destinato ad una sicura crescita.\nA maggio del 2006 \u00e8 nata Ass.I.Art (Associazione Italiana per l'Art Advisory)."}
{"id": "2371799", "revid": "729019", "url": "https://it.wikipedia.org/wiki?curid=2371799", "title": "Gud\u014d Uchiyama", "text": "La vita.\nGud\u014d Uchiyama nacque ad Ojiya nella prefettura di Niigata il 17 maggio 1874, primo di quattro figli di un falegname specializzato nell'intagliare immagini del Buddha, arte che lo stesso Gud\u014d apprese e che poi continu\u00f2 nella sua vita da monaco zen dove scolp\u00ec numerose statue del Buddha che don\u00f2 ai suoi fedeli. Segu\u00ec gli studi con profitto guadagnando dei premi scolastici offerti dal governatore della prefettura, e fu presto introdotto al pensiero di un riformatore sociale giapponese del XVII secolo, . All'et\u00e0 di sedici anni Gud\u014d perse il padre e, il 12 aprile 1897 all'et\u00e0 di 23 anni, venne ordinato monaco buddhista presso il tempio H\u014dz\u014d-ji. Dopo sette anni di studio \"zen\", Gud\u014d divenne erede del Dharma di Miyagi Jitsumuyo sostituendolo come abate del Rinsen-ji, tempio situato tra le montagne che circondano Hakone. Questo tempio, il Rinsen-ji, era piuttosto umile con la sala coperta da un tetto di paglia, luogo di incontro religioso di una modesta comunit\u00e0 contadina. Dialogando con i giovani del villaggio Gud\u014d si fece portavoce di una riforma agricola che riequilibrasse l'ingiustizia sociale generata dalla propriet\u00e0 della terra da parte di pochi latifondisti, mentre i contadini erano costretti nel ruolo di fittavoli. Durante il successivo processo che lo vide coinvolto, Gud\u014d ricord\u00f2 come l'esperienza monastica buddhista cinese era fondata su una comunit\u00e0 in cui tutti, compresi i monaci di alto rango, vestivano allo stesso modo, mangiavano le stesse pietanze, lavoravano la stessa terra. Per Gud\u014d questo modello di vita fondato sull'eguaglianza poteva essere esportato all'intera societ\u00e0. Il modello sociale di Gud\u014d era quindi l'antico \"sangha\" (giapp. ) buddhista cinese con il suo stile di vita comunitario privo di qualsivoglia propriet\u00e0 privata. Nel 1904 Gud\u014d ebbe modo di conoscere il periodico anarco-socialista \"Heimin Shinbun\" e di verificare la corrispondenza tra le sue idee e quelle propugnate da questo periodico. Ci\u00f2 lo port\u00f2 alla consapevolezza di essere un anarco-socialista. A partire dal mese gennaio dello stesso anno Gud\u014d avvi\u00f2 quindi una stretta collaborazione con l\"'Heimin Shinbun\" per mezzo del quale ebbe modo di rendere pubbliche le sue convinzioni sull'assonanza tra i principi del buddhismo con quelli del socialismo. Nel numero del 17 gennaio 1904, Gud\u014d scrisse:\nPresto l\"'Heimin Shimbun\" dovette chiudere su ordine del Governo, pubblicando il suo ultimo numero il 25 gennaio 1905. Ma il movimento socialista giapponese non si arrese: continuarono tumulti e proteste sociali e anche pacifiste contro la guerra nei confronti della Russia. Il 22 febbraio 1907 il Partito Socialista fu messo al bando e i suoi dirigenti arrestati. Impossibilitati a svolgere qualsiasi attivit\u00e0 legale, alcuni appartenenti a questo movimento decisero di passare alle vie di fatto, all'\"azione diretta\" tipica dei movimenti anarchici europei, progettando un attentato contro la famiglia imperiale. In questo contesto Gud\u014d si rec\u00f2 a Tokyo per acquistare una tipografia attrezzandola in modo clandestino dentro al suo tempio, dietro l'altare del Buddha. Stamp\u00f2 numerose pubblicazioni anarco-socialiste e una sua opera, il \"Nyugoku Kinen-Museifu Kyosan-Kakumei\" (Commemorazione della carcerazione: rivoluzione anarco-comunista). Sped\u00ec questi opuscoli agli abbonati dello \"Heimin Shimbun\", alcuni dei quali iniziarono a distribuirli nelle strade. Molti opuscoli contenevano una critica serrata alla famiglia imperiale.\nIl carcere.\nIl 24 maggio 1909 mentre era di ritorno da un corso di formazione presso il tempio di Eihei-ji Gud\u014d venne arrestato. Inizialmente le accuse riguardavano la stampa clandestina, ma la polizia dichiar\u00f2 di aver rinvenuto nel suo tempio anche dodici stecche di dinamite, gelatina esplosiva e delle micce. Nonch\u00e9 l'immagine del figlio dell'imperatore collocata sulla porta della latrina del tempio. Alcuni testimoni contemporanei riferiscono che l'esplosivo era stata immagazzinato nel tempio in concomitanza alla costruzione della ferrovia sulla montagna Hakone, ciononostante Gud\u014d venne condannato a 12 anni di carcere ridotti a sette in appello. Il 25 maggio 1910 due anarco-sociasti furono arrestati dopo che la polizia rinvenne nelle loro case degli esplosivi. Il seguito delle indagini port\u00f2 a ventisei le persone incarcerate con l'accusa di \"Crimini contro il Trono\". Tra questi, Gud\u014d, gi\u00e0 in carcere da un anno, e altri due monaci: Takagi Kenmyo (1864-1914) della scuola Jodo-Shin e Mineo Setsud\u014d (1885-1919) della scuola Zen Rinzai. "}
{"id": "2371803", "revid": "1543377", "url": "https://it.wikipedia.org/wiki?curid=2371803", "title": "Werner Kiem", "text": "Biografia.\nCarriera sciistica.\nIn Coppa del Mondo ha esordito nel 1984 nell'individuale di Falun, chiuso al 44\u00ba posto, e ha conquistato il suo miglior risultato nel 1989 nella staffetta di Ruhpolding (4\u00b0).\nHa raggiunto l'apice della carriera in occasione dei XV Giochi olimpici invernali di , dove vinse il bronzo nella staffetta con Gottlieb Taschler, Johann Passler e Andreas Zingerle.\nIn carriera vanta anche un altro bronzo, sempre ottenuto in staffetta, ai Mondiali di Oslo 1986, con gli stessi compagni di Calgary.\nCarriera dirigenziale.\nDopo il ritiro divenne presidente dell'A.S. Dilettantistica Laces Raiffeisen e vicepresidente della Federazione Internazionale Slittino. In qualit\u00e0 di presidente del comitato organizzatore ha gestito i Campionati mondiali di slittino su pista naturale del 2005 tenutisi sempre a Laces."}
{"id": "2371805", "revid": "287204", "url": "https://it.wikipedia.org/wiki?curid=2371805", "title": "Chennai Open 2009", "text": "Il Chennai Open 2009 \u00e8 stato un torneo di tennis giocato sul cemento. \u00c8 stata la 14\u00aa edizione del torneo che fa parte dell'ATP World Tour 250 series dell'ATP World Tour 2009. Si \u00e8 giocato nell'impianto di SDAT Tennis Stadium di Chennai nella regione del Tamil Nadu in India,dal 5 al 10 gennaio 2009.\nCampioni.\nSingolare.\n Marin \u010cili\u0107 ha battuto in finale Somdev Devvarman, 6-4, 7-63\nDoppio.\n Eric Butorac / Rajeev Ram hanno battuto in finale Jean-Claude Scherrer / Stanislas Wawrinka, 6-3, 6-4"}
{"id": "2371807", "revid": "290948", "url": "https://it.wikipedia.org/wiki?curid=2371807", "title": "Filtrazione a membrana", "text": ""}
{"id": "2371809", "revid": "767487", "url": "https://it.wikipedia.org/wiki?curid=2371809", "title": "Commentarius (Numa Pompilio)", "text": "Il commentarius Numae (it. commentario di Numa) o liber Numae (it. libro di Numa) o Liber commentarii regii (it. Libro commentari regio) \u00e8 un'opera non si sa se vera o inventata in cui dovevano essere raccolte le \"leges regiae\" attribuite al rex \"Numa Pompilio\" e di Romolo raccolte dallo stesso \"Numa\". Quest'opera non ci \u00e8 pervenuta.\nOrigine, descrizione e struttura dell'opera.\nIl libro scritto da Numa dovrebbe contenere tutte le \"leges regiae\" emanate da Numa Pompilio e quelle di Romolo raccolte dallo stesso Numa. Ci sono due leggende riguardanti questo libro: una che fu scritto su corteccia di tiglio, la seconda invece dice che fu scritto su scudi bronzei o tavole bronzee. Il libro doveva essere strutturato in sezioni poich\u00e9 le fonti ci parlano di varie di queste riguardanti i riti sacri.\nLe sezioni dei riti sacri secondo le fonti sarebbero otto, ogni sezione e riservata a una determinata categoria di persone atti a precisi riti sacri:\nUtilizzo dei re successivi.\nGli storici ritengono anche se non sempre ci sono fonti che ne parlano che quest'opera fu riutilizzata dai re successivi dell'et\u00e0 regia e questo sarebbe provato dal fatto che alcune norme vengono attribuite a pi\u00f9 re o alla somiglianza di alcune di queste, dal cui utilizzo probabilmente nacquero altre \"leges regiae\", tra questi ci sarebbero Tullo Ostilio Anco Marcio e Servio Tullio rispettivamente terzo, quarto e sesto re di Roma di cui alcuni di essi modificarono o crearono nuove leges regiae provenienti o ispirate dall'opera di Numa Pompilio.\nBibliografia.\nFonti primarie.\nVari frammenti di testo in latino e greco dell'epoca regia tradotti"}
{"id": "2371811", "revid": "30445", "url": "https://it.wikipedia.org/wiki?curid=2371811", "title": "Strada europea E9", "text": ""}
{"id": "2371821", "revid": "6923", "url": "https://it.wikipedia.org/wiki?curid=2371821", "title": "Corona imperiale d'India", "text": "La corona imperiale d'India era la corona dell'imperatore d'India durante il Raj Britannico.\nLa corona \u00e8 stata realizzata per Giorgio V del Regno Unito ed \u00e8 stata indossata per la prima volta a Delhi nel 1911. La necessit\u00e0 di costruire una corona deriv\u00f2 dal fatto che la legge vieta alle corone britanniche di uscire dal Regno Unito.\nGiorgio V, in India, non \u00e8 stato incoronato perch\u00e9 l'arcivescovo di Canterbury riteneva sconveniente celebrare un rito cristiano in un luogo a maggioranza non cristiana. Il re, perci\u00f2, entr\u00f2 a Delhi gi\u00e0 con la corona in testa.\nLa gioielleria di corte, la Garrard &amp; Co, realizz\u00f2 la corona al costo di sterline. Pesa 970 grammi ed \u00e8 arricchita con smeraldi, rubini, zaffiri e diamanti. La corona non \u00e8 stata indossata dai sovrani successivi.\nAnalogamente alle altre corone britanniche, la corona imperiale d'India consiste di un cerchio d'oro sormontata da quattro croci e quattro gigli. \u00c8 l'unica corona di un sovrano britannico ad avere otto archetti. La ragione di ci\u00f2 \u00e8 che le norme che regolamentano le corone inglesi specificano due archetti per un principe, quattro per un re ed otto per un imperatore. \nAttualmente \u00e8 custodita presso la Torre di Londra."}
{"id": "2371822", "revid": "46291", "url": "https://it.wikipedia.org/wiki?curid=2371822", "title": "Valantia deltoidea", "text": "L'erba croce della Busambra (Valantia deltoidea ) \u00e8 una pianta erbacea della famiglia delle Rubiaceae, endemica della Sicilia.\nDescrizione.\n\u00c8 una pianta alta 3\u201310\u00a0cm, robusta, con portamento prostrato-ascendente. \nHa foglie verticillate a gruppi di 4, ovate (2-2.5 x 2.5\u20134\u00a0cm), con margine appena dentato, terminanti in un pelo patente breve, rigido. \nI fiori sono bianchi, di piccole dimensioni (2\u20133\u00a0mm), con un rostro sul dorso portante una coroncina di setole e 3 cornetti molto brevi all'apice.\nFiorisce a maggio-giugno.\nDistribuzione e habitat.\n\u00c8 un endemismo puntiforme della Rocca Busambra (Sicilia).\nPopola pascoli aridi ad una altitudine di 1600 m."}
{"id": "2371825", "revid": "1543377", "url": "https://it.wikipedia.org/wiki?curid=2371825", "title": "Sock It 2 Me", "text": "Sock It 2 Me \u00e8 un singolo Hip hop della rapper statunitense Missy \"Misdemeanor\" Elliott in collaborazione con la rapper statunitense Da Brat, pubblicato il 21 ottobre 1997 dalla The Goldmind Inc. e dalla Elektra Records ed estratto dall'album Supa Dupa Fly.\nIl singolo si \u00e8 piazzato alla posizione numero 12 della \"Hot 100\" ed ha raggiunto il quarto posto nella top ten della \"Hot R&amp;B/Hip-Hop Songs\", oltre ad essere entrato nella top10 della \"Rhythmic Top 40\" e in quella della classifica di maxi-singoli \"Hot Dance Music\", tutte di Billboard. Il singolo ha ottenuto la certificazione di disco d'oro dalla RIAA.\nLa canzone si basa su un pezzo del brano \"\"Ready or Not, Here I Come (Can't Hide From Love)\" dei Delfonics.\nAccoglienza.\nIl singolo fu il primo di Elliott ad aver avuto successo nelle classifiche statunitensi, dopo l'insuccesso commerciale di \"The Rain (Supa Dupa Fly)\", che fu accolta per\u00f2 molto positivamente dalla critica e viene ricordata come il brano di punta tratto dall'esordio dell'artista, a discapito di \"Sock It 2 Me\". Nella classifica R&amp;B di Billboard il singolo arriv\u00f2 alla 4\u00aa posizione e pass\u00f2 un totale di 22 settimane in classifica. Nella Hot 100 il singolo entr\u00f2 nella top20, dove raggiunse la posizione numero 12. La canzone ha speso 20 settimane nella Hot 100.\nAnche in Nuova Zelanda il singolo ebbe successo: entrato in classifica alla posizione numero 12, raggiunse il numero 5 e pass\u00f2 16 settimane in classifica. Nel Regno Unito invece non riusc\u00ec a superare il successo di \"The Rain (Supa Dupa Fly)\", pur entrando in top40, e si ferm\u00f2 al numero 33.\nFormati.\nSono state pubblicate differenti versioni del disco a seconda della nazione e del formato.\n12\".\nversione per gli Stati Uniti\n\"lato A\"\n\"lato B\"\nversione internazionale\n\"lato A\"\n\"lato B\"\nsingolo\n\"lato A\"\n\"lato B\"\nCD Maxi Singolo.\nversione per la Germania"}
{"id": "2371830", "revid": "42337", "url": "https://it.wikipedia.org/wiki?curid=2371830", "title": "Liber Numae", "text": ""}
{"id": "2371833", "revid": "42337", "url": "https://it.wikipedia.org/wiki?curid=2371833", "title": "Liber commentarii regii", "text": ""}
{"id": "2371858", "revid": "88740", "url": "https://it.wikipedia.org/wiki?curid=2371858", "title": "Grigio (disambigua)", "text": ""}
{"id": "2371861", "revid": "729019", "url": "https://it.wikipedia.org/wiki?curid=2371861", "title": "K\u00f6lesd", "text": "K\u00f6lesd \u00e8 un comune dell'Ungheria centro-meridionale di 1650 abitanti (dati 2008). \u00c8 situato nella provincia di Tolna."}
{"id": "2371862", "revid": "767487", "url": "https://it.wikipedia.org/wiki?curid=2371862", "title": "Suzuki GSX-R600", "text": "La Suzuki GSX-R600 \u00e8 una motocicletta sportiva prodotta dalla Suzuki dal 1992.\nDescrizione.\nProdotta a partire dal 1992, la GSX-R600 (al pari della 750 e della 1000) viene profondamente modificata a partire dal 2000: i modelli K1, K2 e K3 sono i primi 600 della loro generazione ad abbandonare i carburatori in favore dell'iniezione elettronica, beneficiando di un considerevole aumento di prestazioni e di una riduzione dei consumi; vengono inoltre apportate importanti modifiche alla ciclistica, ed oltre alle classiche colorazioni blu/bianco, rosso/nero e grigio/nero, viene proposta nelle livree replica Telefonica Movistar e Alstare Corona.\nLe caratteristiche peculiari di questa moto sono la leggerezza, l'agilit\u00e0 e la stabilit\u00e0 in curva, conferite dal telaio doppio trave di alluminio, oltre ad una coppia motrice particolarmente brillante rispetto alle concorrenti dell'epoca (Yamaha R6, Kawasaki ZX6-R e Honda CBR). Per questo motivo, la GSX-R K1 ha goduto della fama di piccola sportiva temuta anche da moto dotate di pi\u00f9 cavalli e maggior cubatura. L'erogazione tranquilla l'ha resa una moto accessibile a tutti, ideale per i piloti poco esperti o meno smaliziati.\nLa carenatura \"tondeggiante\", in grado di offrire un riparo aerodinamico efficiente al pilota. rappresenta una inversione di tendenza rispetto alle concorrenti, che invece erano dotate di carene pi\u00f9 \"spigolose\". Lo 0\u2013100\u00a0km/h avviene in meno di 3,5 secondi e raggiunge i 270\u00a0km/h.\nAnche dopo il pesante restyling estetico operato nel 2007, resta una moto molto diffusa per la sua proverbiale affidabilit\u00e0 meccanica, unita ad una elettronica inizialmente problematica ma prontamente ottimizzata dalla Casa gi\u00e0 nei primi mesi di lancio in garanzia."}
{"id": "2371871", "revid": "1833487", "url": "https://it.wikipedia.org/wiki?curid=2371871", "title": "Opera di Amburgo", "text": "L'Opera di Amburgo (in tedesco: Hamburgische Staatsoper) \u00e8 uno dei maggiori teatri d'opera della Germania.\nStoria.\nLa fondazione dell'Opera di Amburgo risale al 2 gennaio 1678, quando l'\"Opern-Theatrum\" venne inaugurato con la rappresentazione del Singspiel, \"Adam und Eva, Der erschaffene, gefallene und aufgerichtete Mensch\", di argomento biblico di Johann Theile. Essa non era un teatro di Corte ma il primo teatro d'opera pubblico in Germania, fondato da un gruppo di cittadini di Amburgo amanti della musica, componenti della prosperosa Lega anseatica.\nDal 1696 avviene la prima assoluta di \"Mahumet II\" di Reinhard Keiser, nel 1698 di \"Die durch Wilhelm den Grossen in Britannien wider eingef\u00fchrte Irene\", di \"Augustus\" e di \"Aller-unterth\u00e4nigster Gehorsam\" di Keiser, nel 1699 di \"Die an dem gl\u00fccklichen Verm\u00e4hlungs-Tage... vorgebildete Verbindung des grossen Hercules mit der sch\u00f6nen Hebe...\" di Keiser e di \"I trionfi del fato\" di Agostino Steffani, nel 1701 di \"Die wunder-sch\u00f6ne Psyche\" di Keiser, nel 1702 di \"Sieg der fruchtbaren Pomona\" e di \"Der siegende Phaeton\" di Keiser, nel 1703 di \"Die \u00fcber die Liebe triumphirende Wei\u00dfheit oder Salomon\" di Keiser e nel 1704 di \"Die ungl\u00fcckselige Cleopatra, K\u00f6nigin von Egypten oper Die betrogene Staats-Liebe\" di Johann Mattheson.\nLa \"B\u00fcrgeroper\" resistette al dominante stile italiano divenendo rapidamente il centro musicale principale della musica barocca tedesca. Nel 1703, Georg Friedrich H\u00e4ndel venne ingaggiato come violinista e clavicembalista mentre l'esecuzione delle sue opere non era ancora divenuta regolare. Nel 1705 venne finalmente messa in scena ad Amburgo la sua opera \"Almira\" con Mattheson, subito seguita dal meno fortunato \"Nero (H\u00e4ndel)\".\nSempre nello stesso anno avvengono anche le prime assolute di \"Die r\u00f6mische Unruhe\" e di \"Die kleinm\u00fcthige Selbst-M\u00f6rderin Lucretia\" di Keiser, nel 1706 di \"La costanza sforzata\" di Keiser, nel 1708 di \"Bellerophon\" di Christoph Graupner, nel 1709 di \"Desiderius, K\u00f6nig der Langobarden\" di Keiser, nel 1710 di \"Der Morgen des europ\u00e4ischen Gl\u00fcckes\" di Keiser, nel 1711 di \"Die geheimen Begebenheiten Henrico IV, K\u00f6nigs von Castilien und Leon\" di Mattheson, nel 1712 di \"Die oesterreichische Gro\u00dfmuth\" di Keiser, nel 1715 di \"Triumph des Friedens\" di Keiser, nel 1716 di \"Das zerst\u00f6rte Troja\" di Keiser, nel 1717 di \"Die \u00fcber den Triumph ihres Heylandes Jesu jubilirende gl\u00e4ubige Seele\", di \"Der die Vestung Siebenb\u00fcrgisch-Weissenburg erobernde und \u00fcber die Dacier triumphierende Kayser Trajanus\" e di \"Das bey seiner Ruh und Gebuhrt eines Printzen frolockende Lycien unter der Regierung des K\u00f6nigs Jacobates und Bellerophon\" di Keiser e nel 1719 di \"Cloris und Thyrsis\" di Francesco Bartolomeo Conti.\nNel 1721, Georg Philipp Telemann, una figura centrale del barocco tedesco, entr\u00f2 a far parte dell'Opera di Amburgo con la prima assoluta di \"Der geduldige Socrates\" e l'incarico di direttore degli affari musicali e negli anni seguenti vennero Christoph Willibald Gluck, Johann Adolph Hasse e diverse compagnie italiane come complessi ospiti.\nPer sostituire la struttura in legno dell'Oper am G\u00e4nsemarkt, nel 1826 venne realizzato il primo teatro in pietra, inaugurato il 18 maggio con il nome di \"Stadt-Theater\". Esso era ubicato sul sito dell'odierna \"Opera di Amburgo\" e contava 2.800 posti a sedere. Fu inaugurato con l'esecuzione delle musiche di scena dell\"'Egmont\" di Beethoven.\nL'edificio venne poi restaurato nel 1873, sia all'interno che all'esterno, in stile \"Gr\u00fcnderzeit\" in voga all'epoca, e nuovamente nel 1891, con l'introduzione dell'illuminazione elettrica.\nSotto la direzione di Bernhard Pollini, venne messo in scena, nel 1879, il ciclo completo de \"L'anello del Nibelungo\". Nel 1883, anno della morte di Wagner, venne dato inizio alla rappresentazione di un ciclo di nove delle sue opere. I direttori Hans von B\u00fclow (dal 1887 al 1890) e Gustav Mahler (dal 1891 al 1897) diedero un grande contributo all'incremento della fama del teatro.\nAll'inizio del XX secolo, rappresent\u00f2 una parte importante del repertorio teatrale; delle 321 rappresentazioni realizzate nella stagione 1907-1908, ben 282 furono spettacoli d'opera. Lo \"Stadt-Theater\" eseguiva, non soltanto le opere del repertorio classico, ma anche nuove opere commissionate a compositori contemporanei. Fra queste si ricordano \"Sancta Susanna\" di Paul Hindemith, \"L'istoire du soldat\" di Igor' F\u00ebdorovi\u010d Stravinskij, \"Johnny spielt auf\" di Ernst Krenek e \"Jen\u016ffa\" di Leo\u0161 Jan\u00e1\u010dek. Le opere \"Die Brautwahl\" di Ferruccio Busoni nel 1912 e \"Die tote Stadt\" di Erich Wolfgang Korngold nel 1920, ebbero entrambe la loro prima mondiale ad Amburgo. Negli anni trenta, dopo la salita al potere di Hitler, il teatro venne rinominato \"Hamburgische Staatsoper\".\nLa notte del 2 agosto 1943, il teatro e gli edifici vicini vennero distrutti dai bombardamenti aerei realizzati con bombe incendiarie.\nL'attuale \"Statsoper\" venne inaugurata il 15 ottobre 1955 con \"Il flauto magico\" di Mozart. Il teatro continu\u00f2 nella scelta di proporre nuove opere presentando \"The Prince of Homburg\" di Hans Werner Henze nel 1960, \"The Flood\" di Stravinsky nel 1963 e \"Staatstheater\" di Mauricio Kagel nel 1971.\nPi\u00f9 recentemente, Amburgo ha messo in scena la prima mondiale di \"The Conquest of Mexico\" di Wolfgang Rihm nel 1992 e \"The Little Match Girl\" di Helmut Lachenmann nel 1997, ricevendo un entusiastico plauso internazionale. La compagnia \u00e8 stata eletta Teatro dell'opera dell'anno nel 1997 e nel 2005 dalla rivista \"Opernwelt\".\nDal 2005 al 2015 , l'australiana Simone Young ricopr\u00ec il ruolo di direttore stabile dell'Opera di Amburgo, lasciando tale incarico al collega Kent Nagano a contratto scaduto."}
{"id": "2371874", "revid": "767487", "url": "https://it.wikipedia.org/wiki?curid=2371874", "title": "Kurd", "text": "Kurd \u00e8 un comune dell'Ungheria centro-meridionale di 1344 abitanti (dati 2001). \u00c8 situato nella provincia di Tolna."}
{"id": "2371875", "revid": "729019", "url": "https://it.wikipedia.org/wiki?curid=2371875", "title": "L\u00e1paf\u0151", "text": "L\u00e1paf\u0151 \u00e8 un comune dell'Ungheria centro-meridionale di 197 abitanti (dati 2008). \u00c8 situato nella provincia di Tolna."}
{"id": "2371877", "revid": "106908", "url": "https://it.wikipedia.org/wiki?curid=2371877", "title": "Lengyel", "text": "Lengyel \u00e8 un comune dell'Ungheria centro-meridionale di 559 abitanti (dati 2008). \u00c8 situato nella provincia di Tolna."}
{"id": "2371887", "revid": "1573940", "url": "https://it.wikipedia.org/wiki?curid=2371887", "title": "Balqa'", "text": "La Balq\u0101\u02be () \u00e8 il nome classico della regione transgiordanica che nella Bibbia viene spesso indicato come \"Paese di Moab\", in cui attualmente si trova \u02bfAmm\u0101n, la capitale del \"Regno Hascemita del Giordano (normalmente conosciuto come Giordania).\nConquista araba.\nGli Arabi musulmani conquistarono la zona fin dalla prima campagna militare in Siria, voluta dal Califfo \u02bfOmar ibn al-Kha\u1e6d\u1e6d\u0101b. Il comandante di uno dei tre corpi di spedizione, Yazid ibn Abi Sufyan, la sottomise infatti dopo la caduta (si discute se a condizione o per espugnazione) di Damasco e la resa a condizione di \u02bfAmm\u0101n.\nL'area fu notevolmente arricchita in et\u00e0 omayyade da costruzioni nuove, da restauri e da adattamenti di precedenti strutture palaziali (ghassanidi o bizantine, che sono note come \"castelli omayyadi\": terme o residenze califfali di lusso e di piacere."}
{"id": "2371891", "revid": "1226", "url": "https://it.wikipedia.org/wiki?curid=2371891", "title": "La certosa di Parma", "text": ""}
{"id": "2371894", "revid": "223320", "url": "https://it.wikipedia.org/wiki?curid=2371894", "title": "Porzione Fc", "text": ""}
{"id": "2371896", "revid": "599013", "url": "https://it.wikipedia.org/wiki?curid=2371896", "title": "Foots Walker", "text": ""}
{"id": "2371898", "revid": "287204", "url": "https://it.wikipedia.org/wiki?curid=2371898", "title": "Clarence Walker", "text": ""}
{"id": "2371899", "revid": "1649409", "url": "https://it.wikipedia.org/wiki?curid=2371899", "title": "Franco Agostinelli", "text": "Biografia.\nNasce ad Arezzo, citt\u00e0 capoluogo di provincia e sede vescovile, il 1\u00ba gennaio 1944.\nFormazione e ministero sacerdotale.\nStudia presso il seminario di Arezzo.\nIl 9 giugno 1968 \u00e8 ordinato presbitero, nella cattedrale dei Santi Pietro e Donato ad Arezzo, dal vescovo Telesforo Giovanni Cioli.\nConseguita la laurea in teologia alla Pontificia Universit\u00e0 Lateranense, continua gli studi presso l'Accademia alfonsiana a Roma.\nRicopre dapprima l'incarico di vicario coadiutore della cattedrale e poi quello di parroco della parrocchia del Sacro Cuore, quindi, dal 1984, come vicario episcopale della Pastorale e direttore dell'Ufficio catechistico.\nRettore del seminario vescovile dal 1992 al 1994, nel 1997 \u00e8 poi nominato vicario generale della diocesi di Arezzo-Cortona-Sansepolcro dal vescovo Flavio Roberto Carraro e confermato nell'ufficio nel 1999 dal successore Gualtiero Bassetti.\nMinistero episcopale.\nVescovo di Grosseto.\nIl 17 novembre 2001 papa Giovanni Paolo II lo nomina vescovo di Grosseto; succede al dimissionario Giacomo Babini. Il 6 gennaio 2002 riceve l'ordinazione episcopale, nella basilica di San Pietro in Vaticano, per imposizione delle mani dello stesso pontefice, coconsacranti gli arcivescovi Leonardo Sandri e Robert Sarah (poi entrambi cardinali). Il 3 febbraio successivo prende possesso della diocesi, nella cattedrale di Grosseto.\nCome vescovo grossetano effettua la visita pastorale della diocesi, tra il 2005 e il 2008, e indice il sinodo diocesano nel 2009. Nel 2006 istituisce in citt\u00e0 la parrocchia dedicata alla beata Teresa di Calcutta nel neo-costituito quartiere della Cittadella.\nDurante la visita pastorale, nell'ottobre 2007 \u00e8 coinvolto per alcuni giorni in un vivace dibattito sulla stampa nazionale italiana. Visitando la parrocchia del quartiere grossetano Barbanella si sarebbe recato a fare visita anche al comitato locale dell'Arcigay: \u00e8 infatti sua abitudine premurarsi di visitare tutte le realt\u00e0 sociali, ecclesiali e non ecclesiali, cattoliche e non cattoliche che si trovano sul territorio oggetto della sua visita pastorale. L'Arcigay interpreta la visita come un avallo alle associazioni omosessuali da parte di un vescovo cattolico. All'incontro si era recato a Grosseto il presidente dell'associazione, Aurelio Mancuso, ed erano presenti numerosi giornalisti. Il vescovo, vista la presenza della stampa, rinuncia alla visita, essendo stata - in sua opinione - \u00abstrumentalizzata\u00bb, e fa sapere che sarebbe stata effettuata in un altro momento al di fuori di qualsiasi tentativo di distorsione politica e mediatica. Agostinelli continua a dimostrare un'apertura al dialogo con il mondo omosessuale incontrando negli anni altre associazioni.\nVescovo di Prato.\nIl 29 settembre 2012 papa Benedetto XVI lo nomina vescovo di Prato; succede a Gastone Simoni, dimessosi per raggiunti limiti di et\u00e0. Il 25 novembre seguente prende possesso della diocesi.\nIl 15 maggio 2019 papa Francesco accoglie la sua rinuncia, presentata per raggiunti limiti di et\u00e0; gli succede Giovanni Nerbini, fino ad allora vicario generale di Fiesole. Rimane amministratore apostolico della diocesi fino all'ingresso del successore, avvenuto il 7 settembre seguente.\nGenealogia episcopale.\nLa genealogia episcopale \u00e8:"}
{"id": "2371900", "revid": "999533", "url": "https://it.wikipedia.org/wiki?curid=2371900", "title": "Gran Premio del Portogallo 1994", "text": "Il Gran Premio del Portogallo 1994 fu una gara di Formula 1, disputatasi il 25 settembre 1994 sul Circuito di Estoril. Fu la tredicesima prova del mondiale 1994 e vide la vittoria di Damon Hill. \u00c8 stato l'ultimo gran premio in F1 per Yannick Dalmas e per Philippe Adams\nNote.\n\"Salvo indicazioni diverse le classifiche sono tratte da \""}
{"id": "2371905", "revid": "262457", "url": "https://it.wikipedia.org/wiki?curid=2371905", "title": "S\u014dt\u014d Zen", "text": ""}
{"id": "2371906", "revid": "1543377", "url": "https://it.wikipedia.org/wiki?curid=2371906", "title": "Rise Against (EP)", "text": "Rise Against \u00e8 un EP dell'omonimo gruppo post-hardcore/melodic hardcore punk statunitense, pubblicato il 12 maggio 2009 dalla Fat Wreck Chords. L'album contiene due tracce registrate durante le sessioni per \"Appeal to Reason\" ed \u00e8 stato pubblicato in edizione limitata, prodotto in 1000 copie in vinile rosso per il sito dell'etichetta ed in 4000 copie in vinile nero per i negozi."}
{"id": "2371913", "revid": "287204", "url": "https://it.wikipedia.org/wiki?curid=2371913", "title": "Bob Duffy", "text": ""}
{"id": "2371914", "revid": "767487", "url": "https://it.wikipedia.org/wiki?curid=2371914", "title": "Sotto una pioggia di parole", "text": "Sotto una pioggia di parole \u00e8 il terzo album degli Zero Assoluto, pubblicato il 22 maggio 2009 dall'etichetta RTI.\nIl disco.\nIl disco contiene la canzone \"Per dimenticare\", singolo che ha anticipato l'uscita dell'album, il brano \"Cos'\u00e8 normale\", cantato con Federico Zampaglione e \"Volano i pensieri\" scritta con Saturnino e il cantautore Maf\u00e8 Almeida.\nI brani \"Per dimenticare\", \"Cos'\u00e8 normale\" e \"Non guardarmi cos\u00ec\" sono inseriti nel film \"Scusa ma ti voglio sposare\", la cui colonna sonora \u00e8 curata dagli stessi Zero Assoluto, Emanuele Bossi e i produttori Danilo Pao e Enrico Sognato."}
{"id": "2371917", "revid": "287204", "url": "https://it.wikipedia.org/wiki?curid=2371917", "title": "Amica Chips-Knauf", "text": "La Amica Chips-Knauf (codice UCI: AMI), nota in precedenza come \"Team Nippo-Endeka\", era una squadra maschile di ciclismo su strada italiana, attiva tra i professionisti dal 2008 al 2009. Aveva licenza da UCI Professional Continental Team, che le consentiva di partecipare alle gare dei Circuiti continentali UCI.\nLo sponsor principale, \"Amica Chips\", \u00e8 una azienda di prodotti alimentari, mentre \"Knauf\" \u00e8 un'azienda produttrice di materiali per l'edilizia. L'Amica Chips sponsorizz\u00f2 gi\u00e0 team ciclistici sul finire degli anni novanta.\nNel 2008 la squadra us\u00f2 biciclette Colnago, mentre nel 2009 bici firmate \"Fondriest\".\nStoria.\nNel maggio del 2009 l'Unione Ciclistica Internazionale sospese la squadra a tempo indeterminato per motivi economici. I dirigenti avevano rifiutato nei mesi precedenti anche di aderire al Passaporto Biologico, perdendo di fatto la possibilit\u00e0 di partecipare alle classiche ed al Giro d'Italia.\nIl 17 luglio, il co-sponsor Aeronautica Militare Italiana si ritir\u00f2 dalla societ\u00e0, in seguito ai problemi legati al dirigente Simone Mori, implicato nell'affare \"Via col Doping\".\nLa squadra venne sciolta definitivamente gi\u00e0 nel 2009, dopo sole due stagioni di attivit\u00e0.\nCronistoria.\nClassifiche UCI.\nFino al 1998, le squadre ciclistiche erano classificate dall'UCI in un'unica divisione. Nel 1999 la classifica a squadre venne divisa in prima, seconda e terza categoria (\"GSI\", \"GSII\" e \"GSIII\"), mentre i corridori rimasero in classifica unica. Nel 2005 fu introdotto l'UCI ProTour e, parallelamente, i Circuiti continentali UCI; dal 2009 le gare del circuito ProTour sono state integrate nel Calendario mondiale UCI, poi divenuto UCI World Tour."}
{"id": "2371920", "revid": "228587", "url": "https://it.wikipedia.org/wiki?curid=2371920", "title": "Madison Smartt Bell", "text": "Biografia.\nNato e cresciuto a Nashville, Tennessee, Bell ha vissuto a New York e Londra prima di stabilirsi a Baltimora. Si \u00e8 laureato all'Universit\u00e0 di Princeton, dove ha vinto il Ward Mathis Prize ed il Francis Leymoyne Page award, ed all'Hollins University, dove ha vinto l'Andrew James Purdy fiction award.\nHa insegnato in diversi programmi di scrittura creativa, tra i quali l'Iowa Writers' Workshop, il Poetry Center of the 92nd Street Y ed i seminari di scrittura della Johns Hopkins University. \n\u00c8 sposato alla poetessa Elizabeth Spires ed \u00e8 professore al Goucher College di Towson, nel Maryland.\nIl suo romanzo \"Quando le anime si sollevano\" (1995), primo volume di una trilogia sulla rivolta degli schiavi di Haiti del 1791 guidata da Toussaint Louverture, \u00e8 stato finalista al National Book Award e al Premio PEN/Faulkner.\nHa scritto per riviste quali \"Harper's\", \"The New York Review of Books\", \"The Village Voice\"."}
{"id": "2371925", "revid": "404137", "url": "https://it.wikipedia.org/wiki?curid=2371925", "title": "Edictum", "text": ""}
{"id": "2371926", "revid": "999533", "url": "https://it.wikipedia.org/wiki?curid=2371926", "title": "Gran Premio d'Europa 1994", "text": "Il Gran Premio d'Europa 1994 fu una gara di Formula 1, disputatasi il 16 ottobre 1994 sul Circuito di Jerez de la Frontera. Fu la quattordicesima prova del mondiale 1994 e vide la vittoria di Michael Schumacher, al rientro dopo due Gran Premi di squalifica. Questo \u00e8 stato l'ultimo gran premio per Andrea De Cesaris ed \u00c9ric Bernard, che decisero di abbandonare la F1 a due gare dal termine, e il primo per Hideki Noda e per Domenico Schiattarella.\nNote.\n\"Salvo indicazioni diverse le classifiche sono tratte da \""}
{"id": "2371928", "revid": "767487", "url": "https://it.wikipedia.org/wiki?curid=2371928", "title": "Synchronicity (Olivia)", "text": "Synchronicity \u00e8 il primo album da solista di Olivia, pubblicato il 6 dicembre 2000 dall'etichetta discografica Avex."}
{"id": "2371930", "revid": "762947", "url": "https://it.wikipedia.org/wiki?curid=2371930", "title": "Antonio Eximeno", "text": "Biografia.\n\u00c8 stato un Gesuita, insegnante di matematica nella scuola militare presso Segovia. Dopo l'espulsione della Compagnia di Ges\u00f9 dai territori dell'impero spagnolo nel 1767, Eximeno si stabil\u00ec a Roma, dove visse lungamente. Fu membro dell'Accademia dell'Arcadia col nome fra i pastori arcadi di Aristosseno Megareo.\nUna delle sue opere principali fu \"Dell'origine e delle regole della musica colla storia del suo progresso, decadenza e rinnovazione\" (1774), scritta originalmente, come quasi tutte le sue opere principali, in italiano. \nEntr\u00f2 in polemica con Padre Martini e questo fatto produsse le riflessioni contenute nel saggio \"Dubbio di D.Antonio Eximano sopra il Saggio fondamentale\" (1775), a cui segu\u00ec un'altra opera fondamentale intitolata \"Risposte al giudizio delle efemeridi letterarie di Roma\"; infine, poco prima di morire, realizz\u00f2 uno scritto satirico intitolato \"Don Lazarillo Vizcardi\".\nTra le altre sue opere, citiamo \"Institutiones philosophicae et mathematicae\" (1796), \"Lo spirito di Machiavelli\" (1806), \"Apologia de Miguel Cervantes\" (1806)."}
{"id": "2371931", "revid": "121837", "url": "https://it.wikipedia.org/wiki?curid=2371931", "title": "Asteroide troiano", "text": ""}
{"id": "2371935", "revid": "181699", "url": "https://it.wikipedia.org/wiki?curid=2371935", "title": "Circeii", "text": ""}
{"id": "2371948", "revid": "1318658", "url": "https://it.wikipedia.org/wiki?curid=2371948", "title": "Gran Premio del Giappone 1994", "text": "Il Gran Premio del Giappone 1994 fu una gara di Formula 1, disputatasi il 6 novembre 1994 sul Circuito di Suzuka. Fu la quindicesima prova del mondiale 1994 e vide la vittoria di Damon Hill.\nPrima della gara.\nFranck Lagorce debutta in Ligier in quanto \u00c8ric Bernard si era rifiutato di tornare in Ligier dopo la partenza di Johnny Herbert.\nNote.\n\"Salvo indicazioni diverse le classifiche sono tratte da \""}
{"id": "2371953", "revid": "1543377", "url": "https://it.wikipedia.org/wiki?curid=2371953", "title": "\u00d3scar Espl\u00e1", "text": "Biografia.\n\u00d3scar Espl\u00e1 inizi\u00f2 la sua formazione musicale quando era ancora un bambino. Sua madre, che perse all'et\u00e0 di otto anni, suonava il pianoforte, e suo padre, Trino Espl\u00e1, che lavorava per la compagnia telegrafica ed era anche un drammaturgo, gli insegn\u00f2 le basi della teoria musicale.\n\u00d3scar Espl\u00e1 successivamente studi\u00f2 il pianoforte con Fernando Lloret e poi con Juan Latorre, un buon pianista e compositore.\nMa suo padre, nonostante la passione del figlio per la musica, prefer\u00ec farlo studiare prima ingegneria industriale (1903) e poi filosofia e letteratura all'Universit\u00e0 di Barcellona, discipline per le quali ottenne la laurea. \nContemporaneamente \u00d3scar Espl\u00e1 ha sviluppato la sua passione per la musica e nel 1909 ha vinto il primo premio nel concorso della \"Societ\u00e0 Nazionale di Musica\" viennese, con Richard Strauss tra i giurati, grazie a una suite orchestrale intitolata \"Suite levantina\". Subito dopo si \u00e8 trasferito in Germania per studiare contrappunto e composizione sotto la guida di Max Reger e in Francia con Camille Saint-Sa\u00ebns.\nDopo questo successo ha optato per una carriera musicale a tempo pieno.\nNel 1919 ottenne un posto di professore di composizione a Lisbona, ma prefer\u00ec tornare a Madrid nel 1921, per concentrarsi sulle sue composizioni. Ha conseguito la cattedra presso il Conservatorio Reale di Madrid nel 1930.\nSpos\u00f2 Maria Vittoria de Irizar e G\u00f3ngora, figlia di un noto notaio della citt\u00e0, il 18 giugno 1929 nel Monastero del Volto Santo ad Alicante. Da questa unione ebbero tre bambini, due ragazze e un ragazzo.\nFu con Ernesto e Rodolfo Halffter della generazione dei compositori della repubblica. Repubblicano, Espl\u00e1 si sente minacciato, cos\u00ec come la sua famiglia. Fugg\u00ec in Belgio alla fine dell'anno, approfittando dell'invito a partecipare al Concorso \"Eug\u00e8ne Ysa\u00ffe\". Temendo la repressione, non pot\u00e9 tornare in Spagna fino a quattordici anni dopo, nell'agosto del 1950.\nLa guerra si prolung\u00f2, cos\u00ec la situazione del compositore divenne precaria poich\u00e9 non poteva pi\u00f9 disporre della sua propriet\u00e0 in Spagna, confiscata cos\u00ec come il suo copyright. In Belgio lavor\u00f2 come giornalista e critico musicale, ma viste le difficolt\u00e0 economiche prefer\u00ec trasferirsi a Parigi, dove lavor\u00f2 con compositori come Salabert e ricevette aiuti dall'UNESCO per superare le sue difficolt\u00e0 economiche (1948).\nRientrato in Patria nel 1950 visse alcuni anni di pace e di successo. Il 9 maggio 1956 fu eletto all'Accademia di Belle Arti di Parigi. Nel 1959 ricevette la Gran Croce dell'Ordine di Alfonso X il Saggio. Nel 1962 fu nominato delegato locale del Consiglio internazionale della musica all'UNESCO. Lavor\u00f2 come insegnante al conservatorio fino alla sua morte. \nTra i riconoscimenti possiamo annoverare nel 1919 la Legion d'onore francese, nel 1960 la medaglia dell'Ordine delle arti e delle lettere, infine nel 1971 la medaglia d'oro al merito nelle belle arti dal ministero spagnolo dell'Istruzione, della cultura e dello sport.\nIn una prima fase artistica, ha composto uno \"Scherzo\" per pianoforte, sonate per piano e per violino, un quintetto ed un quartetto, i poemi sinfonici \"Il sogno di Eros\" e \"5 Contes Enfantis\".\nIn una fase artistica successiva, il musicista ha composto le opere \"Evocations\", \"Danses et Confins\", i balletti \"Ciclopes de Ifach\" e \"Contrabandista\", oltre a vari poemi sinfonici.\nUn premio internazionale di composizione \"\u00d3scar Espl\u00e1\", creato nel 1955, viene assegnato dalla citt\u00e0 di Alicante.\nIl Conservatorio di Musica della citt\u00e0 di Alicante porta il suo nome; cos\u00ec come, vicino alla stazione ferroviaria, una delle vie pi\u00f9 importanti del centro citt\u00e0."}
{"id": "2371959", "revid": "729019", "url": "https://it.wikipedia.org/wiki?curid=2371959", "title": "Boeing XB-38 Flying Fortress", "text": "Il Boeing XB-38 Flying Fortress era un bombardiere strategico quadrimotore realizzato dall'azienda statunitense Boeing negli anni quaranta rimasto allo stadio di prototipo.\nDerivato direttamente dal B-17 Flying Fortress si distingueva dal suo predecessore principalmente per l'adozione di una diversa tipologia di propulsori, quattro 12 cilindri a V raffreddati a liquido in luogo dei radiali adottati dal progetto originale.\nStoria.\nSviluppo.\nNel 1942, venne intrapresa una collaborazione tra la Boeing e la Vega Aircraft Company, una sussidiaria della Lockheed Corporation, intesa a realizzare una variante del bombardiere Boeing B-17 Flying Fortress dotata di migliori prestazioni e che potesse supplire all'eventuale carenza di disponibilit\u00e0 dei motori radiali Wright R-1820, originariamente adottati, nella produzione in serie dello stesso.\nL'XB-38 \u00e8 il risultato di questo progetto realizzato con lo scopo di valutare l'opportunit\u00e0 di equipaggiare i B-17 con gli Allison V-1710, dei 12 cilindri a V raffreddati a liquido dotati di sovralimentazione tramite turbocompressore. Partendo da una cellula di un Flying Fortress il completamento delle modifiche necessit\u00f2 meno di un anno ed il prototipo venne portato in volo per la prima volta il 19 maggio 1943.\nL'XB-38 dimostr\u00f2 di essere in grado di raggiungere una velocit\u00e0 leggermente superiore rispetto al B-17, ma dopo solo un paio di voli fu costretto a terra a causa di problemi occorsi agli impianti di scarico dei motori. Una volta risolto il problema le prove continuarono per altri successivi 8 voli fino al 16 giugno dello stesso anno quando, durante l'ultimo volo, il motore numero 3, quello interno sulla semiala destra, accus\u00f2 problemi di malfunzionamento incendiandosi costringendo l'equipaggio a lanciarsi con il paracadute. L'esemplare rimase distrutto ed il programma di sviluppo cancellato anche a causa della necessit\u00e0 di utilizzare i motori V-1710 su progetti di aerei da caccia tra cui P-38 Lightning, P-39 Airacobra, P-40 Warhawk, P-51A Mustang e P-63 Kingcobra."}
{"id": "2371962", "revid": "61051", "url": "https://it.wikipedia.org/wiki?curid=2371962", "title": "XB-38 Flying Fortress", "text": ""}
{"id": "2371963", "revid": "122066059", "url": "https://it.wikipedia.org/wiki?curid=2371963", "title": "Gran Premio d'Australia 1994", "text": "Il Gran Premio d'Australia 1994 fu una gara di Formula 1, disputatasi il 13 novembre 1994 sul Circuito di Adelaide. Fu la sedicesima e ultima prova del mondiale 1994 e vide l'ultima vittoria di Nigel Mansell in Formula 1 che tagli\u00f2 il traguardo davanti a Gerhard Berger e a Martin Brundle. Il mondiale fu vinto, per la prima volta in carriera, da Michael Schumacher su Benetton-Ford. Inoltre \u00e8 stato l'ultimo gran premio per Michele Alboreto, Paul Belmondo, Franck Lagorce, JJ Lehto, Christian Fittipaldi e, tra i team, per lo storico Team Lotus e la Larrousse.\nGara.\nResoconto.\nAlla partenza, sia Schumacher che Hill riescono a scavalcare Mansell, portandosi quindi in prima e seconda posizione; posizioni mantenute anche dopo il primo pit-stop. Al 35\u00ba giro il pilota tedesco va fuori pista alla curva \"East Terrace\", urta il muretto con la gomma anteriore destra e danneggia la sospensione; rientrato in pista, alla curva successiva, chiude la traiettoria al sopraggiungente Damon Hill, causando un contatto. La vettura di Schumacher si solleva da terra, ricade nella via di fuga e si scontra con un muretto. Il tedesco si ritira, mentre Hill tenta di continuare: raggiunge i box a fatica, ma \u00e8 costretto al ritiro per via di un grave danno al braccio del quadrilatero della sospensione anteriore sinistra. Schumacher conquista, cos\u00ec, il suo primo titolo mantenendo il distacco di un punto in classifica piloti sul rivale Hill.\nA questo punto Mansell \u00e8 in testa alla gara, segu\u00ecto, a pochi secondi, dai ferraristi Berger e Alesi, che, dopo un'astuta strategia dei rifornimenti, riescono a risalire la classifica. Pi\u00f9 distanti sono Hakkinen, Barrichello e Brundle rispettivamente in quarta, quinta e sesta posizione. Poco pi\u00f9 tardi, Alesi \u00e8 vittima di una serie di problematiche sfortunate al pit-stop che lo porteranno fuori dalla lotta per la vittoria: rientrer\u00e0 in pista in nona posizione. All'ultimo pit-stop, invece, Berger riesce a stare davanti a Mansell e tra i due piloti \u00e8 bagarre. Intanto Hakkinen e Barrichello subiscono penalit\u00e0 per eccessiva velocit\u00e0 nella corsia dei box e ne approfitta Brundle che si porta in terza posizione. Il duello fra Berger e Mansell continua, fino a quando il ferrarista non incappa in una breve uscita di pista che favorisce il sorpasso dell'inglese ai suoi danni. Nel finale, Hakkinen si ritira dopo un violento scontro sulle barriere causato da un problema ai freni. La gara si conclude con la vittoria di Mansell, che conquista cos\u00ec l'ultima delle sue 31 vittorie in carriera. Per il pilota inglese, \u00e8 il primo successo dal suo ritorno in Formula 1 (non accadeva dal Gran Premio del Portogallo 1992). Berger e Brundle completano il podio davanti a Barrichello, Panis e Alesi (risalito in zona punti).\nDecisioni della FIA.\nDopo una breve inchiesta, la FIA decide di non prendere provvedimenti per l'incidente tra Michael Schumacher e Damon Hill, in quanto non sono state riscontrate prove di una intenzionalit\u00e0 del pilota tedesco di danneggiare volontariamente il suo rivale.\nPolemiche dopo la gara.\nSono subito esplose accese discussioni sul contatto tra i due protagonisti del Mondiale. Molte sono state le prese di posizione al riguardo: la stampa d\u2019oltremanica non ci sta, parlando apertamente di un furto ai danni di Hill e con titoli eloquenti (\u201cSchumacher campione o furbone?\u201d \u2013 \u201cHill derubato dalla guida sporca di Schumacher\u201c); Sir Frank Williams dice che avrebbe odiato vincere in quel modo, mentre per John Watson \u00e8 stato un colpo d\u2019esperienza, altro che incidente casuale.\nDall\u2019altra parte della barricata, Schumacher si difende, affermando di non aver causato l\u2019incidente volontariamente: \nAnche la Bild difende a spada tratta il primo campione del mondo tedesco di F1 della storia, bollando come pura invidia le critiche inglesi.\nCaustico come al solito Flavio Briatore:\nNote.\n\"Salvo indicazioni diverse le classifiche sono tratte da \""}
{"id": "2371966", "revid": "228587", "url": "https://it.wikipedia.org/wiki?curid=2371966", "title": "L'alba (La Cr\u00e8me)", "text": "L'alba \u00e8 l'album di debutto del duo La Cr\u00e8me, formato dal rapper Jack the Smoker e dal beatmaker Mace, entrambi membri della crew Spregiudicati, le tracce \"Intro\" e \"Disegni della mente\" sono state coprodotte da Jack the Smoker. L'album \u00e8 stato prodotto dall'etichetta Heavy Weights Productions nel 2003. L'album contiene la traccia fantasma \"Senza Forza\". La copertina del disco \u00e8 tratta da una fotografia di Toni Thorimbert, scattata a Pioltello negli anni '70."}
{"id": "2371967", "revid": "287204", "url": "https://it.wikipedia.org/wiki?curid=2371967", "title": "Ja'far ibn Abi Talib", "text": "Nel momento in cui il padre si trov\u00f2 in difficolt\u00e0 economiche, mentre Maometto prendeva nella sua casa il cuginetto \u02bfAl\u012b, Ja\u02bffar invece entr\u00f2 nella casa del fratello del padre, suo zio al-\u02bfAbb\u0101s b. \u02bfAbd al-Mu\u1e6d\u1e6dalib.\nFu tra i primi a convertirsi all'Islam e prese parte alla \"Piccola Egira\" nel 616 in Abissinia assieme alla moglie Asm\u0101\u02be bt. \u02bfUmays (che, andata in seguito sposa poi ad Ab\u016b Bakr, gli generer\u00e0 Muhammad ibn Abi Bakr).\nFu lui che, recitando un brano del Corano al cospetto del Negus (che ne rimase favorevolmente colpito), lo convinse a non permettere che il piccolo gruppo di musulmani fosse espulso dal Paese e, di fatto, riconsegnato ad alcuni inviati dei Quraysh di un Mecca ancora pagana che intendevano reprimere la nuova fede - per loro tuttavia eversiva e pericolosa per gli assetti economica della citt\u00e0 higiazena - fintanto che avesse potuto contare su numeri di convertiti decisamente infimi.\nIn occasione della vera e propria Egira del 622, suo cugino Maometto - che gli era particolarmente affezionato, anche per via di una spiccata rassomiglianza fra loro - lo affratell\u00f2 a Mu\u02bf\u0101dh b. Jabal.\nFu designato - assieme al figlio adottivo di Maometto, Zayd b. \u1e24\u0101ritha, e al poeta \u02bfAbd All\u0101h b. Raw\u0101\u1e25a - a comandare uno stuolo di guerrieri che aveva il probabile compito di portare all'obbedienza di Medina gli Arabi beduini che alternativamente si spostavano dall'Arabia settentrionale alla Siria, traversando il Deserto arabico (che verso la costa mediterranea acquista il nome di Deserto siriano).\nMor\u00ec da martire ( \"shah\u012bd\" ), assieme agli altri comandanti, nella battaglia di Mu'ta (settembre del 629), all'et\u00e0 di circa 40 anni, e il suo cadavere fu inumato nei pressi del luogo in cui lo scontro era avvenuto."}
{"id": "2371968", "revid": "819238", "url": "https://it.wikipedia.org/wiki?curid=2371968", "title": "SIMAGE", "text": "SIMAGE, l'acronimo di \"Sistema Integrato per il Monitoraggio Ambientale e la Gestione delle Emergenze\", \u00e8 un sistema di monitoraggio della qualit\u00e0 dell'aria nell'area industriale di Porto Marghera nato nel 1998.\nSi tratta di una sala operativa gestita da personale tecnico con competenze di rischio industriale, realizzata da ARPAV e finanziata completamente dalla Regione Veneto.\nTecnologie sfruttate.\nTramite una rete di monitoraggio composta da analizzatori gascromatografici, sistemi \"DOAS\" (\"Differential Optical Absorption Spectroscopy\") e sensori fotoelettrici \"PAS\", risulta possibile rilevare tempestivamente la presenza di eventuali sostanze tossiche emesse in atmosfera in seguito ad un eventuale incidente di origine industriale.\nFunzionamento in situazione di emergenza.\nLa sala, una volta ricevuto il segnale di allarme dalla rete di monitoraggio, gestisce immediatamente l'evento e mediante apposita banca dati e software di modellazione, \u00e8 in grado di creare una prima simulazione dello scenario incidentale, comunicando i risultati ottenuti alle autorit\u00e0 atte a garantire la salvaguardia della popolazione. La sala operativa garantisce inoltre la sorveglianza post-incidentale, attraverso l'attivazione da remoto, di strumentazione idonea al campionamento di inquinanti, tra cui PM2,5, PM10 e altri microinquinanti organici.\nSempre da remoto vengono gestite, sulla base delle indicazioni fornite dall'autorit\u00e0 competente, le comunicazioni alla popolazione, mediante pannelli a messaggio variabile situati nei punti di maggior afflusso verso l'area industriale."}
{"id": "2371969", "revid": "23978612", "url": "https://it.wikipedia.org/wiki?curid=2371969", "title": "Arthur Babbitt", "text": ""}
{"id": "2371971", "revid": "742538", "url": "https://it.wikipedia.org/wiki?curid=2371971", "title": "Ibn Hisham", "text": "Biografia.\nNato da una famiglia d'origine sud-arabica (del Hadramawt), trasferitasi poi a Bassora e quindi in Egitto, Ibn Hish\u0101m \u00e8 noto per l'ampio rimaneggiamento della \"S\u012brat nabawiyya\" (Vita del Profeta) di Ibn Is\u1e25\u0101q.\nTale adattamento elimin\u00f2 vari passaggi dell'opera originaria di Ibn Is\u1e25\u0101q: gli episodi sulla dimensione del tutto umana della vita di Maometto, assieme a lati marginali della sua condotta, non rientravano nel modo in cui \u2013 per i lettori musulmani \u2013 Ibn Hish\u0101m voleva celebrare il profeta.\nPerci\u00f2, non si trattava di censura, quanto dell'intento di proporre Maometto quale modello di vita e di virt\u00f9 per tutti i musulmani (esortandoli dunque alla \"imitatio Muhammadis\" \u2013 come la definiranno gli orientalisti).\nEppure, fortunatamente, alcuni episodi stralciati da Ibn Hish\u0101m sono sopravvissuti in opere storiche di grande rilievo e diffusione, quali gli \"Annali\" di \u1e6cabar\u012b; il che permette di apprezzare lo spessore storico di Ibn Is\u1e25\u0101q.\nIn ultimo, bisogna riconoscere che l'originale della \"S\u012bra\" sarebbe rimasto alquanto misconosciuto senza l'adattamento di Ibn Hish\u0101m; di fatto, la sua versione acquister\u00e0 in breve tempo una popolarit\u00e0 e un'amplissima diffusione, fino a oggi mantenutesi inalterate.\nIn merito alla sua diffusione, \u00e8 degna di menzione la traduzione inglese curata da Alfred Guillaume (1955) per la Oxford University Press .\nBibliografia.\nIbn Khallikan, \"Wafay\u0101t al-a\u02bfy\u0101n wa anb\u0101\u02be abn\u0101\u02be al-zam\u0101n\" (Obituaria dei personaggi illustri e notizie dei figli del tempo), ed. e trad. del barone William Mac Guckin de Slane, no. 390, II, p.\u00a0128"}
{"id": "2371977", "revid": "599013", "url": "https://it.wikipedia.org/wiki?curid=2371977", "title": "John MacLeod", "text": ""}
{"id": "2371979", "revid": "1371684", "url": "https://it.wikipedia.org/wiki?curid=2371979", "title": "ShroudBNC", "text": "shroudBNC \u00e8 un bouncer per IRC scritto in C++ in grado di collegarsi ad IRC per conto di utenti multipli, pu\u00f2 essere esteso usando script tcl.Tra le sue tante caratteristiche c'\u00e8 quella di poter far uso di una interfaccia web molto user-friendly (scritta in tcl e php), la quale permette di creare e gestire facilmente gli utenti"}
{"id": "2371985", "revid": "599013", "url": "https://it.wikipedia.org/wiki?curid=2371985", "title": "Double Up", "text": ""}
{"id": "2371986", "revid": "834", "url": "https://it.wikipedia.org/wiki?curid=2371986", "title": "R. (album)", "text": ""}
{"id": "2371994", "revid": "1684799", "url": "https://it.wikipedia.org/wiki?curid=2371994", "title": "Out of Time", "text": ""}
{"id": "2371999", "revid": "33689", "url": "https://it.wikipedia.org/wiki?curid=2371999", "title": "Death from Above", "text": "I Death from Above, noti anche come Death from Above 1979, sono un duo dance punk di Toronto. I componenti sono Jesse F. Keeler al basso, sintetizzatore e voce d'accompagnamento e Sebastien Grainger alla voce principale e alla batteria. Senza un chitarrista, la band suona un dance punk influenzato dal metal. Il gruppo \u00e8 stato sotto contratto con Last Gang Records in Canada, Vice Recordings negli USA e 679 Recordings nel Regno Unito.\nStoria.\nGli inizi.\nSebbene Jesse F. Keeler e Sebastien Grainger affermarono di essersi conosciuti dopo un concerto dei Sonic Youth, in successive interviste i due hanno scherzosamente presentato diverse versioni dei fatti: dicono di essersi incontrati in prigione, in una nave pirata, in un bar di frequentazione omosessuale.\nIl carattere giocoso e divertente ha sempre avuto un ruolo fondamentale nella band, soprattutto agli inizi, quando suonavano nella cantina dei genitori di Grainger facendo un tale fracasso da \"far cadere la porcellana dagli scaffali al piano di sopra\" .\nLe noie legali per il nome ed il primo EP Heads Up.\nLa band si chiamava inizialmente \"Death from Above\", nome con cui pubblicarono il loro EP promozionale omonimo. Il duo cambi\u00f2 il proprio nome dopo una battaglia legale con l'etichetta dance di New York DFA Records.\nL'aggiunta nel nome dell'anno 1979, apparentemente arbitraria, fu in realt\u00e0 una scelta intenzionale di Grainger, che spiega:\nIl primo EP vero e proprio della band fu \"Heads Up\" uscito nel 2002 e contenente 6 tracce. Il disco \u00e8 caratterizzato da un suono grezzo dove si possono gi\u00e0 apprezzare quelle che sono le componenti chiave dello stile della band: riff di basso molto pesanti e voce tagliente.\nYou're A Woman, I'm A Machine.\nNel 2004 usc\u00ec il loro primo album intitolato \"You're A Woman, I'm A Machine\"; il nuovo lavoro conserva lo stile del precedente EP \"Heads Up\" ma lo rende pi\u00f9 studiato, anche nei testi, a volte pi\u00f9 maturi. Il tutto \u00e8 per\u00f2 contraddistinto da una gran voglia di \"spaccare\", con riff pesanti ma assolutamente ballabili.\nIl successo fu contenuto ma non avaro di soddisfazioni: nel 2005 il video di \"Blood On Our Hands\" ha vinto un VideoFACT award ai MuchMusic Video Awards.\nInoltre il gruppo ha suonato \"Romantic Rights\" al \"Late Night with Conan O'Brien\", con Grainger alla batteria nella prima met\u00e0 della canzone e Max Weinberg nella seconda.\nScioglimento del 2006.\nIl 3 agosto 2006 la band si sciolse ufficialmente. Jesse F. Keeler scrisse il seguente messaggio sul forum ufficiale della band:\nIl 4 agosto 2006 Keeler ha annunciato lo scioglimento della band sul sito ufficiale.\nNel programma di MuchMusic \"The New Music\", Keeler ha spiegato meglio i motivi dello scioglimento, dichiarando che la band si \u00e8 divisa a causa delle idee differenti del suo compagno Grainger in molti campi, tra cui lo stile musicale.\nReunion del 2011.\nNel 2011 i Death From Above 1979 si riuniscono per il Coachella Festival.\nIl 4 febbraio dello stesso anno Sebastien Grainger ha annunciato ufficialmente, sul sito della band, che la band si stava riformando.\nLa band esegu\u00ec una nuova canzone durante l'esibizione all'Edgefest di Toronto del 14 luglio 2012. Il 18 settembre 2012, venne annunciato un tour canadese; la band ha rivelato inoltre di aver scritto nuove canzoni, precisando la necessit\u00e0 di eseguirle dal vivo per renderle migliori .\nIl ritorno in studio: The Physical World.\nL'11 luglio 2013 la band, dopo aver annullato alcuni spettacoli europei a causa di una \"emergenza sanitaria\", ha confermato sulla propria pagina Facebook che un nuovo disco \u00e8 in arrivo. Durante l'estate 2013 il duo ha suonato al Wakestock Music Festival in Ontario nel mese di agosto 2013 e al Rifflandia a Victoria, nel settembre 2013.\nIl 9 settembre 2014 \u00e8 uscito il nuovo album del gruppo intitolato \"The Physical World\", preceduto dai singoli \"Trainwreck 1979\" e \"Government Trash\". Il 10 settembre il duo canadese si \u00e8 esibito live al popolare show televisivo statunitense David Letterman Show .\nIl 22 Aprile 2016, la band ha rilasciato l'album live \"Live At Third Man Records\" registrato nel 2015 al Jack White's Third Man Records headquarters a Nashville.\nNuovo nome e nuovo album: Outrage! Is Now.\nNel giugno del 2017 la band ha cambiato ufficialmente il proprio nome in Death from Above, tuttavia sui social media continuer\u00e0 ad utilizzare il vecchio nome Death from Above 1979. Lo stesso giorno il gruppo pubblica un nuovo singolo intitolato \"Freeze Me\". Il 15 agosto 2017 la band ha presentato un nuovo singolo, \"Never swim Alone\", e ha annunciato la pubblicazione di un nuovo album, Outrage! Is Now per l'8 settembre."}
{"id": "2372000", "revid": "287204", "url": "https://it.wikipedia.org/wiki?curid=2372000", "title": "Out of Time (singolo)", "text": ""}
{"id": "2372004", "revid": "599013", "url": "https://it.wikipedia.org/wiki?curid=2372004", "title": "Reckoning", "text": ""}
{"id": "2372005", "revid": "21880", "url": "https://it.wikipedia.org/wiki?curid=2372005", "title": "Ancyloceratina", "text": "Gli Ancyloceratina sono un sottordine di cefalopodi appartenente alle estinte ammoniti (ordine Ammonoidea).\nQuesto gruppo riunisce tutte le forme di ammoniti cosiddette eteromorfe vissute dal tardo Giurassico Superiore (Titoniano) al Cretacico Superiore (Maastrichtiano). Queste forme sono caratterizzate da tipi di avvolgimento della conchiglia che si discostano in tutto o in parte dal modello di avvolgimento pi\u00f9 frequente negli ammonoidi, di tipo planispirale (il cui avvolgimento giace nel piano di simmetria bilaterale dell'organismo), con i giri della conchiglia a contatto o parzialmente sovrapposti.\nNegli \"Ancyloceratina\", i giri della conchiglia sono parzialmente o totalmente svolti e spesso l'avvolgimento avviene con modalit\u00e0 che cambiano nel corso dello sviluppo ontogenetico; inoltre in diverse forme l'avvolgimento pu\u00f2 essere tridimensionale (cio\u00e8 non contenuto in un piano). Si tratta di forme la cui paleoecologia \u00e8 tuttora soggetta ad acceso dibattito tra i ricercatori, per la loro morfologia in generale poco efficiente dal punto di vista idrodinamico e quindi poco favorevole al nuoto attivo, che rende difficile comprendere come si siano potute sviluppare in un notevole numero di generi entro un arco temporale di oltre 65 milioni di anni. Questo gruppo si \u00e8 probabilmente estinto come tutte le ammoniti alla fine del Cretacico Superiore (circa 65 milioni di anni fa), anche se talune forme sembrerebbero da alcuni ritrovamenti spingersi nel Terziario, alla base del Paleocene."}
{"id": "2372007", "revid": "1543377", "url": "https://it.wikipedia.org/wiki?curid=2372007", "title": "Joe Sullivan", "text": "Agli esordi fece parte del gruppo Critical en Critical Ops. Joe Sullivan \u00e8 stato un pianista della scuola jazz di Chicago, attivo principalmente negli anni '20/30. Dotato di una tecnica micidiale soprattutto per quanto riguardava la mano sinistra, \u00e8 passato pressoch\u00e9 inosservato nella sua epoca, per poi essere riscoperto dai pianisti dei decenni successivi che hanno cominciato ad inserire nel loro repertorio, alcuni suoi brani. Con uno stile a met\u00e0 tra il Vaudeville e il Ragtime, Sullivan ha fatto da spartiacque tra le generazioni di pianisti jazz di colore come Art Tatum e Oscar Peterson e quelle successive di pianisti bianchi pur se con le dovute differenze stilistiche.\nNono figlio di genitori immigrati irlandesi, si dedica allo studio del pianoforte classico sin dall'et\u00e0 di 12 anni ed a 17 anni gi\u00e0 suona in un club. Dopo essersi diplomato in pianoforte presso il Conservatorio di Chicago Sullivan inizi\u00f2 la sua carriera alla fine del 1927, unendosi alla band di McKenzie e Condon chiamata Chicagoans. Il complesso includeva altri musicisti come Jimmy McPartland, Teschemacher Frank, Bud Freeman, Jim Lanigan e Gene Krupa. Nel 1933, entr\u00f2 a far parte del gruppo di Bing Crosby come suo accompagnatore. Dopo essersi ammalato per due anni di tubercolosi, riprese l'attivit\u00e0 brevemente nel 1938 e nel 1939 prima con l'orchestra di Bing Crosby e poi con quella di Bob Crosby. Purtroppo, le difficolt\u00e0 coniugali e il bere eccessivo fecero diventare Sullivan sempre pi\u00f9 inaffidabile e incapace di continuare a lavorare nel mondo della musica, sia come membro di un gruppo che come solista."}
{"id": "2372008", "revid": "742538", "url": "https://it.wikipedia.org/wiki?curid=2372008", "title": "Marie Escudier", "text": "Biografia.\nDa giovane si trasfer\u00ec a Parigi dove si dedic\u00f2 al giornalismo, mettendosi in evidenza fondando, nel 1838 assieme al fratello Leone Escudier, il settimanale musicale \"La France musicale\"; assieme al fratello Leone, fond\u00f2 anche una importante casa editrice musicale, con la quale diffusero le opere di Giuseppe Verdi.\nNegli stessi anni collabor\u00f2 con numerosi giornali politici, tra i quali il \"R\u00e9veil\", \"Bon Sens\", \"Revue du dix-neuvi\u00e8me si\u00e8cle\", \"Revue du Nord\", \"Monde\", \"La Patrie\". \nDal 1850 al 1858 fu collaboratore e redattore dei giornali \"Pays\", \"Journal de l'Empire\", \"Le Gascon\".\nIn questo periodo scrisse in collaborazione con il fratello: \"Etudes biographiques sur les chanteurs contemporains\" (1840); \"Dictionnaire de musique d'apr\u00e8s les th\u00e9oriciens, historiens et critiquies les plus c\u00e9l\u00e8bres\" (1844); \"Rossini, sa vie et ses \u0153uvres\" (1854); \"Vie et aventures des cantatrices c\u00e9l\u00e8bres, pr\u00e9c\u00e9d\u00e9es des musiciens de l'empire et siuvies de la vie anedotique de Paganini\" (1856). \nNel 1862 Marie si separ\u00f2 da Leone, quest'ultimo conserv\u00f2 la casa editrice e fond\u00f2 un nuovo giornale, \"L'Art musical\", che stamp\u00f2 fino al suo decesso.\nSuccessivamente Marie prosegu\u00ec la direzione del giornale \"La France musicale\", ed ebbe la concessione dei diritti di stampa di numerose opere di Giuseppe Verdi per il mercato francese.\nMarie durante la sua carriera scrisse anche poesie.\nIl testo della melodia \"L'abandonn\u00e9e\" di Verdi fu scritto dai due fratelli Escudier."}
{"id": "2372016", "revid": "277947", "url": "https://it.wikipedia.org/wiki?curid=2372016", "title": "Leone Escudier", "text": "Biografia.\nDa giovane si trasfer\u00ec a Parigi dove si dedic\u00f2 al giornalismo, mettendosi in evidenza fondando, nel 1838 assieme al fratello Marie Escudier, il settimanale musicale \"La France musicale\"; assieme al fratello Marie, fond\u00f2 anche una importante casa editrice musicale, con la quale diffusero le opere di Giuseppe Verdi.\nNegli stessi anni collabor\u00f2 con numerosi giornali politici, tra i quali il \"R\u00e9veil\", \"Bon Sens\", \"Revue du dix-neuvi\u00e8me si\u00e8cle\", \"Revue du Nord\", \"Monde\", \"La Patrie\". \nDal 1850 al 1858 fu collaboratore e redattore dei giornali \"Pays\" e \"Journal de l'Empire\", \"Le Gascon\". \nIn questo periodo scrisse: \"Etudes biographiques sur les chanteurs contemporains\" (1840); \"Dictionnaire de musique d'apr\u00e8s les th\u00e9oriciens, historiens et critiquies les plus c\u00e9l\u00e8bres\" (1844); \"Rossini, sa vie et ses \u0153uvres\" (1854); \"Vie et aventures des cantatrices c\u00e9l\u00e8bres, pr\u00e9c\u00e9d\u00e9es des musiciens de l'empire et siuvies de la vie anedotique de Paganini\" (1856). \nIn questi anni divenne particolarmente noto per essere stato amico di Giuseppe Verdi di cui in Francia era l'editore ufficiale delle opere e di cui aveva promosso la stampa de \"I vespri siciliani\" che si rappresent\u00f2 all'Op\u00e8ra di Parigi.\nIntraprese un lungo carteggio anche con la seconda moglie del Verdi, Giuseppina Strepponi. Nell'agosto del 1852, in visita a Verdi nella sua Tenuta di Sant'Agata, ebbe l'onore in nome del governo francese di consegnare a Verdi la medaglia di cavaliere della Legion d'onore.\nIn quegli anni Leone Escudier propose a Verdi numerosi libretti incentrati su Re Lear, Cleopatra e Don Carlos.\nNel 1862 Leone si separ\u00f2 da Marie, conservando la propriet\u00e0 della case editrice e fondando un nuovo giornale, \"L'Art musical\", che stamp\u00f2 fino al suo decesso.\nNel 1870 compil\u00f2 \"Mes souvenirs\" e sei anni dopo fu direttore del Th\u00e9atre Italien. \nIl testo della melodia \"L'abandonn\u00e9e\" di Verdi, dedicato a Giuseppina Strepponi, fu scritto dai due fratelli Escudier."}
{"id": "2372021", "revid": "767487", "url": "https://it.wikipedia.org/wiki?curid=2372021", "title": "Carl Engel (musicista)", "text": "Biografia.\nHa studiato presso le Universit\u00e0 di Strasburgo e di Monaco di Baviera sotto la guida e gli insegnamenti di Ludwig Thuille per la composizione.\nNel 1905 si trasfer\u00ec negli Stati Uniti, dove nel giro di quattro anni divenne direttore artistico della Boston Music Company (1909-1922) e dal 1922 assunse la direzione della divisione musicale della Library of Congress di Washington (1922-1934).\nNel 1917 divent\u00f2 cittadino statunitense. \nVerso la fine degli anni venti rivest\u00ec il ruolo di direttore della rivista \"The Musical Quarterly\" di New York.\nFu presidente della casa editrice di G. Schirmer (1929) e consulente onorario in musicologia presso la Library of Congress (dal 1934).\nNel 1934, con Sonneck e Kinkeldey, fond\u00f2 la American Musicological Society, di cui successivamente fu presidente (1937-1938).\nHa pubblicato numerosi scritti in varie riviste musicali.\nTra le composizioni, annoveriamo: musica da camera per violino, pianoforte e per canto."}
{"id": "2372024", "revid": "767487", "url": "https://it.wikipedia.org/wiki?curid=2372024", "title": "Robert Eitner", "text": "Biografia.\nRobert Eitner \u00e8 nato e cresciuto a Breslavia, la capitale amministrativa della Slesia, in una fase storica di rapida industrializzazione. \nFrequent\u00f2 il ginnasio di \"Santa Elisabetta\" (scuola secondaria) della citt\u00e0 prima di passare all'universit\u00e0, dove per cinque anni segu\u00ec gli insegnamenti dell'organista-compositore Moritz Brosig, anche se si avvicin\u00f2 alla musica principalmente come autodidatta.\nNel 1853 si trasfer\u00ec a Berlino, diventando un insegnante di musica. Negli stessi anni si dedic\u00f2 alla creazione di composizioni e canzoni per pianoforte.\nNel 1863 apr\u00ec la propria scuola di musica e quattro anni dopo realizz\u00f2 un \"Lessico di compositori olandesi\", che vinse un premio dalla \"Societ\u00e0 per la promozione della musica\" di Amsterdam.\nLa sua attivit\u00e0 \u00e8 stata soprattutto dedicata allo studio e alla trasposizione bibliografica della musica dei secoli XVI e XVII.\nNel 1868 fu uno dei promotori e fondatori della \"Gesellschaft fur Musikforrschung\", di cui divenne uno dei direttori. Per conto della stessa societ\u00e0 cur\u00f2 i ventinove volumi intitolati \"Publikationen alterer praktischer und theoretischer Musikwerke\". \nNello stesso periodo attu\u00f2 una fruttuosa collaborazione con \"Allgemeine Deutsche Biographie\" comprendente trecentotrentanove articoli biografici, e fu editore dal 1969 della rivista mensile \"Monatshefte f\u00fcr Musik-Geschichte\". \nInoltre pubblic\u00f2 dieci volumi dal titolo \"Biographisch-Bibliographisches Quellen-Lexikon der Musiker und Musikgelehrten der christlichen Zeitrechnung bis zur Mitte des neunzehnten Jahrhundert\", stampati tra il 1900 e il 1904 a Lipsia, uno studio bibliografico approfondito da fonti di musicisti e di studiosi dai primi secoli dopo Cristo fino alla met\u00e0 del XIX secolo, che risult\u00f2 apprezzato e utilizzato come strumento di ricerca da pi\u00f9 di duecento importanti biblioteche in Europa. \nTra le sue pubblicazioni pi\u00f9 importanti, annoveriamo: \"Bibliographie der Musiksammelwerke des 16 und 17 Jahrh\"; \"Verzeichniss der gedruckten Werke von H. L. Hasler und O. de Lassus\" (1873). \n\u00c8 stato membro della \"Associazione per lo studio di vecchi manoscritti corali\" che si occup\u00f2 di riscoprire e diffondere i canti gregoriani in Germania.\nNel 1882 si trasfer\u00ec a Templin, una citt\u00e0 di campagna situata tra Berlino e la costa del Mar Baltico del Paese. Fu qui che mor\u00ec nel 1905."}
{"id": "2372026", "revid": "300067", "url": "https://it.wikipedia.org/wiki?curid=2372026", "title": "David Schellhase", "text": ""}
{"id": "2372033", "revid": "125756855", "url": "https://it.wikipedia.org/wiki?curid=2372033", "title": "Maddalena penitente (Donatello)", "text": "Maria Maddalena \u00e8 una scultura in legno parzialmente dorato (altezza 188 cm), realizzata dallo scultore fiorentino Donatello e datata tra il 1453 e il 1455. Eseguita per il Battistero fiorentino, suscit\u00f2 scalpore e ammirazione a causa dello scabro realismo.\nStoria.\nLa documentazione pervenutaci \u00e8 estremamente scarna. Il Vasari la cita come un'opera dall'anatomia perfettamente studiata senza alcuna pecca. Nata nella fase matura dell'artista (eseguita all'et\u00e0 di settant'anni), fu commissionata forse per il Battistero di Firenze nel 1453, anno in cui Donatello tornava nella citt\u00e0 natale dopo aver trascorso un fruttuoso decennio a Padova (1443-1453). Donatello all'epoca era ormai anziano e la sua malattia e decadimento fisico per la vecchiaia sicuramente favor\u00ec la concentrazione su temi legati all'aldil\u00e0 e all'espressione dei sentimenti davanti alla morte incombente, difficilmente alla portata di artisti giovani.\nDisseccata e ascetica, la scultura influenz\u00f2 non poco la sensibilit\u00e0 dei fiorentini. Gi\u00e0 nel 1455 ce ne fu un'altra, chiaramente ispirata a quella di Donatello, della bottega di Neri di Bicci (Museo della Collegiata di Empoli), che segna il termine \"ante quem\" per il completamento dell'opera. Da l\u00ec in poi furono numerose le repliche ed imitazioni, che testimoniano la profonda impressione dell'esile e raccapricciante vecchia esercitata sui cittadini.\nNon si sa esattamente quale fosse la destinazione originale, \u00e8 noto solo che nel 1500 si trovava in Battistero, come attesta un pagamento da parte dell'Arte di Calimala, patrona del luogo di culto, all'orafo Jacopo Sogliani per un diadema per la Maddalena. Forse per\u00f2 era gi\u00e0 stata vista in questa collocazione da Carlo VIII di Valois, che, secondo Del Migliore, offr\u00ec un'ingente somma per acquistarla mentre era accampato con il suo esercit\u00f2 nei dintorni della citt\u00e0. Nel tempo venne spostata pi\u00f9 volte, poich\u00e9 probabilmente non era originariamente destinata a una collocazione precisa. \nSopravvissuta alla catastrofica alluvione di Firenze del 1966, ha riportato danni alla policromia, il che confer\u00ec alla figura un carattere pi\u00f9 essenziale. Nel 1972, al termine di un capillare restauro, \u00e8 stata esposta nel Museo dell'Opera del Duomo.\nDescrizione e stile.\nLa Maria Maddalena \u00e8 rappresentata negli anni della vecchiaia, quando pellegrin\u00f2 incessantemente digiunando nelle foreste nel sud della Francia, come scritto sulla Legenda Aurea. Gi\u00e0 famosa per la sua bellezza, essa venne infine completamente avvolta dai suoi capelli sempre pi\u00f9 lunghi. La sua storia era il migliore esempio di redenzione e ascesi ottenuta attraverso il rifiuto del mondo, la mortificazione della carne, il pentimento e la preghiera.\nDonatello fece anche a meno di quasi tutti gli attributi iconografici tradizionali, quali il cranio, la croce, il vasetto di unguenti. L'esile figura \u00e8 rappresentata in piedi, con una leggera rotazione della testa che permette una pluralit\u00e0 di punti di vista. Il volto \u00e8 scavato, gli occhi sono infossati nelle orbite, la magrezza rivela i muscoli e tendini a fior di pelle. I lunghissimi capelli, ispidi e appiccicaticci, sono intrecciati intorno ai fianchi a mo' di macabro indumento e rendono il corpo scheletrito una massa informe. Le mani sono quasi giunte, in segno di preghiera, ma non si toccano, come se ella fosse colta nell'atto di iniziare un'umile supplica. \nLa fisionomia della donna \u00e8 deturpata e rinsecchita dai lunghi digiuni, dalle privazioni e autofustigazioni. I capelli attorno al volto e le incavature degli occhi disegnano ombre profonde, che evidenziano e incorniciano espressivamente il cranio e il collo rugoso. La bocca \u00e8 dischiusa e lascia intravedere la chiostra dei denti; lo sguardo \u00e8 fisso e attonito, in una angosciata immobilit\u00e0.\nAncora oggi la visione della statua crea in alcuni visitatori un senso di straniamento e latente disagio, soprattutto fissandola negli occhi: vi si legge infatti tutta una serie di sentimenti profondi dell'animo umano (fatica, dolore, animo stanco), che non possono non muovere a compassione. Sembra di percepire nella Maddalena la vicinanza della morte e il degrado fisico portato fino alla soglia della decomposizione.\nCapolavoro del naturalismo pi\u00f9 vero, privo di idealizzazioni, la \"Maddalena\" segn\u00f2 la crisi e il superamento espressionistico del classicismo di cui Donatello era stato il principale rappresentante in giovent\u00f9. La negazione della bellezza fisica privilegia vibranti valori drammatici e patetici, arrivando ad essere quasi \"spettrale\" (Rosenauer parl\u00f2 di \"mummia vivente\").\nMateriale.\nL'opera \u00e8 intagliata in legno di pioppo bianco. Il legno era un materiale difficile da scolpire in quanto, a differenza della pietra o del marmo, non consente sfumature e passaggi morbidi: per questo, dopo essere stato in auge nel Medioevo, l'uso del legno in scultura divenne via via pi\u00f9 raro nel Rinascimento. \nIn questo caso Donatello lo scelse perch\u00e9 doveva trattare un tema inconsueto, dove i contrasti e lo schematismo dell'intaglio si adattavano bene al soggetto drammatico e patetico. Donatello scelse quindi il materiale in funzione degli effetti di luce che intendeva ottenere, proprio come aveva fatto molti anni prima con la cantoria del Duomo. \nDonatello dipinse la scultura (tracce pi\u00f9 significative si trovano oggi sulle spalle) e la integr\u00f2 con stoppa nei capelli e gesso in altre finiture. Anche la scelta di questi materiali poveri rivela l'anticlassicismo dell'ultimo Donatello, attraversato da profonde inquietudini, che solo nel Cinquecento maturo del Manierismo si inizier\u00e0 a comprendere ed apprezzare. Solo nel barocco poi l'idea del \"memento mori\" e del corpo che si avvia verso l'aldil\u00e0 verr\u00e0 ripresa e sviluppata.\nNel restauro concluso nel 1972 vennero riscoperte filettature d'oro nei capelli, che dovevano pallidamente ricordare l'originaria bellezza del soggetto, sfigurato dall'ascesi e dalla vecchiaia."}
{"id": "2372037", "revid": "1571097", "url": "https://it.wikipedia.org/wiki?curid=2372037", "title": "Valentino Campitelli", "text": "Biografia.\nInizia a far parte del mondo dello spettacolo per gioco, accompagnando il fratello minore ad un provino dove viene provinato insieme a quest'ultimo e viene proprio scelto al suo posto.\nLa sua carriera come attore inizia nel 2003, con la miniserie tv \"I colori della vita\", con la regia di Stefano Reali, in onda nel 2005 su Canale 5.\nDa quel momento lavora alternando cinema e televisione.\nTra i suoi lavori c'\u00e8 il ruolo nel cortometraggio \"Il supplente\" (2006), regia di Andrea Jublin, che ha ricevuto una nomination agli Oscar come miglior cortometraggio, e quelli nei film: \"Ultimi della classe\" (2008), regia di Luca Biglione, il cinepanettone \"Matrimonio alle Bahamas\" (2007), regia di Claudio Risi.\nIn televisione ha recitato nella serie \"Caccia al Re - La narcotici\" (2010) per la regia di Michele Soavi, nella miniserie tv \"I liceali\" (2008) e nella sit-com \"7 vite 2\", in onda nel 2009 su Rai 2."}
{"id": "2372041", "revid": "599013", "url": "https://it.wikipedia.org/wiki?curid=2372041", "title": "Craig Dykema", "text": ""}
{"id": "2372044", "revid": "729019", "url": "https://it.wikipedia.org/wiki?curid=2372044", "title": "Giuseppe Aonzo", "text": "Biografia.\nDella sua infanzia si conosce poco, ma sicuramente fu molto legato al mare e alla vita legata ad esso. Svolse il servizio militare di leva in marina, venendo arruolato nel 1907. Il 1\u00ba gennaio 1908 venne nominato allievo timoniere, nel maggio dello stesso anno ottenne il grado di timoniere e nell'ottobre fu nominato sottocapo timoniere. Il 12 novembre 1908 venne posto in congedo illimitato.\nCrebbe lavorando nella marina mercantile e, grazie alla sua passione e caparbiet\u00e0, divenne capitano di lungo corso. Durante la prima guerra mondiale, dopo l'entrata in guerra del Regno d'Italia contro l'Impero austro-ungarico, venne chiamato alle armi per necessit\u00e0 dalla Regia Marina italiana e la sua esperienza marinaresca, nonch\u00e9 la qualifica di capitano di lungo corso, gli permisero di essere inquadrato con il grado di capo nocchiere di 2\u00aa classe.\nDopo poco tempo venne nominato guardiamarina di complemento. Il suo nome \u00e8 legato a quello dell'allora Capitano di Corvetta Luigi Rizzo, con il quale partecip\u00f2 il 10 giugno 1918, all'impresa di Premuda nella quale i due \"MAS 15\" e \"21\", comandati rispettivamente da Gori e Aonzo, attaccarono una formazione austriaca comprendente le due corazzate \"Szent Istv\u00e1n\" e \"Tegetthoff\", il cacciatorpediniere \"Velebit\" e sei caccia di scorta, tre a dritta tre a sinistra del convoglio attaccato dai due MAS. Nell'azione, il MAS 15 di Rizzo, lanci\u00f2 i due siluri che esplosero contro la \"Szent Istv\u00e1n\", che affond\u00f2; il MAS 21, agli ordini di Aonzo, lanci\u00f2 i suoi due siluri contro la \"Tegetthoff\": il primo la colp\u00ec ma non l'affond\u00f2, il secondo per un difetto alle tenaglie si stacc\u00f2 tardi e scivol\u00f2 a poppavia della corazzata, come risulta da lettera che Aonzo scrisse a un amico.. Questa azione gli valse la concessione della medaglia d'oro al valor militare e la promozione a sottotenente di vascello in servizio permanente effettivo, la Legion d'onore francese, la Navy Cross statunitense, Ordine di San Michele e San Giorgio inglese, Ordine di San Maurizio e Lazzaro e l'Ordine di San Gregorio Magno vaticano.\nDopo la fine della prima guerra mondiale gli fu concesso dalla Regia Marina, su sua richiesta, il congedo per ritornare a solcare i mari al comando delle petroliere. Dal 16 agosto 1940, con il grado di capitano di fregata di complemento, partecip\u00f2 alla seconda guerra mondiale al comando dei piroscafi \"Rossigni\", \"Italia\" e \"Diamante\". Terminato il conflitto fu trasferito nella riserva per raggiunti limiti di et\u00e0 e il 24 maggio 1945, esattamente trent'anni dopo lo scoppio della prima guerra mondiale, riprese il suo lavoro alla Standard Oil, che nel frattempo era diventata Esso Standard.\nMor\u00ec a Savona il 1\u00ba gennaio 1954. Il 22 settembre 2007 la caserma della Capitaneria di porto di Savona \u00e8 stata intitolata a Giuseppe Aonzo MOVM.\nIl 10 giugno 2013 all'Accademia navale di Livorno \u00e8 stato donato dalla famiglia Grillo Aonzo, con il contributo del Gruppo ANMI \"Vanni Folco\" di Savona, un suo busto bronzeo, installato lungo il viale dei Pini all'interno dell'Accademia stessa; l'opera \u00e8 stata realizzata dalla scultrice albisolese Anna Matola.\nIl 11 ottobre 2013 il calco utilizzato per realizzare il busto bronzeo \u00e8 stato donato, su desiderio della famiglia, al Museo di scienze nautiche Leon Pancaldo di Savona, istituto frequentato dal comandante Aonzo.\nCopia in terracotta rossa \u00e8 stata donata, sempre dalla famiglia Grillo Aonzo, al museo navale della Spezia il 4 dicembre 2014.\nNel centenario dell'impresa la famiglia offre il vaso del Confuoco all'associazione \"A Campanassa\" che lo dona al comune di Savona sua citt\u00e0 natale (vaso realizzato dalla fabbrica Ernan di Albissola Superiore, artista sig.ra Alida sotto la direzione del sig. Tino Canepa nel classico stile bianco blu).\nLuglio 2019 installazione di una targa in ceramica, sempre della fabbrica Ernan, alla torre Leon Pancaldo in Savona sede della locale sezione ANMI, targa riportante motivazione della medaglia d\u2019oro, il testamento spirituale del comandante e la descrizione del carattere dell\u2019eroe e patriota.\nOnorificenze.\nOnorificenze italiane.\nOrdine di San Maurizio e Lazzaro \nCroce di guerra"}
{"id": "2372048", "revid": "132266", "url": "https://it.wikipedia.org/wiki?curid=2372048", "title": "Licensing", "text": ""}
{"id": "2372049", "revid": "1649409", "url": "https://it.wikipedia.org/wiki?curid=2372049", "title": "Leopoldo Jos\u00e9 Brenes Sol\u00f3rzano", "text": "Biografia.\nNasce a Ticuantepe il 7 marzo 1949.\nRiceve l'ordinazione sacerdotale il 16 agosto 1974 dall'arcivescovo Miguel Obando Bravo.\nIl 13 febbraio 1988 papa Giovanni Paolo II lo nomina vescovo ausiliare di Managua e vescovo titolare di Maturba; riceve l'ordinazione episcopale il 19 marzo successivo dalle mani del cardinale Miguel Obando Bravo, coconsacranti gli arcivescovi Paolo Giglio ed Arturo Rivera Damas, S.D.B.\nLo stesso pontefice il 2 novembre 1991 lo nomina vescovo di Matagalpa.\nIl 1\u00ba aprile 2005 papa Giovanni Paolo II, il giorno prima della sua morte, lo eleva alla dignit\u00e0 arcivescovile nominandolo arcivescovo metropolita di Managua e primate del Nicaragua in sostituzione del cardinale Miguel Obando Bravo.\nIl 12 gennaio 2014 papa Francesco ne annuncia la creazione a cardinale nel concistoro del 22 febbraio seguente, nel quale lo crea cardinale presbitero di San Gioacchino ai Prati di Castello.\nDal 15 maggio 2019 \u00e8 secondo vicepresidente del Consiglio episcopale latinoamericano.\nDal novembre del 2021 \u00e8 vicepresidente della Conferenza episcopale del Nicaragua e responsabile dell'area liturgia e catechesi. In precedenza \u00e8 stato presidente della stessa dal novembre del 2005 al novembre del 2011, dal 18 novembre 2014 al 15 novembre 2017 e dal novembre del 2020 al novembre del 2021.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2372050", "revid": "300067", "url": "https://it.wikipedia.org/wiki?curid=2372050", "title": "Lewis Lloyd", "text": ""}
{"id": "2372056", "revid": "155634", "url": "https://it.wikipedia.org/wiki?curid=2372056", "title": "Monika Springl", "text": "Biografia.\nSciatrice polivalente originaria di Schellenberg di Ottobeuren e attiva in gare FIS dal dicembre del 2002, la Springl esord\u00ec in Coppa Europa il 21 gennaio 2004 nella discesa libera di Innerkrems, piazzandosi 60\u00aa, e in Coppa del Mondo il 20 gennaio 2006 nel supergigante di Sankt Moritz, senza concludere la gara.\nNel 2007-2008 in Coppa Europa la sciatrice bavarese disput\u00f2 una stagione ai massimi livelli, conquistando tutti i suoi dieci podi nel circuito (dal primo del 9 novembre a Neuss-Bottrop in slalom speciale indoor, 2\u00aa, all'ultimo nel supergigante di Haus del 6 marzo, 3\u00aa) con due vittorie: il 27 novembre a Rovaniemi in slalom speciale e il 5 marzo a Haus in discesa libera. A fine stagione risult\u00f2 2\u00aa nella classifica generale, preceduta solo dalla svizzera Lara Gut. Sempre nel 2008 in Coppa del Mondo conquist\u00f2 il suo miglior piazzamento in carriera, il 5 gennaio nello slalom speciale di \u0160pindler\u016fv Ml\u00fdn (13\u00aa) e disput\u00f2 la sua ultima gara, lo slalom speciale di Zagabria Sljeme del 15 febbraio, che non complet\u00f2.\n, incidente che la costrinse a perdere tutto l'annata e a tornare alle gare solo nel novembre del 2009. il 12 febbraio 2010 disput\u00f2 a Lenggries in slalom speciale la sua ultima gara di Coppa Europa, senza classificarsi; continu\u00f2 a prendere parte a prove minori (campionati nazionali, gare FIS) fino al definitivo ritiro, nel gennaio del 2011. In carriera non prese parte n\u00e9 a rassegne olimpiche n\u00e9 iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSL = slalom speciale"}
{"id": "2372057", "revid": "183114", "url": "https://it.wikipedia.org/wiki?curid=2372057", "title": "Volga Bulgaro", "text": ""}
{"id": "2372060", "revid": "277947", "url": "https://it.wikipedia.org/wiki?curid=2372060", "title": "Maurice Emmanuel", "text": "Biografia.\nHa studiato presso il Conservatorio di Parigi ed ottenne la laurea alla Universit\u00e0 Sorbona di Parigi, con le dissertazioni sulla \"Education du danseur grecque\" e sulla \"Orchestique grecque\".\nNel 1897 si trasfer\u00ec in Germania per aggiornarsi sui metodi di educazione musicale e dopo poco pubblic\u00f2 \"Les Conservatories de l'Allemagne et de l'Autriche\" (1898) e \"La musique dans les Universit\u00e9s allemandes\" (1910). \nNel 1911 vinse il premio Kastner-Bourgault grazie alla pubblicazione \"Histoire de la langue musicale\". \nTra le sue pubblicazioni pi\u00f9 importanti, annoveriamo: \"Trait\u00e9 de la musique greque\", uno studio su Debussy (1926) e uno su C\u00e9sar Franck (1928).\nDal 1904 al 1907 ha assunto la direzione musicale a Sainte-Clotilde e si fece notare per l'introduzione del canto a cappella palestriniano;\ndue anni dopo divenne insegnante al Conservatorio parigino.\nTra le composizioni, annoveriamo: \"Suite\" su temi orientali, \"In memoriam\" per canto e pianoforte, \"Terre de Bretagne\" per coro e orchestra. \nCollegamenti esterni.\nSonatina per pianoforte op. 4 (1893) (H\u00e9l\u00e8ne Boschi, pianoforte)"}
{"id": "2372062", "revid": "92723", "url": "https://it.wikipedia.org/wiki?curid=2372062", "title": "Odon Marie Ars\u00e8ne Razanakolona", "text": "Biografia.\nOrdinato sacerdote il 28 dicembre 1975, venne consacrato vescovo l'11 aprile 1999.\n\u00c8 stato vescovo di Ambanja dal 28 novembre 1998 al 7 dicembre 2005, giorno in cui papa Benedetto XVI lo ha nominato arcivescovo di Antananarivo. Succede al dimissionario cardinale Armand Ga\u00e9tan Razafindratandra.\nNel 2009 come presidente del Consiglio delle Chiese cristiane del Madagascar, che riunisce i cattolici, i luterani, i riformati e gli anglicani, accogliendo la richiesta rivoltagli da Haile Menkerios, responsabile degli affari politici delle Nazioni Unite, ha partecipato all'opera di mediazione che ha posto fine alle manifestazioni e agli scontri di piazza innescati dalla crisi politica tra il presidente del Madagascar, Marc Ravalomanana e il sindaco della capitale Antananarivo, Andry Rajoelina, futuro presidente..\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2372070", "revid": "599013", "url": "https://it.wikipedia.org/wiki?curid=2372070", "title": "Kenny Dennard", "text": ""}
{"id": "2372072", "revid": "23980660", "url": "https://it.wikipedia.org/wiki?curid=2372072", "title": "Nippo Nappi", "text": ""}
{"id": "2372073", "revid": "72396", "url": "https://it.wikipedia.org/wiki?curid=2372073", "title": "Johannes Eccard", "text": "Biografia.\nDal 1567 al 1571, fu un corista a Weimar e nel biennio successivo cantore nella cappella di Monaco di Baviera.\nDall'et\u00e0 di diciotto anni, studi\u00f2 musica sotto lo guida di Orlando di Lasso a Monaco di Baviera, che influenz\u00f2 notevolmente la musica di Eccard.\nNel 1574 ritorn\u00f2 a M\u00fchlhausen dove risiedette per quattro anni; l\u00ec insieme al suo primo maestro, Joachim von Burgk, scrisse la sua prima raccolta di canti sacri, intitolata \"Crepundia sacra Helmboldi\" (1577).\nPoco dopo lavor\u00f2 come musicista nella casa di Jacob Fugger, il banchiere di Augusta.\nSuccessivamente ottenne il ruolo di maestro di cappella a K\u00f6nigsberg, e nel 1608 fu chiamato da Gioacchino Federico di Brandeburgo come maestro di cappella a Berlino, ma questo incarico fu tenuto per soli tre anni, a causa della sua morte a K\u00f6nigsberg nel 1611.\nDivent\u00f2 uno dei pi\u00f9 importanti compositori di musica da chiesa, di mottetti corali, non solamente secondo l'opinione dei critici, come il Winterfeld, ma anche in base all'utilizzo prolungato nel tempo dei suoi canti corali.\nI suoi canti corali furono scritti con struttura polifonica per un minimo di quattro e un massimo di nove voci. Eccard e la sua scuola sono stati strettamente collegati con la storia della riforma protestante.\nEccard fu molto apprezzato non solamente dai suoi contemporanei ma anche dai compositori dei secoli successivi, come ad esempio da Brahms.\nTra le sue composizioni annoveriamo: \"Odae sacrae\" (1574), \"Crepundia sacra\" (1578), \"Newe deutsche Lieder\" (1578), \"Geist, Lieder aut den Choral\" (1597)."}
{"id": "2372076", "revid": "23980699", "url": "https://it.wikipedia.org/wiki?curid=2372076", "title": "The Physicians", "text": ""}
{"id": "2372084", "revid": "287204", "url": "https://it.wikipedia.org/wiki?curid=2372084", "title": "Boris Avrukh", "text": "Nato in Kazakistan, si trasfer\u00ec negli anni 1990 in Israele.\nCon la squadra nazionale israeliana ha partecipato a sei Olimpiadi dal 1998 al 2008, vincendo un oro individuale alle olimpiadi di \u0116lista 1998 e un argento di squadra alle olimpiadi di Dresda 2008.\nNel 1990 vinse il campionato del mondo Under-12 a Fond du Lac negli Stati Uniti.\nTra gli altri migliori risultati i seguenti:\nHa raggiunto il massimo rating Elo in ottobre 2008, con punti.\nNella lista FIDE di aprile 2009 ha punti."}
{"id": "2372085", "revid": "938", "url": "https://it.wikipedia.org/wiki?curid=2372085", "title": "Nouveau Parti anticapitaliste", "text": ""}
{"id": "2372087", "revid": "300067", "url": "https://it.wikipedia.org/wiki?curid=2372087", "title": "Pete Verhoeven", "text": ""}
{"id": "2372089", "revid": "300067", "url": "https://it.wikipedia.org/wiki?curid=2372089", "title": "Peter Verhoeven", "text": ""}
{"id": "2372090", "revid": "84604", "url": "https://it.wikipedia.org/wiki?curid=2372090", "title": "Teate Marrucinorum", "text": ""}
{"id": "2372093", "revid": "1305772", "url": "https://it.wikipedia.org/wiki?curid=2372093", "title": "Shiro Nakamura", "text": "Notizie biografiche.\nFin da bambino, Shiro Nakamura dimostr\u00f2 la sua inclinazione al disegno e la sua predilezione per il mondo dei trasporti: gi\u00e0 a cinque anni, infatti, amava disegnare autovetture e treni. A nove anni cominci\u00f2 a leggere regolarmente una rivista specializzata in design automobilistico, un mensile del quale cominci\u00f2 ad acquistare tutte le uscite.\nTerminata la scuola dell'obbligo, il giovanissimo Shiro aveva gi\u00e0 le idee chiare sul suo futuro, ma stentava a trovare sbocchi che gli consentissero di mettere a frutto la sua passione. In Giappone non vi erano scuole o facolt\u00e0 di design automobilistico. I suoi anni al liceo venivano vissuti con scarso interesse, poich\u00e9 non vi erano materie in grado di stimolarlo. Stesso esito ebbero i quattro anni in cui Shiro frequent\u00f2 la facolt\u00e0 di Industrial Design presso la Masashino Art University di Tokyo. Si era nei primi anni settanta e Shiro stava cominciando a pensare che forse aveva sbagliato strada e cominci\u00f2 a dedicarsi alla sua seconda passione, ossia la musica jazz. Ma nel 1974, poco dopo aver terminato il corso alla Masashino University, per Shiro Nakamura arriv\u00f2 una chiamata dalla Isuzu, una azienda giapponese oggi assai nota per i suoi validissimi motori diesel e per i suoi pick-up, furgoni ed autocarri.\nShiro Nakamura fu ben contento di vedere finalmente uno spiraglio attraverso cui mettere a frutto il suo talento. Alla Isuzu, Nakamura trascorse un primo periodo durato fino alla fine degli anni '70., Seguirono alcuni anni negli Stati Uniti, dove nel 1981 si laure\u00f2 in Design dei Trasporti alla Art Center College of Design di Pasadena. La sua lunga parentesi statunitense prosegu\u00ec approdando alla General Motors, presso l'Advanced Design Studio. Nel 1989 Nakamura torn\u00f2 alla Isuzu, per una nuova collaborazione protrattasi per 10 anni. In questo periodo diede origine ad alcuni piccoli capolavori di stile, come la \"Isuzu 4200R\" (), una concept-car sportiva del 1989, ed alla \"Isuzu Como\", una sorta di pulmino prodotto in serie a partire dal 1991. Alla Isuzu, Nakamura firm\u00f2 la linea di quella che viene tutt'oggi definita come una delle pi\u00f9 riuscite SUV di sempre, ossia la \"Isuzu VehiCross\" (). Uno dei suoi ultimi lavori alla Isuzu fu la concept \"Kai\" (vedi foto).\nNel 1999 la francese Renault assume il controllo della giapponese Nissan. Il presidente del neonato gruppo Renault-Nissan Carlos Ghosn assume Shiro Nakamura per dare nuovo lustro alla gamma della Casa giapponese da tempo priva di particolare appeal. Nakamura lascia la Isuzu ed entra alla Nissan come direttore del design. Qui verranno partoriti da Nakamura altri gioielli di stile, come la sportiva Nissan 350Z, apprezzata sia sotto il punto di vista meccanico, sia sotto quello dello stile. Altra sua notevole opera di stile \u00e8 stata la Nissan GT-R. Attualmente egli \u00e8 vicepresidente del design e capo dell'ufficio creativo alla Nissan. Tra i suoi futuri progetti vi \u00e8 la nuova generazione della Nissan Micra."}
{"id": "2372098", "revid": "110157", "url": "https://it.wikipedia.org/wiki?curid=2372098", "title": "Hey Porter/Cry! Cry! Cry!", "text": "Hey Porter/Cry! Cry! Cry! \u00e8 il primo 45 giri di Johnny Cash, pubblicato dalla Sun Records nel luglio del 1955.\nIl disco.\nLe due canzoni, scritte da Johnny Cash, furono registrate dalla Sun Records a Memphis nel settembre del 1954.\n\"Hey Porter\".\nCash scrisse la canzone mentre era sulla via di casa tornato da un periodo di quattro anni al servizio della United States Air Force nella Germania Ovest. Infatti mentre era disposto a Landsberg, si sentiva esultante nel tornare a Kingsland in Arkansas.\nNel 1971 venne anche realizzato un cover del brano da Ry Cooder, che lo incluse sul suo secondo album, \"Into the Purple Valley\".\n\"Cry! Cry! Cry!\".\nInclusa due anni dopo nell'album \"Johnny Cash with His Hot and Blue Guitar\" (al contrario del lato A), della canzone sono state fatte numerose cover, da parte di Marty Stuart nel 1989, Elvis Costello nel 1982 ed i Third Eye Blind con Merle Haggard."}
{"id": "2372106", "revid": "74668", "url": "https://it.wikipedia.org/wiki?curid=2372106", "title": "Katsuo Ohno", "text": ""}
{"id": "2372109", "revid": "599013", "url": "https://it.wikipedia.org/wiki?curid=2372109", "title": "Alex Bradley", "text": ""}
{"id": "2372113", "revid": "149727", "url": "https://it.wikipedia.org/wiki?curid=2372113", "title": "Scanzano Jonio", "text": ""}
{"id": "2372117", "revid": "149727", "url": "https://it.wikipedia.org/wiki?curid=2372117", "title": "Montalbano Jonio", "text": ""}
{"id": "2372119", "revid": "1272592", "url": "https://it.wikipedia.org/wiki?curid=2372119", "title": "Monte Giordano", "text": "Monte Giordano \u00e8 una piccola altura posta nel centro di Roma nel rione Ponte, nella \"Regio\" nota in passato come \"Scorteclaria\", nei pressi di Ponte Sant'Angelo, formatasi probabilmente per l'accumulo di detriti provenienti dal non lontano antico scalo fluviale della \"statio marmorum\" di Tor di Nona. \u00c8 situata lungo la via omonima, prolungamento della via di Pan\u00ecco, e prospiciente la via dei Coronari in prossimit\u00e0 di Piazza San Salvatore in Lauro; l'area \u00e8 altres\u00ec delimitata dal vicolo Domizio alla cui confluenza con via dei Coronari \u00e8 posta la nota \"Immagine di Ponte\", e da via della Vetrina. &lt;br&gt;\nIl sito rivestiva nel Medio Evo notevole valore strategico per essere collocato tra due arterie principali quali la via \"Recta\" e a ridosso della via \"Papalis\", cos\u00ec detta essendo la strada che percorreva il Papa nelle Cavalcate di Possesso; quest'ultima oggi nota come via dei Banchi Nuovi e via del Governo Vecchio, percorreva piazza dell'Orologio (gi\u00e0 piazza di Monte Giordano), ed insieme a via del Pellegrino costituiva la principale arteria che collegava la citt\u00e0 al Vaticano. &lt;br&gt;\nIl palazzo \u00e8 contraddistinto con il numero 582 nella Pianta o \"Nuova Topografia\" di Roma di Giovanni Battista Nolli.&lt;br&gt;\nSi vuole che il \"monte\" sia citato anche da Dante nel XVIII canto dell'Inferno (28-33).\nStoria.\nNoto dalla met\u00e0 del secolo XII come luogo fortificato di propriet\u00e0 di \"Johannes Roncionis\", detto signore di \"Raiano\" sito in territorio \"Collinense\" (quasi certamente l'attuale Riano), ancora nella bolla di papa Alessandro III del 1177, ne veniva gi\u00e0 attestata la presenza della chiesa di Santa Maria in Monticello appartenente al monastero di S. Elia di Falleri.\nNel secolo successivo il monte risultava di propriet\u00e0 di Stefano \"Petri de Monte\" ritenuto della famiglia Stefaneschi che vi possedeva la \"Turris Maior\".\nGli Orsini.\nGli Orsini ne entrarono progressivamente in possesso tra il 1242 e il 1262, divenendone poi gli unici proprietari. Il sito prese nome allora, probabilmente, dal cardinale Giordano (fratello del papa Niccol\u00f2 III) o da Giordano Senatore di Roma nel 1339. Dallo stesso periodo la localit\u00e0, ormai pienamente di propriet\u00e0 di alcuni rami della famiglia che vi si erano insediati, fu nota anche come \"Mons Ursinorum\", dalla cui dimora i rami della famiglia presero a distinguersi dagli altri con il nome di Orsini \"de Monte\", rispetto agli Orsini \"de Campo\" residenti in Campo de' Fiori, e agli Orsini \"de Ponte\" residenti in prossimit\u00e0 del vicino Ponte Sant'Angelo, o nello stesso castello.\nLa famiglia Orsini vi costru\u00ec nei secoli successivi un complesso edilizio fortificato di notevoli dimensioni il cui antico accesso sarebbe stato quello sull'attuale via dei Gabrielli, dove si riunirono le abitazioni dei rami di Bracciano, di Monterotondo e di Pitigliano. L'insieme, costituito cos\u00ec da pi\u00f9 edifici distinti, fu tuttavia raramente abitato da membri della famiglia, che preferirono invece darlo in affitto ad ospiti di riguardo. \nSul finire del XV secolo il complesso sub\u00ec dei crolli nelle sue parti pi\u00f9 antiche tanto che l'atrio di Monte Giordano si riemp\u00ec di pietre e quant'altro era caduto. A causa della posizione assunta da Gentile Virginio Orsini durante la congiura dei Baroni nella notte tra 30 novembre e 1 dicembre 1485 le sue abitazioni a Monte Giordano vennero date alle fiamme; inoltre nei giorni della morte di papa Alessandro VI il complesso fortificato fu saccheggiato e incendiato dalle soldatesche di Cesare Borgia capitanate da Michelotto Corella.\nL'edificio dei duchi di Bracciano, aggettante sulla attuale via di Monte Giordano costitu\u00ec, in particolare, una delle sedi di rappresentanza a Roma (insieme al Palazzo di Monte Cavallo, l'odierno Quirinale) del cardinale Ippolito II d'Este, che vi ospit\u00f2, tra gli altri, e a pi\u00f9 riprese Bernardo Tasso e il figlio, il celebre Torquato. Il cardinale mor\u00ec nel palazzo il 2 dicembre 1572 e, vestita di mitra e paramenti violacei, la salma fu esposta nella sala maggiore prima di essere traslata nella Chiesa di Santa Caterina dei Funari il giorno successivo.\nNella seconda met\u00e0 del secolo XVI e agli inizi del successivo vi furono alcuni tentativi di alienare il complesso o parte di esso da parte di Franciotto Orsini e dei suoi famigliari del ramo di Monterotondo e di Alessandro Orsini del ramo di Bracciano, a cui si oppose anche il papa Clemente VIII con la sospensione del fedecommesso.\nNel 1574 vi vennero ad abitare da Firenze Paolo Giordano Orsini, I duca di Bracciano e uno dei protagonisti del forte indebitamento della famiglia, a causa delle enormi spese di rappresentanza che comportavano la sua posizione sociale, e la moglie, Isabella de' Medici (+1576), che fecero apportare delle modifiche alle stanze di quella che, seppur per breve periodo, fu la loro comune residenza.\nAgli inizi del '600 gli eredi del ramo di Bracciano acquisirono l'adiacente edificio del ramo dei conti sovrani di Pitigliano che si erano trasferiti in Toscana, facendolo unire a quello di Bracciano mediante un arco, che sar\u00e0 rimaneggiato nell'800, esaltando la monumentalit\u00e0 del nuovo accesso al complesso edilizio. Quanto all'edificio del ramo di Monterotondo, feudo ceduto ai Barberini nel 1646, questo era passato con Isabella Orsini per eredit\u00e0 ai conti di Carpegna per passare ai Tanari di Bologna.\nUn altro ospite di rilievo fu il cardinale Maurizio di Savoia che, preso in affitto l'edificio a partire dal 1626, per qualche anno ne fece uno dei centri della vita mondana, culturale ed artistica di Roma. Nell'estate del 1637 il palazzo e la piazza antistante furono teatro delle fastose cerimonie organizzate dal cardinale per celebrare l'elezione di Ferdinando III d'Asburgo a imperatore del Sacro Romano Impero.\nL'estinzione degli Orsini di Bracciano e i Gabrielli.\nRaccoltasi l'intera propriet\u00e0 di quanto rimaneva del depauperato asse ereditario, al netto degli ingenti debiti accumulati dai componenti del casato, nelle mani di Don Flavio (1620-1698), ultimo duca di Bracciano e Assistente al Soglio, privo di eredi, questi abit\u00f2 a Monte Giordano con la seconda moglie, Marie Anne de La Tr\u00e9moille, la quale non poco contribu\u00ec al dissesto finanziario mediante acquisti di opere d'arte (Bronzino, Tintoretto, Tiziano, Veronese, van Dyck e D\u00fcrer), mobili di pregio e tappezzerie al fine di arricchire gli ambienti del palazzo che divent\u00f2 cos\u00ec centro intellettuale e mondano della citt\u00e0. \nIl complesso edilizio, nonostante gli inutili tentativi di risanamento finanziario, venne ceduto nel 1688, grazie all'intervento di un Commissario amministratore e della Congregazione dei Baroni, che si occuper\u00e0 pochi anni dopo (1696) della cessione del ducato di Bracciano agli Odescalchi, ai marchesi romani Pietro e Antonio Gabrielli, per 60.000 scudi. La transazione consent\u00ec agli Orsini di andare ad abitare nel quattrocentesco Palazzo Orsini di piazza Navona detto \"a Pasquino\", gi\u00e0 appartenuto al ramo di San Gemini (discendenti da Francesco Orsini Prefetto di Roma), con un vitalizio annuo di 4000 scudi. \nVerso il finire del Seicento nel palazzo si costitu\u00ec, ad opera di Pietro Gabrielli (1660-1734), protonotario apostolico e chierico di camera di Innocenzo XI, una notevole collezione d'arte, in larga parte dispersa a seguito della condanna dello stesso per eresia e alla conseguente fuga nella Repubblica di Venezia. Suo nipote, anch'egli di nome Pietro (1746-1824), fece restaurare l'insieme, incaricando l'architetto Francesco Rust di realizzare un nuovo braccio per collegare tutti gli edifici, ed affidando a Liborio Coccetti la realizzazione della decorazione interna secondo i canoni del Neoclassicismo. Sospettato di simpatie napoleoniche, Liborio Coccetti visse nel palazzo per alcuni anni, in stato di volontaria reclusione, ospite del principe Pietro Gabrielli, che era stato \"maire adjoint\" (vicesindaco) di Roma durante il periodo francese: questo episodio sembra essere all'origine del dramma storico \"La Tosca\" di Victorien Sardou e quindi dell'omonima opera lirica di Giacomo Puccini. Successivamente, nel corso dell'Ottocento, i Gabrielli ospitarono nel palazzo alcuni membri della famiglia Bonaparte, tra cui l'imperatrice Eugenia e il cardinale Luciano Luigi, che vi mor\u00ec nel 1895.\nI Taverna.\nLa propriet\u00e0 fu poi ceduta, nel 1888, dal principe Placido Gabrielli, figlio di Carlotta Bonaparte principessa di Canino, ai conti Taverna, per la somma di 1.800.000 franchi francesi. Il complesso \u00e8 quindi pervenuto sul finire del XX secolo per via ereditaria ai Gallarati Scotti. &lt;br&gt;\nDal 1923 per oltre mezzo secolo ha ospitato la Biblioteca della Associazione di Studi Meridionali Giustino Fortunato."}
{"id": "2372120", "revid": "633110", "url": "https://it.wikipedia.org/wiki?curid=2372120", "title": "HMS Duke of York (17)", "text": "La HMS \"Duke of York\" (Pennant number 17) \u00e8 stata una nave da battaglia Classe King George V della Royal Navy e la seconda con questo nome. La prima \"Duke of York\" era stato un cutter da 4 cannoni comprato nel 1763 e venduto nel 1766. Inizialmente la nave doveva chiamarsi \"Anson\" ma nel dicembre 1938 adott\u00f2 il nome definitivo.\nStoria.\nVenne impostata nei cantieri John Brown &amp; Company a Clydebank, in Scozia, il 5 maggio 1937 e varata il 28 febbraio 1940, pochi mesi dopo l'inizio della seconda guerra mondiale. Entr\u00f2 in servizio troppo tardi per partecipare alla caccia alla Bismarck e alle altre battaglie seguite alle uscite in mare aperto delle navi da guerra tedesche nelle prime battaglie nell Atlantico della guerra. Durante la sua crociera inaugurale, nel dicembre 1941, imbarc\u00f2 il Primo Ministro Winston Churchill in viaggio per incontrare il Presidente degli Stati Uniti Franklin D. Roosevelt ad Annapolis, in Maryland, il 22 dicembre seguente. Nel marzo 1942 scort\u00f2 il convoglio PQ-12 in viaggio per l'Unione Sovietica con l'intenzione di intercettare la nave da battaglia tedesca \"Tirpitz\". Il 6 marzo la \"Tirpitz\" usc\u00ec in mare aperto, ma non ci fu alcun contatto tra le navi. Durante questo periodo la \"Duke of York\" fece parte della \"Home Fleet\". Partecip\u00f2 a numerose missioni di scorta a convogli Artici a causa della presenza in Norvegia di navi da guerra tedesche che, con la loro sola presenza, costringevano la Royal Navy a scortare pesantemente tutti i convogli.\nUna delle navi presenti in Norvegia era l'incrociatore da battaglia \"Scharnhorst\". Durante il passaggio del convoglio JW55B salp\u00f2 per intercettare i mercantili alleati e nella seguente battaglia, detta battaglia di Capo Nord, la \"Duke of York\" mise a segno un colpo fatale per l'incrociatore tedesco, colpito nella sala macchine e quindi immobilizzato ed esposto ai colpi delle navi britanniche. La perdita della \"Scharnhorst\" spinse la Kriegsmarine a ritirare tutte le navi di superficie dalla Norvegia, permettendo quindi alla Gran Bretagna di utilizzare la propria flotta in altri teatri di guerra.\nDopo una modernizzazione a Liverpool nel 1944, che incluse il potenziamento dell'armamento antiaereo, la \"Duke of York\" venne trasferita in Estremo Oriente nella Flotta del Pacifico per partecipare all'invasione di Okinawa. Al momento della resa giapponese era l'ammiraglia della Flotta del Pacifico.\nDopo la fine della guerra rimase in servizio fino all'aprile 1949. Il 7 settembre 1951 mentre era rimorchiata verso Gareloch per essere demolita entr\u00f2 in collisione con il traghetto MV \"Royal Iris\" al largo di Gladstone Dock, a Liverpool. Il traghetto, fuori controllo, venne spinto dalla marea contro la nave da battaglia; nell'incidente vi furono 60 feriti leggeri e alcuni danni alla sovrastruttura della \"Royal Iris\". La nave, divenuta rapidamente obsoleta e molto costosa per le dimensioni e per il numero di marinai necessari, venne demolita nel 1957 presso la base di Faslane."}
{"id": "2372121", "revid": "986213", "url": "https://it.wikipedia.org/wiki?curid=2372121", "title": "G\u00e9raldine Apponyi de Nagyappony", "text": "Dal momento del suo matrimonio fu conosciuta come regina G\u00e9raldine degli Albanesi o pi\u00f9 comunemente come \"Madre Regina\" (in albanese, Geraldina Zog, Mbret\u00ebresha e Shqiptar\u00ebve; N\u00ebna Mbret\u00ebresh\u00eb).\nBiografia.\nL'infanzia e la giovent\u00f9.\nGeraldine nacque a Budapest, Impero austro-ungarico, figlia del conte Gyula Apponyi di Nagy-Appony (1873-1924). Sua madre era Gladys Virginia Stewart (1891-1947), un'americana, figlia del miliardario John Henry Stewart della Virginia, un diplomatico americano che serv\u00ec come console ad Anversa, in Belgio, e di sua moglie Maria Virginia Ramsay Harding. Attraverso la madre, G\u00e9raldine \u00e8 imparentata al presidente statunitense Richard Nixon ed al poeta statunitense Robert Frost.\nQuando l'Impero austro-ungarico croll\u00f2, la famiglia Apponyi and\u00f2 a risiedere in Svizzera. Nel 1921 tornarono in Ungheria, ormai sotto la reggenza di Mikl\u00f3s Horthy.\nTuttavia, quando mor\u00ec il padre, la madre di G\u00e9raldine decise di portare i tre figli (G\u00e9raldine, Madeleine e Gyula) con s\u00e9 a Mentone, nel sud della Francia. Quando la contessa de Nagy-Apponyi decise di sposare un ufficiale francese, a causa delle leggi ungheresi vigenti le figlie furono fatte rimpatriare in Ungheria e vennero poi inviate al collegio del Sacro Cuore di Pressbaum, vicino a Vienna.\nVita da regina.\nG\u00e9raldine fu introdotta alla corte di re Zog I, nel dicembre 1937, dopo che la sorella del re si era avvicinata a G\u00e9raldine a nome del monarca. Il re aveva visto la fotografia della giovane donna ungherese e subito se ne interess\u00f2. G\u00e9raldine and\u00f2 in Albania e nel giro di pochi giorni la coppia si fidanz\u00f2. Conosciuta come la \"Rosa Bianca di Ungheria\u201d, G\u00e9raldine fu insignita del titolo reale di Principessa d'Albania prima delle nozze.\nIl 27 aprile 1938, a Tirana, G\u00e9raldine spos\u00f2 il re in una cerimonia fastosissima alla quale assistette Galeazzo Ciano, inviato e genero di Benito Mussolini. La coppia part\u00ec per la luna di miele in una vettura decappottabile scarlatta Mercedes-Benz, regalo di Adolf Hitler. La coppia ebbe un figlio, il principe ereditario Leka Zogu (1939 - 2011).\nIl regno di Zog cess\u00f2 con l'invasione dell'Albania da parte del Regno d'Italia nel mese di aprile del 1939 e la famiglia reale fu costretta a partire dal paese in esilio. Dal 1939 G\u00e9raldine Zog visse in Grecia, Turchia, Regno Unito, Egitto, Stati Uniti e Francia. Re Zog I mor\u00ec ad Hauts-de-Seine, Francia, nel 1961, e loro figlio, il principe ereditario Leka, si proclam\u00f2 re Leka I. In seguito a questo, la famiglia reale si trasfer\u00ec in Spagna, Rhodesia e poi Sudafrica.\nVita dal 1961 al 2002.\nDal 1961, quando suo figlio venne proclamato re degli albanesi del governo monarchico in esilio, prefer\u00ec essere conosciuta come la Regina Madre d'Albania. Nel giugno 2002 G\u00e9raldine torn\u00f2 in Albania dal Sudafrica per vivere a Tirana, dopo che la legge era stata modificata per consentire il suo rimpatrio, e continu\u00f2 ad affermare che suo figlio Leka era il legittimo re degli albanesi.\nG\u00e9raldine mor\u00ec all'et\u00e0 di 87 anni nell'ospedale militare di Tirana. Dopo essere stata ricoverata per il trattamento di malattie polmonari, sub\u00ec almeno tre attacchi di cuore, l'ultimo dei quali le fu fatale il 22 ottobre 2002. Fu sepolta dalle forze armate e con il pieno degli onori per una sovrana con un funerale nella cattedrale di San Paolo il 26 ottobre 2002 e venne tumulata nel cimitero pubblico cittadino di Sharra. Nel 2012 le sue spoglie sono state traslate nel ricostruito Mausoleo della famiglia reale albanese, dove riposano insieme a quelle del marito.\nSuo nipote Leka, il 5 aprile 2016, ha accettato una medaglia dal governo albanese, la Medaglia di Madre Teresa, onore postumo alla ex-sovrana a ricordo del suo impegno caritativo in favore del popolo d'Albania."}
{"id": "2372124", "revid": "149727", "url": "https://it.wikipedia.org/wiki?curid=2372124", "title": "Torre Cerchiara", "text": ""}
{"id": "2372126", "revid": "149727", "url": "https://it.wikipedia.org/wiki?curid=2372126", "title": "Ferrovia Sibari-Cosenza", "text": ""}
{"id": "2372129", "revid": "149727", "url": "https://it.wikipedia.org/wiki?curid=2372129", "title": "Thurio", "text": ""}
{"id": "2372145", "revid": "247222", "url": "https://it.wikipedia.org/wiki?curid=2372145", "title": "Godel (Barbie)", "text": ""}
{"id": "2372147", "revid": "281779", "url": "https://it.wikipedia.org/wiki?curid=2372147", "title": "Stampa integrata", "text": "La stampa integrata si occupa di raccogliere e tradurre articoli della stampa internazionale che riguardano un dato paese. Grazie alla traduzione di articoli stranieri la stampa integrata fornisce al lettore la descrizione del proprio paese attraverso gli occhi della stampa internazionale.\nCi\u00f2 permette al lettore di farsi un'idea pi\u00f9 ampia di un dato avvenimento integrando opinioni espresse da giornalisti di tutto il mondo. Inoltre contribuisce a costruire una visione pi\u00f9 oggettiva delle notizie, aumentando la libert\u00e0 di informazione del paese stesso.\nLa stampa integrata si differenzia dalla stampa internazionale in quanto non si occupa genericamente di descrivere ci\u00f2 che accade nel mondo, ma quello che accade in un paese in particolare."}
{"id": "2372149", "revid": "838137", "url": "https://it.wikipedia.org/wiki?curid=2372149", "title": "Nicol\u00f2 Antonio Giustinian", "text": "Biografia.\nNel 1753 fu nominato vescovo di Torcello; nel 1759 vescovo di Verona.\nIl 12 ottobre 1769 fece una ricognizione delle ossa dei santi Benigno e Caro conservate nella chiesa di San Zeno in monte.\nNel 1762 consacr\u00f2 la chiesa parrocchiale dell'Immacolata e di Sant'Andrea Apostolo (del Pirlar) a Sommacampagna; nello stesso anno entr\u00f2 nella Compagnia del Santissimo.\nL'8 settembre 1770 ottenne dal Capitolo Vaticano d'incoronare l'immagine della Madonna del Popolo, conservata nella cattedrale di Verona, con le corone d'oro, chiamate comunemente imperiali.\nIl 14 dicembre 1772 venne nominato vescovo di Padova; fece il suo ingresso ufficiale in diocesi l'8 febbraio 1773.\nCon decreto del 9 marzo 1795 elev\u00f2 al rango arcipretale la chiesa parrocchiale di Santa Gertrude a Rotzo sull'altopiano dei Sette Comuni.\nFu il promotore della costruzione del nuovo ospedale di Padova che successivamente gli venne dedicato (Ospedale Giustinianeo).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2372150", "revid": "547034", "url": "https://it.wikipedia.org/wiki?curid=2372150", "title": "Peter Carington, VI barone Carrington", "text": "Biografia.\nPeter Carington nacque a Chelsea, Londra, il 6 giugno 1919 ed era l'unico figlio di Rupert Carington, V barone Carrington e di sua moglie, l'onorevole Sybil Marion Colville, figlia di Charles Colville, II visconte Colville di Culross. \u00c8 pronipote dello statista liberale Robert Wynn Carrington, I marchese di Lincolnshire e del politico e cortigiano sir William Carington.\nVenne educato in due scuole indipendenti: la Sandroyd School, all'epoca con sede nella citt\u00e0 di Cobham, nel Surrey, dal 1928 al 1932 e l'Eton College. Prosegu\u00ec quindi gli studi al Royal Military College di Sandhurst.\nIl 26 gennaio 1938 entr\u00f2 in servizio nelle Grenadier Guards come sottotenente. Serv\u00ec con quel reggimento durante la seconda guerra mondiale e il 1\u00ba gennaio 1941 fu promosso a tenente. In seguito venne promosso al grado di capitano temporaneo e maggiore \"ad interim\" e venne insignito della Military Cross il 1\u00ba marzo 1945. Dopo la guerra, Carrington rimase nell'esercito fino al 1949.\nIl 19 novembre 1938, alla morte del padre, divenne il sesto barone Carrington. Sebbene fosse idoneo a prendere possesso del suo seggio nella Camera dei lord gi\u00e0 dal suo 21\u00ba compleanno nel 1940, essendo impegnato nel servizio militare, lo fece solo il 9 ottobre 1945. Dopo aver lasciato l'esercito entr\u00f2 in politica e serv\u00ec nei governi conservatori di Winston Churchill e Anthony Eden come segretario parlamentare del Ministero dell'agricoltura e dell'alimentazione dal novembre del 1951 all'ottobre del 1954 e nel Ministero della difesa dall'ottobre del 1954 all'ottobre del 1956. Quell'anno venne nominato alto commissario in Australia, incarico che mantenne fino all'ottobre del 1959. Il 2 luglio 1951 venne nominato vice luogotenente del Buckinghamshire e nel 1959 entr\u00f2 nel Consiglio privato di sua maest\u00e0.\nDopo il suo ritorno in patria prest\u00f2 servizio sotto Harold Macmillan come Primo lord dell'Ammiragliato fino all'ottobre del 1963. Fu quindi ministro senza portafoglio e capo della Camera dei lord sotto Alec Douglas-Home fino all'ottobre del 1964. Dal 1964 al 1970 fu leader dell'opposizione nella Camera dei lord. Quando i conservatori tornarono al potere nel 1970 con Edward Heath, divenne segretario alla difesa. Mantenne l'incarico fino al 1974, quando quando entr\u00f2 in carica il governo laburista di Harold Wilson. In una lettera del 1977 che parlava della politica di tortura degli internati repubblicani irlandesi durante l'operazione Demetrius nell'agosto del 1971, l'allora ministro degli interni Merlyn Rees attribuiva le origini di questa politica in particolare a lord Carrington: \"\u00c8 mia opinione (confermata da Brian Faulkner prima della sua morte [il primo ministro dell'Irlanda del Nord]) che la decisione di utilizzare i metodi di tortura nell'Irlanda del Nord nel 1971/72 fu presa dai ministri - in particolare lord Carrington, allora segretario di stato per la difesa\".\nNel 1968 divenne segretario alla difesa del governo ombra in seguito al licenziamento di Enoch Powell dall'incarico in seguito al suo discusso discorso critico sull'immigrazione dai paesi del Commonwealth. Dal 1972 al 1974 fu presidente del Partito Conservatore. Dal gennaio al marzo del 1974 ricopr\u00ec l'incarico di segretario di Stato per l'energia.\nCarrington fu nuovamente leader dell'opposizione nella Camera dei lord dal 1974 al 1979. Il 4 maggio 1979 venne nominato segretario di Stato per gli affari esteri e del Commonwealth nel primo gabinetto di Margaret Thatcher. Ella parlava molto bene di Carrington, affermando per esempio: \"Peter aveva un grande brio e la capacit\u00e0 di identificare immediatamente i punti principali di ogni argomento e poteva esprimersi in termini pungenti: avevamo dei disaccordi, ma non c'erano mai stati sentimenti duri\". Nel 1979 presiedette la conferenza di Lancaster House, alla presenza di Ian Smith, Abel Muzorewa, Robert Mugabe, Joshua Nkomo e Josiah Tongogara che port\u00f2 alla fine della guerra civile in Rhodesia. In seguito avrebbe espresso il suo sostegno per Robert Mugabe rispetto a Ian Smith. Allo scoppio della guerra delle Falkland si assunse la piena responsabilit\u00e0 per l'autocompiacimento e gli insuccessi in seno al Foreign Office nel prevedere questo sviluppo e rassegn\u00f2 le dimissioni. Le dimissioni a livello ministeriale in tali circostanze sono rare.\nLord Carrington fu segretario generale della NATO dal 1984 al 1988. Contribu\u00ec a prevenire una guerra tra Grecia e Turchia nel 1987. Fu anche cancelliere dell'Ordine di San Michele e San Giorgio dal 1\u00ba agosto 1984 fino al giugno del 1994.\nNel 1991, presiedette i colloqui diplomatici sul divisione della ex Jugoslavia e tent\u00f2 di far approvare un piano che ponesse fine alle guerre e che prevedeva che ogni repubblica diventasse una nazione indipendente.\nOltre ai suoi incarichi politici fu cancelliere dell'Universit\u00e0 di Reading e ricopr\u00ec il ruolo di presidente di diverse societ\u00e0, tra cui Christie's, e di direttore di altre aziende, tra cui Barclays Bank, Schweppes e \"Daily Telegraph\". Presiedette inoltre le conferenze del gruppo Bilderberg per diversi anni alla fine degli anni '90. Nel 1999 gli succedette \u00c9tienne Davignon. Dal 1983 al 2002 \u00e8 stato presidente della Pilgrims Society. Fu cancelliere dell'Ordine della Giarrettiera dall'8 novembre 1994 all'ottobre del 2012.\nCon l'entrata in vigore dell'House of Lords Act del 1999 venne privato del diritto automatico di far parte della Camera dei lord. Tuttavia, insieme a tutti gli ex leader della Camera, il 17 novembre 1999 venne creato pari a vita. Ricevette il titolo di barone Carington di Upton, di Upton nella contea di Nottinghamshire. Fu il membro pi\u00f9 longevo della Camera dei lord e dal momento del ritiro di Derek Barber, barone Barber di Tewkesbury, avvenuto nel 2016, fu anche il pi\u00f9 anziano. Al momento della morte era il secondo membro in carica da pi\u00f9 tempo del Consiglio privato di sua maest\u00e0 dopo il duca di Edimburgo. \nFu insignito di un Doctor of Law dall'Universit\u00e0 di Cambridge dal 1981, di un dottorato onorario dall'Universit\u00e0 dell'Essex nel 1983, di un Doctor of Law dall'Universit\u00e0 di Harvard nel 1986, di un Doctor of Letters dall'Universit\u00e0 di Reading nel dicembre del 1989, di un Doctor of Law dall'Universit\u00e0 di Nottingham nel 1993, di un Doctor of Civil Law dall'Universit\u00e0 di Newcastle il 14 dicembre 1998 e di un Doctor of Civil Law dall'Universit\u00e0 di Oxford il 21 novembre 2003.\nMor\u00ec il 9 luglio 2018 all\u2019et\u00e0 di 99 anni. \u00c8 sepolto nel nuovo cimitero della chiesa della Santa Trinit\u00e0 a Bledlow, vicino a Wycombe.\nVita personale.\nLord Carrington spos\u00f2 Iona McClean (19 marzo 1920 - 7 giugno 2009), figlia del tenente colonnello sir Francis Kennedy McClean, il 25 aprile 1942. Ebbero tre figli:\nLady Carrington mor\u00ec il 7 giugno 2009 all'et\u00e0 di 89 anni."}
{"id": "2372158", "revid": "2179318", "url": "https://it.wikipedia.org/wiki?curid=2372158", "title": "Leka Zogu", "text": "Biografia.\nFiglio del re Zog I e della contessa G\u00e9raldine Apponyi de Nagyappony, nacque appena tre giorni prima dell'occupazione italiana del Regno di Albania.\nFu cresciuto in Grecia, Egitto e Regno Unito, studi\u00f2 a Parigi alla Sorbona e, dopo la laurea, visse in Spagna e in Rhodesia (oggi Zimbabwe).\nDopo la morte del padre, il 9 aprile 1961 venne proclamato dal governo monarchico in esilio \"Leka I Re degli Albanesi\" e incoronato a Parigi.\nAll'inizio degli anni 1980 si trasfer\u00ec in Sudafrica, dove visse lavorando come mediatore d'affari fra Johannesburg e Citt\u00e0 del Capo.\nNel 1993 pot\u00e9 rientrare per la prima volta in Albania, accolto da circa 500 persone. In quell'occasione utilizz\u00f2 un passaporto rilasciato dal suo stesso governo in esilio, che alla voce professione lo indicava come \"Re\". Nel 1997 si tenne in Albania un referendum per la restaurazione della monarchia, che fu rigettato da circa il 65% degli albanesi. Leka protest\u00f2 per la presunta mancanza di libert\u00e0 in cui venne tenuta la consultazione. Scoppiarono degli scontri con la polizia, in cui rimase ucciso un uomo, a seguito dei quali Leka fugg\u00ec dal paese. Processato in contumacia, venne condannato a tre anni di pena con l'accusa di sedizione. Nel marzo 2002 gli fu concesso il perdono e 72 parlamentari albanesi invitarono la famiglia di Leka a rientrare in patria.\nLeka si impegn\u00f2 nella vita politica albanese, sostenuto dal Partito Movimento per la Legalit\u00e0, e in seguito fu a capo del Movimento per lo sviluppo nazionale. Nel febbraio 2006 annunzi\u00f2 il proprio ritiro dalla vita pubblica e politica.\nMor\u00ec nel 2011 all'et\u00e0 di 72 anni.\nVita privata.\nNel 1975 si spos\u00f2 a Biarritz con un'australiana, Susan Barbara Cullen-Ward. La coppia ebbe un figlio, Leka Anwar Zog."}
{"id": "2372164", "revid": "465169", "url": "https://it.wikipedia.org/wiki?curid=2372164", "title": "Eurovision Song Contest 2010", "text": "La cinquantacinquesima edizione dell'Eurovision Song Contest si \u00e8 svolta il 25, 27 e 29 maggio 2010 presso la Telenor Arena di B\u00e6rum, nei pressi di Oslo, in Norvegia. A vincere \u00e8 stata la Germania con il brano \"Satellite\", interpretato da Lena, con un totale di 246 punti.\nIl concorso si \u00e8 articolato in due semifinali e una finale presentate da: Erik Solbakken, Haddy N'jie e Nadia Hasnaoui.\nQuesta edizione ha visto il ritorno della Georgia, assente nella precedente edizione, e il ritiro di Andorra, Montenegro, Repubblica Ceca e Ungheria.\nL'edizione del 2010 \u00e8 spesso ricordata per la canzone portata in gara dalla Moldavia diventata famosa sul web per gli assoli del sassofonista.\nOrganizzazione.\nScelta della sede.\nDopo la vittoria conseguita da Alexander Rybak all'Eurovision Song Contest 2009, la Norvegia espresse il proprio interesse ad ospitare la manifestazione. Nel corso dei giorni successivi fu annunciato che il concorso si sarebbe tenuto nell'area metropolitana di Oslo, optando infine per la Fornebu Arena (poi ribattezzata Telenor Arena) di B\u00e6rum, costruita tra il 2007 e il 2009. L'Oslo Spektrum e la Vallhall Arena della capitale norvegese, cos\u00ec come la Vikingskip di Hamar, furono escluse a causa della ridotta capacit\u00e0.\nLogo e slogan.\nIl 4 dicembre 2009 si tenne la cerimonia dello scambio delle insegne tra Mosca, citt\u00e0 ospitante dell'Eurovision Song Contest 2009, e Oslo e B\u00e6rum, le sedi della successiva edizione della manifestazione musicale. Durante la cerimonia l'emittente norvegese Norsk rikskringkasting (NRK) furono presentati il logo e lo slogan della cinquantacinquesima edizione.\nIl logo \u00e8 composto da sette sfere che si intersecano fra loro per simboleggiare l'incontro fra persone ed emozioni differenti. I colori di base di quest'ultimo sono nero, rosa, bianco e oro. Ad esso \u00e8 stato quindi accostato lo slogan \"\"Share The Moment\", ossia \"Condividi il momento\"\".\nSistema di voto.\nL'11 ottobre 2009, l'Unione europea di radiodiffusione ha annunciato che la struttura delle semifinali sarebbe cambiata affinch\u00e9 i risultati siano determinati dalla combinazione del 50% dei voti delle giurie nazionali ed il 50% del televoto, consentendo di ovviare al problema del \"block-vote\" cio\u00e8 del voto ai paesi vicini. I 10 paesi con i punteggi pi\u00f9 alti in ogni semifinale si qualificano per la finale.\nQuesta \u00e8 una nuova introduzione, rispetto ai metodi di votazione usati nel 2008 e nel 2009, quando nove paesi erano scelti esclusivamente dal televoto ed un paese dalla giuria internazionale. Un'altra innovazione consiste nell'apertura del televoto gi\u00e0 dal momento delle esibizioni, per concedere un maggior tempo a disposizione per votare.\nPossibile ritorno dell'orchestra.\nUn consistente numero di fan ha iniziato una campagna su Facebook a favore del ritorno dell'orchestra all'Eurovision Song Contest, per la prima volta dal 1998, alla quale hanno aderito pi\u00f9 di 4.000 persone. L'orchestra, \u00e8 stata presente dalla prima edizione fino al 1998 poich\u00e9 il rapido sviluppo tecnologico della musica aveva reso possibile l'utilizzo delle basi. Nonostante il successo della campagna l'orchestra non \u00e8 stata presente. Tra l'altro Jan Fredrik Heyerdahl, parte della Norsk Radio Orchestra, ha affermato che sarebbe stato interessato a partecipare allo show l'anno successivo.\nStati partecipanti.\nIl 31 dicembre 2009 \u00e8 stata ufficializzata la lista definitiva degli Stati partecipanti a questa edizione, che prevede 39 paesi; Questa edizione conta il minor numero di paesi in gara dal 2006: Repubblica Ceca, Ungheria, Montenegro e Andorra hanno confermato il loro ritiro.\nVerso l'evento.\n\"Eurovision in Concert 2010\".\nLa seconda edizione dell'evento che anticipa l'ESC si \u00e8 tenuta il 24 aprile 2010 presso il \"Lexion Venue\" di Westzaan, condotta da Marga Bult (rappresentante dei Paesi Bassi all'Eurovision Song Contest 1987) e Cornald Maas; vi hanno partecipato:\n\"London Eurovision Preview Party 2010\".\nLa terza edizione dell'evento (oggi chiamato London Eurovision Party) si \u00e8 tenuta il 2 maggio 2010, al \"Shadow Lounge\" di Londra, condotta da Paddy O'Connell; vi hanno partecipato:\nL'evento.\nSemifinali.\nDigame ha calcolato la composizione delle urne nelle quali sono stati divisi gli Stati partecipanti, determinate in base allo storico delle votazioni.\nLa loro composizione \u00e8 stata:\nIl 7 febbraio 2010, ad Oslo, si \u00e8 svolto il sorteggio (presentato da Peter Svaar), per determinare in quale met\u00e0 delle semifinali si esibiranno gli stati sorteggiati e la semifinale in cui avranno il diritto di voto gli Stati gi\u00e0 qualificati alla finale. Nel sorteggio \u00e8 stato, inoltre, esplicitato che le semifinali verranno composte da 17 Stati ciascuna, e che l'ordine di esibizione esatto verr\u00e0 stabilito durante l'incontro con i capo delegazione. \nIn base all'esito del sorteggio, le semifinali sono state quindi cos\u00ec composte:\nOrdine di esibizione.\nIl 23 marzo 2010, si \u00e8 svolto l'incontro con i capo delegazione, per determinare l'ordine di esibizione ufficiale dei paesi nelle semifinali, e dei finalisti di diritto nella finale.\nPrima semifinale.\nLa prima semifinale si \u00e8 tenuta il 25 maggio 2010; vi hanno partecipato 17 Stati, e hanno votato anche Francia, Germania e Spagna.\n12 punti\nSeconda semifinale.\nLa seconda semifinale si \u00e8 tenuta il 27 maggio 2010; vi hanno partecipato 17 Stati, e hanno votato anche Norvegia e Regno Unito.\n12 punti\nFinale.\n12 punti\nMarcel Bezen\u00e7on Awards.\nI vincitori sono stati:\nOGAE 2010.\nL'OGAE 2010 \u00e8 una classifica fatta da gruppi dell'OGAE, un'organizzazione internazionale che consiste in un network di oltre 40 fan club del Contest di vari Paesi europei e non. Come ogni anno, i membri dell'OGAE hanno avuto l'opportunit\u00e0 di votare per la loro canzone preferita prima della gara e i risultati sono stati pubblicati sul sito web dell'organizzazione.\nPortavoce.\nIl 23 marzo 2010, durante l'incontro con i capo delegazione, \u00e8 stato stabilito l'ordine di presentazione dei portavoce. L'ordine inizialmente stabilito ed i portavoce sono:\nControversie.\nMai come prima, all'edizione 2010 sono legate numerosissime controversie:"}
{"id": "2372165", "revid": "1855442", "url": "https://it.wikipedia.org/wiki?curid=2372165", "title": "Pietro Favre", "text": "Biografia.\nNacque da un'umile famiglia contadina savoiarda. All'et\u00e0 di dodici anni fece voto di castit\u00e0.\nNel 1525, grazie all'interessamento uno zio, monaco certosino, venne inviato a Parigi per studiare filosofia alla Sorbona: nel collegio di Santa Barbara ebbe come compagni di stanza Francesco Saverio ed Ignazio di Loyola.\nConseguita la laurea, partecip\u00f2 a un mese di esercizi spirituali, la pratica di ritiro spirituale ideata da Ignazio e, nel 1534, venne ordinato sacerdote: fu tra i sei seguaci di Ignazio che il 15 agosto 1534, nella chiesa di Montmartre, diedero inizio alla Compagnia di Ges\u00f9.\nNel 1536, assieme ai compagni, raggiunse Venezia per imbarcarsi per la Terra santa, ma dovette desistere a causa della guerra tra turchi e veneziani; si rec\u00f2 quindi a Roma, dove si mise a disposizione di papa Paolo III.\nSu incarico del pontefice, tenne la cattedra di teologia con Diego La\u00ednez alla Sapienza. Fu in Germania, Spagna e Portogallo per affari ecclesiastici. In Spagna fu il padre spirituale di Francesco Borgia (1510-1572), che poi divenne Preposito generale della Compagnia di Ges\u00f9.\nNel 1546 il papa lo richiam\u00f2 a Roma per partecipare al concilio di Trento come teologo ma, ammalato, mor\u00ec pochi giorni dopo il suo arrivo.\nIl culto.\nIl culto tributato sin dalla morte a Favre come beato, fu solennemente approvato da papa Pio IX il 5 settembre 1872.\nIl 17 dicembre 2013 papa Francesco ne estese il culto liturgico alla Chiesa universale.\nLa sua memoria viene celebrata il 1\u00ba agosto."}
{"id": "2372174", "revid": "126257", "url": "https://it.wikipedia.org/wiki?curid=2372174", "title": "Ferrari 330 P", "text": ""}
{"id": "2372176", "revid": "310175", "url": "https://it.wikipedia.org/wiki?curid=2372176", "title": "Ferrari P4", "text": ""}
{"id": "2372178", "revid": "320578", "url": "https://it.wikipedia.org/wiki?curid=2372178", "title": "Discendenza patrilineare", "text": ""}
{"id": "2372179", "revid": "228587", "url": "https://it.wikipedia.org/wiki?curid=2372179", "title": "Whispers (brano musicale)", "text": "Whispers \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\nProveniente dall'album del 1989 \"Sleeping with the Past\", si presenta come una traccia di chiaro stampo pop, con largo uso di tastiere. Elton John le suona come in tutto il resto dell'LP, ed \u00e8 accompagnato da Romeo Williams al basso, da Jonathan Moffett alla batteria e da Davey Johnstone alla chitarra. Fred Mandel e Guy Babylon si occupano inoltre di altre tastiere. Degno di menzione risulta essere il finale strumentale del brano; il testo di Bernie significa letteralmente \"Sussurri\".\n\"Whispers\" fu pubblicata come singolo in alcuni Paesi dell'Europa continentale come Paesi Bassi e Francia (in quest'ultima nazione essa consegu\u00ec una #11)."}
{"id": "2372180", "revid": "320578", "url": "https://it.wikipedia.org/wiki?curid=2372180", "title": "Discendenza agnatizia", "text": ""}
{"id": "2372182", "revid": "287204", "url": "https://it.wikipedia.org/wiki?curid=2372182", "title": "Martha Root", "text": "Martha Root incontr\u00f2 molti capi di Stato tra i quali la regina Maria di Romania che fu la prima monarca ad avere accettato il messaggio di Bah\u00e1'u'll\u00e1h e ad avere aderito alla fede bah\u00e1'\u00ed. Shoghi Effendi la nomin\u00f2, postuma, Mano della Causa.\nPrimi anni.\nMartha Root figlia di Timothy e Nancy Root ebbe due fratelli maggiori, Clarence e Claude. Dopo la sua nascita la famiglia si trasfer\u00ec a Cambridge Springs, in Pennsylvania.\nMartha, nota come Mattie, non fu la tipica ragazza americana dell'epoca, era infatti pi\u00f9 interessata allo studio che ai consueti lavori domestici. Si distinse per i risultati scolastici e per essere stata una delle prime donne americane ad avere frequentato l'universit\u00e0, l'Universit\u00e0 di Chicago, e a conseguire nel 1895 il relativo diploma.\nGiornalista.\nDopo il diploma inizi\u00f2 a lavorare come insegnante, ma presto si dedic\u00f2 all'attivit\u00e0 giornalistica scrivendo per diversi giornali.\nNell'estate del 1900 lavor\u00f2 per il \"Chronicle Telegraph \" di Pittsburgh e nell'autunno per il \"Pittsburgh Dispatch\". Inizi\u00f2 a scrivere di automobili, e ci\u00f2 la port\u00f2 in Francia e quindi di nuovo a Pittsburgh.\nFede Bah\u00e1'\u00ed.\nNel 1909 incontr\u00f2 Roy C. Wilhem, un'altra Mano della Causa postuma, che la introdusse alla Fede Bah\u00e1'\u00ed dandole alcune opere da studiare per approfondire l'argomento.\nDurante questa ricerca, all'inizio di ordine culturale-religioso, ebbe contatti con diversi membri della comunit\u00e0 bah\u00e1'\u00ed compreso Thornton Chase e Arthur Agnew a Chicago.\nVerso la fine del 1909 dichiar\u00f2 di accettare gli insegnamenti di Bah\u00e1'u'll\u00e1h, il fondatore della religione bahai, divenendo essa stessa una Bahai. Durante questo periodo scrisse per il \"Pittsburgh Post\" un lungo e dettagliato articolo sulla storia e sui principi della religione bah\u00e1'\u00ed.\nNel 1911 partecip\u00f2 alla assemblea annuale bah\u00e1'\u00ed che si tenne a Chicago.\n'Abdu'l-Bah\u00e1.\nDurante il 1911 e il 1912, 'Abdu'l-Bah\u00e1, il figlio di Bah\u00e1'u'll\u00e1h, visit\u00f2 gli Stati Uniti e il Canada. Martha Root partecip\u00f2 a molte delle conferenze di `Abdu'l-Bah\u00e1's e ne organizz\u00f2 quelle di Pittsburgh.\nIn questo periodo fu colpita da un cancro al seno, che apparentemente and\u00f2 in remissione.\nViaggi.\nDopo l'incontro con 'Abdu'l-Bah\u00e1, Martha Root inizi\u00f2 un giro del mondo per diffondere gli insegnamenti della fede bahai.\nLasci\u00f2 gli Stati Uniti il 30 gennaio 1915, e dopo avere visitato alcuni paesi europei tent\u00f2 di recarsi in Palestina per visitare i siti santi bahai, ma non pot\u00e9 a causa dello scoppio della I guerra mondiale.\nSi rec\u00f2, invece, in Egitto dove rimase per sei mesi, scrivendo diversi articoli\ngiornalistici.\nSuccessivamente si rec\u00f2 a Bombay, a Rangoon, nel Giappone e alle Hawaii.\nRientr\u00f2 negli Stati Uniti, via San Francisco, il 29 agosto 1915.\nDopo essere rimasta negli Stati Uniti per cinque anni and\u00f2, nel 1920, in Canada visitando Saint John, Montr\u00e9al, London, in Ontario e Saint Thomas dove organizz\u00f2 alcuni corsi di insegnamento.\nSi rec\u00f2, quindi, in Messico e in Guatemala dove intendeva incontrarne i presidenti, ma ci\u00f2 non fu possibile a causa dellasituazione politica rivoluzionaria del momento.\nNel 1921 il suo cancro riapparve in maniera pi\u00f9 virulenta causandole notevole sofferenza e al contempo la salute del padre inizi\u00f2 a declinare con la conseguenza che dovette limitare i suoi viaggi.\nNuovi viaggi.\nDopo la morte del padre, 3 novembre 1922, ormai cinquantenne inizi\u00f2 a viaggiare nuovamente.\nViaggi\u00f2 attraverso gli Stati Uniti, il Canada, il Giappone e la Cina diffondendo la religione bah\u00e1'\u00ed\nSi rec\u00f2 in Australia, Nuova Zelanda, Tasmania, e a Hong Kong, aiutando i pionieri bahai a insegnare la fede, quindi in Sudafrica, dove partecip\u00f2 a diverse trasmissioni radiofoniche.\nStudi\u00f2 l'Esperanto e incontr\u00f2 Lidia Zamenhof, la figlia di Ludwig Zamenhof, il creatore dell'Esperanto, che sarebbero, poi, divenuti entrambi Bahai.\nMaria di Romania.\nNel 1923 si rec\u00f2 a Bucarest, in Romania, e invi\u00f2 alla regina Maria una copia del libro \"Bah\u00e1'u'll\u00e1h e la Nuova Era\" di John E. Esslemont.\nDue giorni dopo avere ricevuto il libro, la regina le concesse una udienza. La regina si convert\u00ec alla fede bahai divenendo il primo monarca ad averne abbracciato i principi.\nUltimi viaggi.\nNel 1925 Martha Root si rec\u00f2 in Palestina in pellegrinaggio per visitare i luoghi santi bahai, qui incontr\u00f2 Bah\u00edyyih Kh\u00e1num e Shoghi Effendi.\nViaggi\u00f2, poi, per il Regno Unito, la Germania, la Grecia, la Jugoslavia e la Cecoslovacchia diffondendo sempre la fede bahai.\nAnd\u00f2 quindi in Persia per incontrare lo sci\u00e0 Reza Pahlavi, anche se Shoghi Effendi glielo aveva sconsigliato: l'incontro non ebbe luogo.\nUltimi anni.\nNel 1930 avrebbe voluto incontrare l'Imperatore Hirohito del Giappone ma funzionari statunitensi glielo negarono, perci\u00f2 si dovette accontentare di inviare all'imperatore alcuni libri bahai. Continu\u00f2 a viaggiare anche se la sua salute peggiorava. Nel 1937 si rec\u00f2 nelle Hawaii, in Cina e in India. Ritorn\u00f2 nel 1938 alle Hawaii dove mor\u00ec il 28 settembre 1939."}
{"id": "2372183", "revid": "767487", "url": "https://it.wikipedia.org/wiki?curid=2372183", "title": "Federazione di rugby a 15 della Corea del Sud", "text": "La Federazione Rugby XV della Corea del Sud \u00e8 l'organo che governa il Rugby a 15 nella Corea del Sud.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2372184", "revid": "300067", "url": "https://it.wikipedia.org/wiki?curid=2372184", "title": "Kevin McKenna", "text": ""}
{"id": "2372190", "revid": "767487", "url": "https://it.wikipedia.org/wiki?curid=2372190", "title": "Guy Babylon", "text": "Biografia.\nNoto soprattutto per la sua collaborazione con Elton John, Guy cresce ascoltando la musica di gruppi come i Led Zeppelin, gli Yes e i Gentle Giant. Dopo aver frequentato la \"Francis Scott Key High School\" si iscrive con successo alla \"University of South Florida\"; si trasferisce poi in California (e precisamente a Los Angeles). Nel 1988 esordisce come tastierista della Elton John Band e contribuisce alle sessioni di registrazione per l'album \"Sleeping with the Past\" (pubblicato nel 1989); nel 2001 vince un Grammy Award per i suoi contributi al musical \"Aida\", scritto da Elton e da Tim Rice. Lavorer\u00e0 molto anche al musical \"Lestat\", prodotto sempre da Elton John, stavolta per\u00f2 in coppia con Bernie Taupin. Fino a poco tempo fa Guy viveva a Los Angeles con la moglie e i figli ed era il tastierista ufficiale della Elton John Band, ma il 2 settembre 2009 \u00e8 deceduto improvvisamente per arresto cardiaco. In sua memoria, un commosso Elton John gli dedicher\u00e0 \"Your Song\" e l'intero concerto gratuito tenutosi a Napoli l'11 settembre dello stesso anno."}
{"id": "2372192", "revid": "775372", "url": "https://it.wikipedia.org/wiki?curid=2372192", "title": "Consiglio privato di sua maest\u00e0", "text": "Il Consiglio privato di sua maest\u00e0 (in inglese: \"Her Majesty's Most Honourable Privy Council\", talvolta indicato semplicemente come privy council o abbreviato in PC) \u00e8 un organo di consiglieri del sovrano britannico, che consiglia formalmente il sovrano nell'esercizio delle prerogative reali, ed emette (con la definizione di \"Queen-in-Council\", Regina-in-Consiglio) provvedimenti esecutivi noti come \"Orders of Council\" (Ordini del Consiglio). Generalmente, questi provvedimenti sono utilizzati per la promulgazione delle leggi del Parlamento, per la nomina di funzionari designati del governo, e per regolare alcune istituzioni pubbliche. \nComposizione.\nIl Consiglio privato \u00e8 composto per lo pi\u00f9 da politici, membri in carica o passati della Camera dei Comuni o della Camera dei Lord del Regno Unito.\nIl principale esponente \u00e8 il Lord Presidente del Consiglio, che \u00e8 di diritto membro del Governo. Generalmente, questo ruolo \u00e8 affidato al Presidente della Camera dei Comuni o della Camera dei Lord.\nStoria.\nIl Consiglio privato del Regno unito fu preceduto dal Consiglio privato di Scozia e dal Consiglio privato d'Inghilterra. Gli eventi chiave che hanno portato al Consiglio privato attuale sono sotto riportati.\nNell'Inghilterra anglosassone, Witenagemot fu il primo equivalente del Consiglio privato d'Inghilterra. Durante il regno dei monarchi normanni, la corona inglese era consigliata da una corte regia o \"curia regis\", che consisteva di magnati, ecclesiastici e alti ufficiali della Corona. Questa istituzione in origine trattava con il sovrano di argomenti come la legislazione, l'amministrazione e la giustizia. In seguito, dalla corte si evolvettero diversi corpi che assunsero funzioni distinte: i tribunali assunsero il potere di dispensare la giustizia, mentre il Parlamento divenne il supremo legislatore del regno. Ciononostante, il Consiglio mantenne il potere di tenere udienza per le dispute legali, sia in prima istanza che in appello. Inoltre, le leggi promulgate dal sovrano su avviso del Consiglio privato, piuttosto che su consiglio del Parlamento, venivano accettate come valide. I sovrani pi\u00f9 potenti utilizzarono spesso il Consiglio per vanificare gli atti dei tribunali e del Parlamento: ad esempio, ad un comitato del Consiglio, che in seguito divenne la Star Chamber, fu permesso durante il XV secolo di infliggere qualunque pena eccetto la morte, senza essere soggetto ad alcuna procedura legale. Durante il regno di Enrico VIII al sovrano, su avviso del Consiglio, fu permesso di promulgare leggi tramite la sola proclamazione. La preminenza legislativa del Parlamento non fu restaurata fino a dopo la morte di Enrico VIII . Anche se il Consiglio reale mantenne le responsabilit\u00e0 legislative e giudiziarie, divenne una istituzione principalmente amministrativa. Il Consiglio consisteva di quaranta membri nel 1553, ma il sovrano faceva solitamente affidamento ad un comitato pi\u00f9 ristretto, che poi evolvette nel moderno Gabinetto.\nCon la fine della guerra civile inglese la monarchia, la Camera dei lord e il Consiglio privato vennero aboliti. La restante camera parlamentare, la Camera dei comuni, istitu\u00ec un Consiglio di Stato per dare corso alle leggi e per amministrare direttamente la politica. I 41 membri del Consiglio venivano eletti dalla Camera dei comuni e venivano guidati da Oliver Cromwell, il dittatore militare \"de facto\" della nazione. Nel 1653, tuttavia, Cromwell divenne Lord protettore e il Consiglio venne ridotto tra 13 e 21 membri, tutti eletti dalla Camera dei comuni. Nel 1657 la Camera affid\u00f2 a Cromwell poteri ancora maggiori, alcuni dei quali erano quelli di competenza dei sovrani; il Consiglio divenne noto come \"Consiglio privato del Protettore\": i membri erano nominati dal Lord protettore ed erano soggetti all'approvazione parlamentare.\nNel 1659, poco prima della restaurazione della monarchia, il Consiglio del protettore fu abolito. Carlo II re-istitu\u00ec il Consiglio privato ma, come i precedenti sovrani Stuart, decise di affidarsi a un gruppo ridotto di consiglieri. Con Giorgio I a questo comitato furono affidati ancora pi\u00f9 poteri: inizi\u00f2 a riunirsi anche in assenza del sovrano, comunicandogli le proprie decisioni dopo averle autorizzate.\nIl Consiglio privato britannico pertanto cess\u00f2 di essere una istituzione di importanti consiglieri del sovrano: il ruolo pass\u00f2 a un comitato del Consiglio, oggi noto come Gabinetto.\nCaratteristiche.\nEsso \u00e8 un organo consultivo del sovrano nell'esercizio delle prerogative reali, e, quando vi partecipa anche la Regina, emana ordini esecutivi come gli Ordini del Consiglio (\"Orders in Council\"), che principalmente servono per adottare i regolamenti. Il consiglio stesso ha l'autorit\u00e0 di emanare ordini esecutivi, che sono utilizzati principalmente per regolare alcune istituzioni pubbliche.\nIl sindacato giurisdizionale si estende pertanto anche a questo tipo di atto che, formalmente emanato nell\u2019esercizio della prerogativa regia, in realt\u00e0 \u00e8 un atto dell\u2019Esecutivo e come tale viene sottoposto ai criteri di scrutinio sedimentatisi negli ultimi decenni. Per evitare le conseguenze ultime di questa giurisprudenza, alcuni poteri di prerogativa regia sono stati caratterizzati \u00abnell\u2019ordinamento inglese per l\u2019immunit\u00e0 dalla giurisdizione, ad esempio quelli concernenti la politica estera e quelli emanati personalmente dal Sovrano su \"advice\" del Primo Ministro che incidano sui rapporti tra gli organi di vertice dell\u2019ordinamento i quali, per\u00f2, risultano non giustiziabili in forza della \u201cnon legal rule\u201d che ne disciplina l\u2019esercizio e non tanto, quindi, in ragione di un\u2019immunit\u00e0 dal sindacato delle Corti discendente dalla politicit\u00e0 dell\u2019atto\u00bb.\nFunzioni.\nIl Consiglio pu\u00f2 anche delegare l'autorit\u00e0 di emettere Ordini del Consiglio, utilizzati principalmente per regolare alcune istituzioni pubbliche. \nIl Consiglio altres\u00ec raccomanda al Sovrano sul tema delle Carte Reali (\"Royal Charters\"), che vengono utilizzate per assegnare status speciali ad alcune istituzioni, alle citt\u00e0, ai borough oppure ad autorit\u00e0 locali. \nAlcune funzioni giudiziarie sono anche svolte dal \"Queen-in-Council\", anche se nella pratica l'effettivo lavoro di audizione e decisione sui casi viene svolto quotidianamente dal Comitato giudiziario del Consiglio privato. Il Comitato Giudiziario consiste di giudici esperti, nominati come Consiglieri privati: in particolare si tratta di giudici della Corte suprema del Regno Unito e giudici esperti del Commonwealth delle Nazioni. Il Consiglio privato ag\u00ec anche come Corte Suprema di Appello per tutta la durata dell'Impero britannico (ad eccezione che del Regno Unito stesso), e continua a tenere audizioni per le Dipendenze della Corona, per i Territori d'oltremare britannici e per alcuni stati indipendenti del Commonwealth.\nDalla Regina in Consiglio possono essere esercitate anche alcune funzioni giudiziarie, nonostante che, al giorno d'oggi, le audizioni e le decisioni sono esclusivamente prese dal Comitato Giudiziario del Consiglio Privato. Questo comitato \u00e8 costituito dai giudici anziani nominati Consiglieri Privati: giudici della corte suprema del Regno Unito, giudici della corte d'appello d'Inghilterra e del Galles, giudici della corte d'appello dell'Irlanda del Nord, giudici della \"Inner House of the Court of Session\" (la corte suprema civile scozzese) e giudici da vari stati membri del Commonwealth."}
{"id": "2372193", "revid": "25152", "url": "https://it.wikipedia.org/wiki?curid=2372193", "title": "Martha Louise Root", "text": ""}
{"id": "2372194", "revid": "21880", "url": "https://it.wikipedia.org/wiki?curid=2372194", "title": "Agoniatitina", "text": "Gli Agoniatitina sono un sottordine di cefalopodi estinti appartenenti agli Ammonoidea (ammoniti in senso lato), vissuti dal Devoniano Inferiore (Emsiano) al Devoniano Medio (Givetiano). Sono cefalopodi dotati di conchiglia esterna (ectococleati), con camere interne collegate da un sifone che permetteva all'animale di introdurre nelle camere stesse gas e liquido tramite un processo osmotico per variare il proprio galleggiamento. L'animale viveva solo nell'ultima camera, la pi\u00f9 ampia (camera d'abitazione). Si tratta delle forme ancestrali, le pi\u00f9 antiche e primitive di ammonoidi, progenitrici di tutti i taxa successivi di questo gruppo. Si evolvono rapidamente nel Devoniano Inferiore dai \"Bactritida\", un ordine di cefalopodi di posizione tassonomica ancora incerta caratterizzati da suture debolmente ondulate e sifone in posizione ventrale, con conchiglia diritta (ortocona) o debolmente ricurva (cirtocona). Da queste prime forme, in pochi milioni di anni si assiste all'affermazione dei primi veri \"Agoniatitina\", attraverso forme con avvolgimento planispirale sempre pi\u00f9 stretto, fino a forme involute con giri parzialmente sovrapposti, sempre pi\u00f9 efficienti dal punto di vista idrodinamico. Questo gruppo si estingue alla fine del Devoniano Medio."}
{"id": "2372195", "revid": "339392", "url": "https://it.wikipedia.org/wiki?curid=2372195", "title": "Her Majesty's Most Honourable Privy Council", "text": ""}
{"id": "2372196", "revid": "124123", "url": "https://it.wikipedia.org/wiki?curid=2372196", "title": "Charles Carmichael Lacaita", "text": "Figlio dell'uomo politico pugliese Sir Giacomo Lacaita e di Maria Clavering Gibson-Carmichael figlia di Sir Thomas Gibson-Carmichael. Studi\u00f2 al Balliol College di Oxford, nel 1885 fu eletto al Parlamento britannico.\nAl suo nome sono state dedicate numerose specie tra cui \"Cirsium lacaitae\" e \"Ophrys lacaitae\"."}
{"id": "2372197", "revid": "3115", "url": "https://it.wikipedia.org/wiki?curid=2372197", "title": "Rosettanet", "text": ""}
{"id": "2372200", "revid": "149727", "url": "https://it.wikipedia.org/wiki?curid=2372200", "title": "Stazione di Monasterace", "text": ""}
{"id": "2372203", "revid": "599013", "url": "https://it.wikipedia.org/wiki?curid=2372203", "title": "Hank McDowell", "text": ""}
{"id": "2372204", "revid": "339392", "url": "https://it.wikipedia.org/wiki?curid=2372204", "title": "Consiglio privato di Sua Maest\u00e0", "text": ""}
{"id": "2372205", "revid": "599013", "url": "https://it.wikipedia.org/wiki?curid=2372205", "title": "Garry Witts", "text": ""}
{"id": "2372208", "revid": "149727", "url": "https://it.wikipedia.org/wiki?curid=2372208", "title": "Sant'Andrea dell'Jonio", "text": ""}
{"id": "2372209", "revid": "149727", "url": "https://it.wikipedia.org/wiki?curid=2372209", "title": "Santa Caterina dell'Jonio", "text": ""}
{"id": "2372210", "revid": "767487", "url": "https://it.wikipedia.org/wiki?curid=2372210", "title": "Pollo Tropical", "text": "Pollo Tropical \u00e8 una catena di ristoranti Fast Food con quartier generale a Miami in Florida specializzata nella cucina cubana. \"Pollo Tropical\" \u00e8 di propriet\u00e0 della Carrols Corporation. Il primo fast food \"Pollo Tropical\" fu inaugurato nel novembre del 1988 a Miami.\nIl piatto principale pi\u00f9 conosciuto \u00e8 il pollo marinato e poi grigliato servito con fagioli neri e riso. Come contorni vengono proposte patatine fritte, insalate e yuca fritta.\nStoria.\nPollo Tropical \u00e8 stata fondata nel 1988 da due fratelli di Miami, Larry e Stuart Harris. La ricetta del pollo era il risultato dello studio di libri di cucina di Larry sulla cucina latinoamericana e della conduzione di esperimenti sulla griglia del suo cortile per perfezionare la marinata. Fin dall'inizio, la strategia del ristorante \u00e8 stata quella di grigliare il pollo marinato sotto gli occhi dei clienti. Non c'erano voci di menu preconfezionate e precotte e nessun forno a microonde. Nel 1993, l'azienda aveva otto negozi ed \u00e8 diventata pubblica. Ha aperto 19 sedi in un anno, comprese quelle a New York, Chicago, Atlanta e Tampa. La maggior parte delle nuove sedi chiuse entro un anno dall'apertura. Nel 1998, Pollo Tropical \u00e8 stata venduta al Carrols Restaurant Group, che era ed \u00e8 il pi\u00f9 grande franchisee di Burger King negli Stati Uniti. Dopo un periodo di rapida espansione, c'erano sessantanove sedi di propriet\u00e0 dell'azienda e numerosi affiliati nelle regioni dell'America Latina e dei Caraibi.\nPollo Tropical \u00e8 ora una consociata di Fiesta Restaurant Group, Inc., scorporata da Carrols Restaurant Group nel 2012. Fiesta possiede, gestisce e concede in franchising i marchi di ristoranti Pollo Tropical e Taco Cabana. La sua sede si trova nella zona Doral di Miami dal 2017. La societ\u00e0 possiede e gestisce pi\u00f9 di 140 sedi in tutta la Florida, oltre a cinque ristoranti autorizzati nei campus universitari e 32 sedi in franchising nei Caraibi, America centrale, Sud America e Porto Rico."}
{"id": "2372211", "revid": "599013", "url": "https://it.wikipedia.org/wiki?curid=2372211", "title": "Clinton Wheeler", "text": ""}
{"id": "2372216", "revid": "119282731", "url": "https://it.wikipedia.org/wiki?curid=2372216", "title": "Milindapa\u00f1ha", "text": "Il Milindapa\u00f1ha (p\u0101li, sanscrito: \"Mili\u1e47\u1e0dapa\u00f1ha\", \"Le domande di Menandro\" o anche \"N\u0101gasenabhiksus\u016btra\", \"Il Sutra del monaco N\u0101gasena\") \u00e8 un testo buddhista composto sotto forma di dialogo in lingua p\u0101li scritto originariamente in una lingua pracrita, probabilmente in g\u0101ndh\u0101r\u012b, tra i due secoli a cavallo dell'inizio della nostra era.\nProblemi linguistici e testuali.\nDella originaria versione in g\u0101ndh\u0101r\u012b, composta presumibilmente nel Ka\u015bmir, rimangono solo due traduzioni in cinese di autore sconosciuto redatte durante la dinastia Jin (317\u2013420) con il titolo di \u90a3\u5148\u6bd4\u4e18\u7d93 \"N\u00e0xi\u0101nb\u01d0qi\u016bj\u012bng\" (\"Il Sutra del monaco N\u0101gasena\", giapp. \"Nasenbikuky\u014d\", conservate nel \"L\u00f9nj\u00edb\u00f9\" al T.D. 1670). &lt;br&gt;\nQuesta versione cinese \u00e8 in soli tre volumi, a differenza di quella attualmente esistente in p\u0101li in quattro volumi, l'ultimo dei quali a sua volta quadripartito. Questa discrepanza pu\u00f2 essere spiegata col fatto che il testo non fu inserito nel canone buddhista in quanto non rientrante in nessuno dei classici \"Tre Canestri\" (Sutra, Vinaya, Abhidharma) se non in epoca pi\u00f9 tarda e nella sola Birmania (nel Sutra Pitaka, sezione Khuddaka Nikaya).&lt;br&gt;\nLa mancanza di una precisa collocazione canonica permise che il testo subisse varie modificazioni che si stratificarono nel corso del tempo. Il fatto che il Milindapa\u00f1ha conservi al suo interno, nella successiva traduzione p\u0101li, delle citazioni di testi canonici che non compaiono nel Canone p\u0101li, ma probabilmente appartenenti al perduto canone sanscrito della scuola Sarv\u0101stiv\u0101da, permette di confermare la collocazione geografica della genesi dell'opera.&lt;br&gt;\nL'opera in p\u0101li, cos\u00ec come la conosciamo oggi, appare per la prima volta citata in parti del \"Visuddhimagga\" di Buddhaghosa (370-450)\nL'opera.\nIl dialogo filosofico di argomento buddhista \u00e8 ambientato nella citt\u00e0 di S\u0101gal\u0101 (l'odierna Siy\u0101lko\u1e6d) tra il monaco N\u0101gasena, altrimenti ignoto, e Milinda, il sovrano indo-greco Menandro I regnante tra il 155 e il 130 a.C. circa su un territorio variamente descritto dalle fonti da una porzione del Punjab fino a tutta la pianura gangetica fino a P\u0101\u1e6daliputra.&lt;br&gt;\nOltre alle fonti archeologiche numismatiche, Menandro I \u00e8 citato da vari storici quali Strabone, Pata\u00f1jali, Plutarco e nel \"G\u0101rg\u012bsa\u1e43hit\u0101\".&lt;br&gt;\nLa struttura del testo \u00e8 basata su una serie di domande dottrinali e dubbi derivanti da apparenti aporie logiche poste da Milinda a N\u0101gasena, il quale risponde in stile chiaro e diretto, con molti esempi tratti dall'esperienza quotidiana, ma arricchiti da numerose citazioni da Sutra, brani del Vinaya, biografie delle vite anteriori del Buddha contenute nelle \"J\u0101taka\".&lt;br&gt;\nNel testo \u00e8 riportata anche la presa di rifugio nei Tre Gioielli (il Buddha, il Dharma ed il Sangha) da parte di Menandro, segnando cos\u00ec anche formalmente la sua conversione al Buddhismo. Nel testo si specifica in seguito che il sovrano abdic\u00f2 in favore del figlio e dallo stato laicale prese i voti monastici.\nLe traduzioni.\nLe traduzioni in lingue occidentali del Milindapa\u00f1ha:"}
{"id": "2372217", "revid": "827882", "url": "https://it.wikipedia.org/wiki?curid=2372217", "title": "William Babell", "text": "Biografia.\nStudi\u00f2 musica con suo padre, Charles Babel, fagottista della \"Drury Lane orchestra\", con Johann Christoph Pepusch e probabilmente con George Frideric Handel. Suonava il violino nella banda privata di George I, e dal 1711 ne abbiamo notizia come clavicembalista; in quell'epoca appariva spesso con William Corbett, James Paisible, e pi\u00f9 tardi con Matthew Dubourg. Lavor\u00f2 per il \"Lincoln's Inn Fields Theatre\". Dal novembre 1718 fino alla morte fu organista nella chiesa di Tutti i Santi in Bread Street, dove gli succedette John Stanley.\nLa sua morte prematura fu attribuita a \"costumi di intemperanza\". Fu sepolto nella Chiesa di Tutti i Santi di Canonbury, nell'Islington.\nLavori musicali.\nScrisse numerosi arrangiamenti per tastiera di arie delle opere dei suoi tempi. Tali arrangiamenti vennero pubblicati in Francia, Paesi Bassi e Germania, cos\u00ec come in Inghilterra, e gli procurarono la stima di cui godette come musicista.\nIl suo stile fu influenzato fortemente dalla sua stretta conoscenza di Handel. Secondo Johann Mattheson fu un virtuoso dell'organo migliore di Handel stesso, anche se lo storico musicale Charles Burney critic\u00f2 la sua maniera di suonare gli arrangiamenti, mentre un altro storico della musica, John Hawkins riteneva pi\u00f9 fondato il loro successo.\nTra le arie trascritte da Babell c'\u00e8 \"Vo' far guerra\", dal Rinaldo di Handel. Handel l'aveva concepita come un pezzo da solista per il suo clavicembalo ed \u00e8 abbastanza significativa per il suo carattere di virtuosismo. La trascrizione di Babell fu scritta a memoria a partire dall'improvvisazione di Haendel durante un concerto.\nBabell scrisse anche sonate originali per flauto, violino and basso continuo, concerti e qualche altro piccolo lavoro. I suoi movimenti lenti sono considerati esempi significativi della pratica settecentesca dell'ornamentazione e dell'improvvisazione.\nOpere stampate.\nAltri lavori per clavicembalo ci sono pervenuti soltanto in manoscritto."}
{"id": "2372218", "revid": "1991", "url": "https://it.wikipedia.org/wiki?curid=2372218", "title": "Milinda pa\u00f1ha", "text": ""}
{"id": "2372219", "revid": "1991", "url": "https://it.wikipedia.org/wiki?curid=2372219", "title": "Le domande di Menandro", "text": ""}
{"id": "2372220", "revid": "599013", "url": "https://it.wikipedia.org/wiki?curid=2372220", "title": "Bobby Cattage", "text": ""}
{"id": "2372233", "revid": "119700532", "url": "https://it.wikipedia.org/wiki?curid=2372233", "title": "Eggdrop", "text": "Eggdrop \u00e8 un popolare bot IRC. \u00c8 il pi\u00f9 vecchio bot per IRC ancora in attivit\u00e0.\nStoria dello Sviluppo.\n\u00c8 stato originariamente scritto da Robey Pointer nel dicembre del 1993 per aiutare a gestire e proteggere il canale #gayteen sul network EFnet. Il primo Eggdrop bot \u00e8 stato nominato Valis.\nEggdrop era stato originariamente programmato per aiutare a gestire e proteggere i canali IRC dagli IRC takeover tentando altre forme di IRC War.\nCaratteristiche.\nEggdrop \u00e8 stato scritto in linguaggio C ed ha caratteristiche interfacce per moduli C e script Tcl che permettono agli utenti di migliorare ulteriormente le funzionalit\u00e0 del bot.\nDeve la sua popolarit\u00e0 alla massiccia quantit\u00e0 di script Tcl disponibili per espandere le sue funzionalit\u00e0, molte delle quali scritte dagli utenti di Eggdrop.\nGli script sono in grado di aggiungere ed estendere funzionalit\u00e0 come: giochi online, statistiche, gestione utenti e canali, immagazzinamento e consultazione delle informazioni, accoglienza degli utenti nel canale, ricordano quando un utente \u00e8 stato visto l'ultima volta in canale, gestiscono botnet, anti-spam, immagazzinano e distribuiscono file (solitamente tramite il protocollo DCC), gestiscono servizi IRC (come ChanServ e NickServ), e molto altro.\nEggdrop permette anche di costruire una botnet, la quale collega tra di loro molti bot che condividono dati e lavorano in maniera coordinata.\nEggdrop incorpora il supporto per condividere le informazioni degli utenti e dei ban dai canali. \u00c8 richiesto uno script per il controllo simultaneo di pi\u00f9 bot e per coordinare la gestione del canale.\nEggdrop crea una botnet che \u00e8 accessibile tramite DCC o telnet. Le persone sono capaci di comunicare tra loro dentro la botnet come in una sorta di piccolo server IRC. Il canale 0 \u00e8 destinato di default a questo tipo di comunicazioni.\nPopolarit\u00e0.\nNel corso degli anni Eggdrop \u00e8 diventato uno dei pi\u00f9 popolari bot che si usano su IRC.\nSupporto.\nIl supporto per Eggdrop \u00e8 disponibile tramite IRC sul canale\n del network IRC Undernet. Su IRCnet e DALnet, il supporto \u00e8 disponibile al canale #eggdrop. Su QuakeNet il supporto \u00e8 disponibile sul canale #eggdrop.support. su EFnet e freenode il supporto \u00e8 disponibile nel canale #egghelp. (Il canale #eggdrop su EFnet non \u00e8 pi\u00f9 un canale d'aiuto dal maggio 2006.) L'aiuto per Eggdrop \u00e8 disponibile anche nel canale #EggFAQ sul network UniBG.\nC'\u00e8 anche un canale d'aiuto per la programmazione in Tcl, e le specifiche estensioni Tcl per Eggdrop sui pi\u00f9 grandi network chiamati #tcl. Attenzione che il canele #tcl su freenode \u00e8 il canale ufficiale di Tcl e non \u00e8 un canale di supporto per gli script di Eggdrop."}
{"id": "2372234", "revid": "121197097", "url": "https://it.wikipedia.org/wiki?curid=2372234", "title": "P\u00e9tur Gu\u00f0mundsson", "text": "Fu il primo islandese a giocare nella NBA."}
{"id": "2372235", "revid": "300067", "url": "https://it.wikipedia.org/wiki?curid=2372235", "title": "Petur Gudmundsson", "text": ""}
{"id": "2372236", "revid": "76963", "url": "https://it.wikipedia.org/wiki?curid=2372236", "title": "Monica Van Campen", "text": "Lavora come modella e attrice fin da molto giovane, dando voce e immagine a diverse campagne pubblicitarie di aziende multinazionali. Negli anni '90 ha recitato in un annuncio pubblicitario per un profumo maschile che in Spagna ha acquisito una notevole notoriet\u00e0.\nHa partecipato a diverse serie TV, alcune sulla rete TV3, ottenendo una maggior fama grazie al suo ruolo in \"Mi querido Klikowsky\", sitcom trasmessa sulla rete ETB 2, il cui personaggio, Silvia, ha avuto un'importanza sempre maggiore con la progressione della serie.\nIn Italia \u00e8 nota principalmente per avere interpretato il ruolo della perfida Claire in \"Faust - La vendetta \u00e8 nel sangue\" (2001), diretto da Brian Yuzna e basato sull'omonima serie a fumetti di David Quinn e Tim Vigil e per il ruolo di Angela in \"Princesas\" (2005) di Fernando Le\u00f3n de Aranoa. Lavora spesso anche in teatro."}
{"id": "2372237", "revid": "121704091", "url": "https://it.wikipedia.org/wiki?curid=2372237", "title": "Circuito virtuale", "text": "Nelle reti di computer, e pi\u00f9 in generale nelle telecomunicazioni, un circuito virtuale (o \"virtual circuit\", abbreviato VC) rappresenta una connessione virtuale o un canale virtuale.\nUn VC \u00e8 normalmente un \"servizio orientato alla connessione\" cio\u00e8 con una modalit\u00e0 di trasferimento a circuito fisso dedicato tra due nodi, per il quale per\u00f2 il trasporto informativo consiste non in flusso continuo di dati oppure suddivisi in slot e frame (TDM), ma nel trasferimento di una sequenza di pacchetti di dati (in formato tipicamente digitale) a richiesta o domanda dell'utente. \nLa commutazione di circuito provvede a mantenere una latenza costante e bit rate, mentre possono variare determinati servizi, a causa dei seguenti fattori: \nMolti protocolli, legati ai circuiti virtuali, provvedono all'instaurazione di un servizio di comunicazione affidabile attraverso la ritrasmissione di dati in seguito all'individuazione di un errore o all'ARQ.\nDescrizione.\nQuesta connessione logica \u00e8 costruita in maniera tale che pi\u00f9 connessioni logiche o \"canali virtuali\" possano condividere la stessa connessione fisica attraverso una forma di multiplazione asincrona. La connessione fisica pu\u00f2 essere ad esempio una connessione via cavo, ma anche un ponte via onde radio.\nAll'interno della connessione fisica, la capacit\u00e0 trasmissiva totale (banda passante) viene quindi divisa in canali virtuali separati mediante il protocollo che gestisce il trasporto dei dati in pacchetti. Il termine \"virtuale\" indica che il canale, oltre che logico, non \u00e8 stabilmente allocato ad un utente o un servizio, ma \u00e8 offerto su domanda o richiesta di servizio al bisogno com'\u00e8 tipico di una rete a pacchetto.\nPerch\u00e9 il trasporto avvenga in modo corretto, i pacchetti vengono etichettati, dal sistema che li invia, con un identificativo (\"label\") (detto VCI) associato al canale logico di appartenenza. Quindi vengono trasmessi tutti tramite lo stesso canale fisico in ordine. Alla ricezione i pacchetti vengono divisi dall'apparato di ricezione, che riconosce le etichette associate ai differenti canali, e smista opportunamente i dati. Alla fine i dati vengono recapitati ai debiti destinatari.\nI protocolli basati su canali virtuali abilitano la comunicazione molti a molti (multi-multicast) a lunga distanza su un gruppo di cavi inferiore (anche uno solo) al numero totale di partner delle comunicazioni totali. Per questo la tecnologia \u00e8 considerata un'evoluzione astratta del funzionamento del permutatore in uso nelle centrali telefoniche.\nL'apparato hardware che esegue l'effettiva permutazione si chiama switch.\nVantaggi.\nIl circuito virtuale identifica quindi un modo di trasferimento alternativo alla classica commutazione di circuito e alla commutazione di pacchetto realizzando un compromesso ottimale tra i due suddetti modi: viene infatti preservato il link statico tipico della commutazione di circuito, ma il flusso informativo anzich\u00e9 continuo viene pacchettizzato e quindi il canale statico \u00e8 utilizzato solo su domanda cio\u00e8 senza preassegnazione: il primo aspetto consente di limitare i problemi di qualit\u00e0 di servizio in termini di variabilit\u00e0 di ritardo nelle comunicazioni real-time come la fonia tipici delle reti a commutazione di pacchetto, il secondo aspetto consente invece di evitare sprechi di risorse trasmissive garantendo una maggiore efficienza dell'utilizzazione del mezzo trasmissivo che \u00e8 invece tipicamente bassa nelle reti a commutazione di circuito come la rete telefonica. Per questi motivi il modo di trasferimento a circuito virtuale, gi\u00e0 implementato nei protocolli X.25, Frame Relay e ATM, rappresenta il compromesso (\"trade off\") ottimale per la realizzazione di reti integrate nei servizi (fonia e dati) ad alta velocit\u00e0 di trasmissione come ad esempio la B-ISDN e le Next Generation Networking.\nCircuito Virtuale layer 4.\nI protocolli destinati al trasporto di pacchetti, come TCP, possono contare sul protocollo di instradamento come l'IP, dove differenti pacchetti possono essere indirizzati su differenti percorsi, cos\u00ec l'invio pu\u00f2 essere fatto in modo disordinato; ci\u00f2 \u00e8 possibile solamente quando si utilizza il TCP come circuito virtuale, perch\u00e9 numera ogni pacchetto e questo permette il loro riordino da parte del ricevitore.\nCircuito Virtuale layer 2/3.\nI protocolli del livello di collegamento e del livello di rete sono basati su commutatori di pacchetti in ordine; questo significa che ogni dato \u00e8 sempre trasportato sullo stesso percorso all'interno della rete, cio\u00e8 passa sempre per gli stessi nodi; I vantaggi di questa tecnologia di commutazione di pacchetto sono:\nEsempi di protocollo a livello di trasporto forniti ad un circuito virtuale.\nEsempi di protocollo a livello di trasporto forniti ad un circuito virtuale:\nEsempio di protocollo di circuito virtuale a livello di rete e a livello datalink, dove i dati vengono inviati utilizzando sempre lo stesso percorso:\nCircuiti virtuali permanenti e variabili nel ATM, Frame Relay e X.25.\nSwitched virtual circuits (SVCs) sono generalmente settati durante la preparazione di una chiamata e disconnessi quando la chiamata \u00e8 terminata; per\u00f2, un Permanent Virtual Circuit (PVC) pu\u00f2 essere stabilito come un'opzione che fornisce un collegamento ad un circuito dedicato attraverso due servizi. La configurazione PVC solitamente \u00e8 preconfigurata dal service provider. A differenza del SVCs, PVC sono raramente rotti/disconnessi. \nIl Switched Virtual Circuit (SVC) \u00e8 un circuito virtuale che viene instaurato dinamicamente a fronte di una richiesta ed \u00e8 rimosso quando la trasmissione \u00e8 completa, per esempio dopo una chiamata telefonica o il download di un file. SVCs sono solitamente utilizzati nelle situazioni in cui la trasmissione dei dati \u00e8 sporadica e/o non sempre entrambe le parti hanno lo stesso Data Terminal Equipment (DTE). \nUn Permantent Virtual Circuit (PVC) \u00e8 un circuito virtuale instaurato per le ripetizioni o per la continuazione dell'uso dello stesso DTE. In un PVC, l'associazione a lungo termine \u00e8 identica alla fase di trasferimento dei dati in una chiamata virtuale."}
{"id": "2372239", "revid": "282877", "url": "https://it.wikipedia.org/wiki?curid=2372239", "title": "Matteo Asola", "text": ""}
{"id": "2372248", "revid": "36426", "url": "https://it.wikipedia.org/wiki?curid=2372248", "title": "San Jacopo sopr'Arno", "text": ""}
{"id": "2372249", "revid": "599013", "url": "https://it.wikipedia.org/wiki?curid=2372249", "title": "Mili\u1e47\u1e0dapa\u00f1ha", "text": ""}
{"id": "2372255", "revid": "212348", "url": "https://it.wikipedia.org/wiki?curid=2372255", "title": "I Pandemonium", "text": ""}
{"id": "2372256", "revid": "812213", "url": "https://it.wikipedia.org/wiki?curid=2372256", "title": "Laboratorio Pandemonium", "text": ""}
{"id": "2372257", "revid": "23984429", "url": "https://it.wikipedia.org/wiki?curid=2372257", "title": "Servetta di Tracia", "text": ""}
{"id": "2372259", "revid": "23984442", "url": "https://it.wikipedia.org/wiki?curid=2372259", "title": "Servetta tracia", "text": ""}
{"id": "2372262", "revid": "1543377", "url": "https://it.wikipedia.org/wiki?curid=2372262", "title": "Gregorio Di Leo", "text": "Biografia.\nDi Leo \u00e8 nato il 12 luglio 1983 a Palermo. \u00c8 laureato di Psicologia Sociale e del Lavoro presso l\u2019Universit\u00e0 di Padova, detiene un \"executive program\" presso la Wharton Business School, un Master in Psicologia dello Sport. \u00c8 un \"coach\" formato presso il Coaching Training Institute (CTI) a Londra.\n\u00c8 co-founder di Wyde, una scuola di leadership, cambiamento e innovazione con sede a Milano.\nCarriera Sportiva.\nAll\u2019et\u00e0 di 11 anni Gregorio Di Leo ha cominciato a praticare Kick Boxing sotto la guida di Gianpaolo Calaj\u00f2 (gi\u00e0 campione del mondo a Caorle nel 1999). Dal 1995 al 2011 ha combattuto in W.A.K.O. sia nella categoria -69\u00a0kg che nella 74\u00a0kg.\nInsieme a Roberto Belotti ha vinto la gara a squadre degli (Amerikick International, Atlantic City, 2005) ed \u00e8 l'unico atleta europeo ad avere vinto una gara nel Centro America (Citt\u00e0 del Guatemala, Great Maya Challange, 2006). Attualmente unico atleta ancora in attivit\u00e0 ad avere vinto quattro titoli mondiali consecutivi.\nSi \u00e8 formato nel club Aikya, a Palermo, sotto la guida di Gianpaolo Calaj\u00f2, gi\u00e0 campione mondiale.\nNel corso della sua carriera ha condotto seminari in Italia, Norvegia, Grecia, Inghilterra, Belgio, Germania, Cina, Danimarca, Messico, Cile, Canada e Korea...\nOggi Gregorio lavora prevalentemente sui temi legati al coraggio individuale e organizzativo.\nNel 2010 Gregorio Di Leo ha creato una innovativa metodologia di allenamento Intensive Point Fight Training (I.P.F.T). L\u2019obiettivo di IPFT \u00e8 quello di promuovere uno approccio globale alla performance sportiva. \nNello stesso anno ha vinto gli sport combat games a Pechino nella categoria 74\u00a0kg.\nAttivit\u00e0 Professionale.\nLa carriera professionale di Gregorio Di Leo si \u00e8 inizialmente concentrata sull\u2019analisi delle condizioni personali e organizzative che favoriscono comportamenti coraggiosi.\nDal 2011 al 2017 ha svolto diversi ruoli manageriali presso la Fondazione ISTUD ed \u00e8 stato Senior HR Consultant presso Randstad.\nNel 2017 con Jlenia Ermacora, Di Leo ha fondato Wyde, una scuola di leadership, cambiamento e innovazione che ha l\u2019obiettivo principale di supportare le aziende in progetti di cambiamento e sviluppo organizzativo e promuovere il concetto di \u201cWyde Organization\u201d che ha ideato con Giorgio Di Tullio.\n\u00c8 lecturer presso la Tsinghua University in Cina e presso la LINKS Community in Danimarca.\nGregorio \u00e8 \"coach\" e consulente di imprenditori e sportivi di alto livello, importanti aziende multinazionali."}
{"id": "2372270", "revid": "123312843", "url": "https://it.wikipedia.org/wiki?curid=2372270", "title": "Ensemble Laus Veris", "text": "L'Ensemble Laus Veris \u00e8 un gruppo vocale-strumentale italiano specializzato nell'esecuzione di musica medioevale.\nIl gruppo.\nNato nel 1999, basa fin dall'inizio la sua attivit\u00e0 sulla ricerca filologica delle forme esecutive nell'ambito della musica medioevale e rinascimentale. Ogni repertorio, infatti, \u00e8 caratterizzato da scelte interpretative, derivate dallo studio della situazione storico-politico-religiosa dei luoghi dove sono stati scritti i vari codici e dalla forma d'esecuzione della musica tradizionale, attraverso comparazione tra iconografia ed etnomusicologia.\nNella convinzione che le culture popolari sono fortemente conservative delle tradizioni strumentali e vocali, l'ensemble si \u00e8 dedicato allo studio e alla ricerca sul campo degli strumenti utilizzati ancora oggi nell'area mediterranea, come la lira o la zampogna, nei vari repertori ad essi pi\u00f9 consoni.\nAssieme all'Ensemble Micrologus e di numerosi musicisti di fama internazionale, Laus Veris collabora con la Nobilissima Parte de Sopra nella realizzazione delle colonne sonore, dei cortei, delle scene di vita medioevale e dei giochi del Calendimaggio di Assisi.\nAl suo attivo Laus Veris vanta la collaborazione, attraverso musica ed animazione, con le rievocazioni tre-quattrocentesche di maggiore spicco nel territorio umbro, come il \"Mercato delle Gaite\" di Bevagna, la \"Corsa dell'Anello\" di Narni, la \"Fuga del bove\" di Montefalco, i \"Giochi de le Porte\" di Gualdo Tadino, il \"Palio dei Terzieri\" di Trevi e la \"Fiera dei soprastanti\" nell'ambito della Giostra della Quintana di Foligno.\nIl gruppo si \u00e8 esibito inoltre in festival e rassegne in Toscana, Marche, Abruzzo, Sicilia e Lombardia, oltre ad aver partecipato anche a trasmissioni televisive sulla diffusione della cultura medievale presso le emittenti Rai, Rai International e Mediaset. Invitato al festival \"Il canto delle Pietre\" nel 2000 e 2001, il gruppo ha collaborato con il liutista e direttore artistico Francis Biggi nella realizzazione di un programma incentrato sui miracoli italiani narrati nelle \"Cantigas de Santa Maria\". L'ensemble propone un'originale interpretazione delle \"Cantigas\" basata sullo studio della metrica dei testi e dei vari stili compositivi, che di volta in volta vengono adattati alle forme esecutive delle diverse aree geografiche.\nLa particolare versatilit\u00e0 dei musicisti permette l'utilizzo di numerosi strumenti, molti dei quali (launeddas, nf\u00ecr, zurn\u00e0 e rb\u00e0b) raffigurati nelle miniature medievali ed ancora oggi usati dalle popolazioni dell'area mediterranea, proponendo cos\u00ec una ricca variet\u00e0 di suoni e di timbriche inusuali, ritenendole fedeli a quelle effettivamente presenti nel Medioevo.\nHa partecipato al festival \"Ideale Incanto\" ad Urbino, dove sono presenti numerosi altri gruppi affermati nel territorio nazionale ed internazionale. \u00c8 stato presente inoltre ad importanti rassegne culturali, quali \"Il Divin Pittore\" dedicata al Perugino, \"Allievo a Roma e Maestro in Umbria\" dedicata a Benozzo Gozzoli e \"Canto e Colore\", mostra dedicata ai corali della Basilica di San Domenico di Perugia e organizzata dalla Biblioteca Augusta.\nL'ensemble ha preso parte alla realizzazione di un cd, \"Canti di Maggio\", prodotto dalla Nobilissima Parte de Sopra del Calendimaggio di Assisi ed ha registrato nel 2005 un cd sulla musica quattrocentesca delle terre dei Montefeltro, dal titolo \"La dolce Vista\". I brani, contenuti nel Ms. Urb. Lat. 1411 e mai incisi prima, sono stati studiati nella loro scrittura originale con la collaborazione dell'insegnante di notazione mensurale V\u00e9ronique Daniels della Schola Cantorum Basiliensis di Basilea, centro studi sulla musica medievale e antica.\nNel 2007 incide \"L'anima el core\", i brani contenuti nel manoscritto G20 della Biblioteca Augusta di Perugia, sono stati arrangiati secondo gli strumenti rappresentati nelle opere del Perugino. Ultimi lavori discografici sono \"Orsu, su car signori - Pintoricchio ritratto della musica\" e \"Pinturicchio Musicam Pinxit\",cd che seguitano lo studio sulla musica del manoscritto perugino e che fanno parte della collana dedicata ai grandi pittori umbri del XV-XVI secolo.\nComponenti.\nIl gruppo ha organico variabile in base all'opera rappresentata e varia di volta in volta con l'aggiunta di altri cantori e strumentisti.\nCollaboratori:"}
{"id": "2372271", "revid": "767487", "url": "https://it.wikipedia.org/wiki?curid=2372271", "title": "Rugrats - Il film", "text": "Rugrats - Il film (\"The Rugrats Movie\") \u00e8 un film d'animazione del 1998, basato sulla serie animata \"I Rugrats\". Creato negli Nickelodeon Movies e Klasky-Csupo e prodotto da Paramount Pictures, \u00e8 stato diretto da Igor Kovaljov e Norton Virgien.\nTrama.\nNove mesi dopo gli eventi visti nella serie televisiva Didi Pickles \u00e8 incinta del suo secondo figlio. Lei crede che sar\u00e0 una femminuccia mentre tutti gli altri le dicono che sar\u00e0 un maschietto. Un giorno mentre Didi corre in ospedale per partorire, i bambini strisciano fuori ed esplorano una scuola materna prima di essere trovati da nonno Lou. Quando il bambino nasce si scopre che \u00e8 un maschietto e viene chiamato Dil Pickles.\nDil diventa rapidamente un bambino molto viziato che piange senza sosta per attirare l'attenzione, non ascolta i suoi genitori, tiene tutti i giocattoli per s\u00e9 e si rifiuta di condividere con suo fratello maggiore Tommy. Dopo un brutto litigio tra Tommy e Dil per l'orsacchiotto di Tommy, il loro padre Stu ha una conversazione con quest ultimo sull'essere un fratello maggiore e sulla responsabilit\u00e0 che ora ha come tale, assicurandogli che un giorno sar\u00e0 felice di avere Dil come suo piccolo fratello. D\u00e0 anche a Tommy un medaglione con una foto di Tommy e Dil registrati insieme e un orologio all'interno, che chiama la sua \"responsabilit\u00e0\", che Tommy definisce \"sponsabilit\u00e0\".\nNel frattempo, fuori citt\u00e0, un treno da circo carico di scimmie si ferma in una stazione. Mentre l'autista e il direttore del circo prendono il caff\u00e8, le scimmie dirottano il treno e non riescono a fermarli. Le scimmie accelerano accidentalmente il treno in corsa, facendolo deragliare e schiantarsi nella foresta.\nQuando Dil spinge gli altri bambini troppo lontano, decidono di riportarlo in ospedale nonostante la disapprovazione di Tommy, e finiscono per guidare spericolatamente per le strade in un Reptar Wagon che Stu aveva costruito per una gara in Giappone. Lungo la strada, Dil ruba segretamente la bambola Cynthia di Angelica, che la spinge a prendere il cane di famiglia, Spike, e si imbarcano in una ricerca per trovare i bambini e recuperare Cynthia.\nDistribuzione.\nIl film \u00e8 uscito nelle sale negli Stati Uniti d'America il 20 novembre 1998, mentre in Italia nelle sale il film \u00e8 uscito il 1\u00ba aprile 1999. In Italia, il film \u00e8 stato distribuito in VHS nel dicembre 1999.\nPrima TV.\nLa sua unica trasmissione televisiva in Italia \u00e8 stata su Rai 2 il 6 gennaio 2003."}
{"id": "2372273", "revid": "6923", "url": "https://it.wikipedia.org/wiki?curid=2372273", "title": "Sultanato di Banten", "text": "Il Sultanato di Banten \u00e8 stato un sultanato fondato nel XVI secolo. Si dice sia stato fondato da Sunan Gunungjati che pi\u00f9 tardi fond\u00f2 Cirebon. Un tempo grande centro commerciale di tutto il sud est asiatico, soprattutto per il commercio del pepe, la sua importanza fu oscurata da Batavia, ed alla fine venne annessa nel 1813 dalle Indie Orientali Olandesi."}
{"id": "2372278", "revid": "303585", "url": "https://it.wikipedia.org/wiki?curid=2372278", "title": "Kasmenai", "text": ""}
{"id": "2372281", "revid": "984922", "url": "https://it.wikipedia.org/wiki?curid=2372281", "title": "FreeWRT", "text": "In informatica FreeWRT \u00e8 una distribuzione GNU/Linux per sistemi dedicati come router wireless di Linksys e ASUS.\n\u00c8 un \"fork\" del progetto OpenWrt.\nIl nome FreeWRT non deve essere confuso con un altro progetto (ora non pi\u00f9 esistente) con lo stesso nome, che copi\u00f2 il firmware Sveasoft e l'ha reso disponibile gratuitamente.\nIl fork fu motivato dalla struttura di comunicazione della comunit\u00e0 di sviluppo di OpenWRT, descritto come intrasparente dai fondatori di FreeWRT, insieme anche al desiderio di un sistema operativo open source dedicato affidabile che incontri le richieste di un ambiente commerciale.\nSfortunatamente come in OpenWRT non tutte le caratteristiche sono disponibili ancora con software open source.\nPer esempio il supporto al Wi-Fi su WRT54Gl ha bisogno del modulo kernel proprietario wl. che \u00e8 disponibile solo per il Kernel Linux 2.4.\nDispositivi supportati.\nPer fornire un supporto completo ed esaustivo, FreeWRT si concentra su pochi sistemi:"}
{"id": "2372282", "revid": "1543377", "url": "https://it.wikipedia.org/wiki?curid=2372282", "title": "Reattore nucleare BN", "text": "Il reattore BN (, \"Bystrie Neytrony\" o neutroni veloci) \u00e8 un reattore nucleare veloce autofertilizzante a sodio liquido studiato dall'Unione Sovietica prima e dalla Russia oggi, in varie versioni di differente potenza.\nReattore BN350.\nIl BN-350 era un reattore nucleare veloce autofertilizzante situato nella centrale nucleare di Aqtau (precedentemente conosciuta come \u0160ev\u010denko dal 1964 al 1992), in Kazakistan, sulle rive del mar Caspio. La costruzione del BN-350 inizi\u00f2 nel 1964 e cominci\u00f2 a produrre elettricit\u00e0 nel 1973. Oltre a produrre elettricit\u00e0 per la citt\u00e0 (150 MWe di energia elettrica), il BN-350 aveva anche la funzione di produrre plutonio e, caratteristica unica al mondo, per la dissalazione dell'acqua marina e la fornitura di acqua dolce (120\u00a0000 m\u00b3 di acqua al giorno) alla citt\u00e0.\nLa data ufficiale di conclusione del progetto era stata fissata al 1993, e nel giugno 1994 il reattore fu costretto allo spegnimento a causa della mancanza di fondi per l'acquisto del rifornimento di combustibile. Nel 1995 \u00e8 scaduta la licenza operativa della centrale. Tuttavia l'impianto continu\u00f2 a funzionare ben oltre le previsioni e le sue capacit\u00e0, per cessare completamente ogni attivit\u00e0 solo nel 1999, allorch\u00e9 il plutonio combustibile cess\u00f2 di autogenerarsi per esaurimento del materiale fertile.\nReattore BN600.\nIl reattore BN-600 (, \"Bystrie Neytrony\" o neutroni veloci) \u00e8 un reattore nucleare veloce autofertilizzante a sodio liquido situato nella centrale nucleare di Beloyarsk, a Zare\u010dnyj (Oblast' di Sverdlovsk), Russia. L'inizio del progetto \u00e8 del 1969 ed \u00e8 in funzione sin dall'aprile del 1980.\nProgettato per una potenza di 600 MW elettrici, fornisce normalmente 560 MW alla rete elettrica degli Urali centrali. \nRispetto al Ph\u00e9nix o al Superph\u00e9nix utilizza come combustibile ossido di uranio arricchito al 17-26%. Le parti principali del reattore sono localizzate in una piscina di sodio liquido che viene utilizzato anche come raffreddamento e fluido di lavoro ad una temperatura di 550\u00a0\u00b0C.\nIl BN-600 \u00e8 stato giudicato sicuro. Tutti gli incidenti furono sotto il criterio \"Off site impact\" della scala INES, cio\u00e8 trascurabili per la sicurezza. Il solo incidente di livello 1 della scala INES fu una perdita di sodio liquido dal circuito ausiliario primario del sistema di purificazione occorso il 7/10/93 ma che ha causato un insignificante rilascio in atmosfera di radiazioni equivalenti a un incremento di 0.001 del fondo di radioattivit\u00e0 naturale nell'immediato intorno della centrale ."}
{"id": "2372283", "revid": "392652", "url": "https://it.wikipedia.org/wiki?curid=2372283", "title": "Freifunk", "text": "Freifunk.net (tedesco per: \"radio libera\") \u00e8 un'iniziativa aperta non commerciale per supportare reti radio libere in Germania. Fa parte di un movimento internazionale per le reti radio e wireless libere, come le reti di comunit\u00e0 senza fili.\nPer supportare la rapida diffusione delle reti radio libere, Freifunk usa un firmware specializzato per dispositivi WRT54G. Con questo firmware, \u00e8 relativamente semplice installare una rete wireless usando una comunicazione WLAN ad hoc e un instradamento di livello 3 con il protocollo OLSR."}
{"id": "2372284", "revid": "188402", "url": "https://it.wikipedia.org/wiki?curid=2372284", "title": "Openmoko Linux", "text": ""}
{"id": "2372285", "revid": "767487", "url": "https://it.wikipedia.org/wiki?curid=2372285", "title": "Umbra et Imago", "text": "Gli Umbra et Imago sono un gruppo goth metal tedesco formatosi nell'autunno del 1991."}
{"id": "2372286", "revid": "1543377", "url": "https://it.wikipedia.org/wiki?curid=2372286", "title": "Xesam", "text": "Xesam (\"eXtEnsible Search And Metadata\") \u00e8 una specifica promossa da Freedesktop.org che punta alla costituzione di un framework unificato per la ricerca desktop: definisce sia l'API di accesso alle informazioni (implementata da parte dei server compatibili) che il formato con cui i client rappresentano le loro richieste pi\u00f9 o meno complesse.\nDettagli.\nIl concetto di ricerca desktop in ambiente Linux \u00e8 stato reso popolare da Beagle, e nel tempo il settore si \u00e8 arricchito di numerose diverse implementazioni di indexers con diverse e non compatibili interfacce per l'interrogazione ed il reperimento dei files. In tale scenario \u00e8 stato avviato il progetto Xesam.\nL'API Xesam \u00e8 costruita per operare per mezzo di D-Bus, il che permette di isolare server e client e di renderli sostituibili in modo trasparente: in questo modo una applicazione pu\u00f2 sfruttare appieno le funzionalit\u00e0 di ricerca in diversi ambienti operativi (ad esempio, sia KDE che GNOME).\nLe richieste dal client al server sono formattate secondo un protocollo XML i cui elementi sono descritti nell'apposita ontologia. Due differenti tipologie di formato sono disponibili: il \"Query Language\", che offre una sintassi pi\u00f9 complessa per una migliore definizione della ricerca, e lo \"User Query Language\", con un insieme ristretto di parametri ma facilmente scrivibile direttamente dall'utente.\nL'interfaccia descritta dall'API \u00e8 per lo pi\u00f9 asincrona, per permettere ai client (soprattutto quelli grafici) di non restare bloccati durante l'esecuzione della ricerca."}
{"id": "2372287", "revid": "729019", "url": "https://it.wikipedia.org/wiki?curid=2372287", "title": "National Route 2 (Sudafrica)", "text": "La strada nazionale 2 (; ) \u00e8 una strada nazionale del Sudafrica.\nLunga pi\u00f9 di , corre lungo la costa del Paese e collega Citt\u00e0 del Capo a Ermelo dopo aver toccato, nel suo tragitto, Port Elizabeth, East London e Durban.\nPercorso.\nIl percorso della strada attraversa 4 province del Sudafrica: Capo Occidentale, Capo Orientale, KwaZulu-Natal, Mpumalanga.\nCapo Occidentale.\nLa N2 inizia a Citt\u00e0 del Capo nella zona del porto di fronte al centro commerciale del Victoria &amp; Alfred Waterfront. La prima sezione del percorso, che corre parallela al porto, \u00e8 in comune con la N1, poi le due strade si separano e la N2 piega verso sud, scavalca i binari della ferrovia poco a est della stazione di Citt\u00e0 del Capo e prosegue verso sud-est in direzione dell'ospedale Groote Schuur. Dopo l'ospedale la strada punta a est addentrandosi nella zona detta delle Cape Flats (pianure del Capo) in direzione dell'aeroporto internazionale di Citt\u00e0 del Capo, quindi prosegue in direzione della costa passando per Somerset West, attraversa la catena delle Hottentots Holland al passo di Sir Lowry's ed entra nel territorio dell'Overberg. Qui passa per Grabouw e poi scende verso Botrivier e quindi le citt\u00e0 della pianura di Caledon, Riviersonderend, Swellendam e Riversdale per poi riavvicinarsi alla costa a Mossel Bay, dove inizia la Garden Route.\nDopo Mossel Bay la strada diventa senza pedaggio, fino a dopo l'intersezione con la N9 appena fuori George. Da l\u00ec la strada attraversa il fiume Kaaiman e prosegue per Wilderness, Knysna e Plettenberg Bay. Da qui la strada prosegue per un primo tratto lungo la costa, poi si addentra per aggirare le catena costiera dei monti Tsitsikamma, quindi ritorna verso la costa in corrispondenza del ponte sul Bloukrans che segna il confine con la provincia del Capo orientale.\nCapo Orientale.\nDopo l'attraversamento del fiume Bloukrans la strada prosegue in direzione est lungo la costa fino a Jeffreys Bay, quindi attraversa Port Elizabeth e punta verso l'interno in direzione Grahamstown. A circa met\u00e0 strada la N10 si separa dalla N2 e punta verso il nord. La N2 prosegue lungo un percorso interno fino a King William's Town e da qui verso la costa fino a East London che supera con una tangenziale che passa a nord della citt\u00e0 da dove si dirama la N6 per Bloemfontein. Dopo East London la N2 ritorna verso l'interno, passa per Umtata e da qui verso nord dove poco prima di Kokstad attraversa il confine con la provincia di KwaZulu-Natal.\nKwaZulu-Natal.\nDa Kokstad la strada ritorna in direzione della costa che raggiunge presso Port Shepstone per proseguire lungo la costa sud del Natal passando per le citt\u00e0 di Umzumbe, Hibberdene, Ifafa Beach, Scottburgh, Umkomaas and Amanzimtoti e quindi Durban che viene aggirata con un percorso tangenziale che attraversa i quartieri periferici dell'entroterra. Qui nel sobborgo di Westville dalla N2 si biforca la N3 in direzione Pietermaritzburg.\nDopo Durban la N2 continua lungo la costa nord passando per Umhlanga Rocks, Tongaat e Ballito, attraversa il Tugela e punta in direzione di Richard's Bay. Dopo Richard's Bay la strada gira verso nord passando all'interno dell'antico territorio dello Zululand, poi passa tra il parco naturale di iSimangaliso Wetland Park ed il parco di Hluhluwe-Imfolozi; proseguendo verso nord passa presso il bacino artificiale di Pongola, quindi vira verso ovest costeggiano il confine meridionale dello Swaziland, infine passa per Pongolaed entra nella provincia di Mpumalanga.\nMpumalanga.\nNella provincia la N2 percorre solo pochi chilometri in direzione nord-ovest, dal confine fino a Piet Retief e da li fino a Ermelo dove si incrocia con la N11 e la N17."}
{"id": "2372290", "revid": "125840668", "url": "https://it.wikipedia.org/wiki?curid=2372290", "title": "Il pianista (film)", "text": "Il pianista (\"The Pianist\") \u00e8 un film del 2002 diretto da Roman Pola\u0144ski, tratto dal romanzo autobiografico omonimo di W\u0142adys\u0142aw Szpilman. Il film ha vinto la Palma d'oro al Festival di Cannes nel 2002 e 3 Premi Oscar nel 2003.\nLa trama \u00e8 tratta dal racconto di quanto vissuto dal pianista ebreo dallo scoppio della seconda guerra mondiale con l'invasione della Polonia da parte delle truppe tedesche, coprendo l'occupazione di Varsavia, la creazione, la vita, la fuga e sopravvivenza fuori dal ghetto, fino alla liberazione della citt\u00e0 da parte dell'Armata Rossa.\nTrama.\nVarsavia, 23 settembre 1939. Il pianista W\u0142adys\u0142aw Szpilman sta eseguendo al pianoforte il \"Notturno in Do diesis minore\" di Fryderyk Chopin alla radio di Varsavia dove lavora, quando sente delle esplosioni che rapidamente si avvicinano: gli viene detto di smettere, ma lui continua fino a quando una bomba esplode nello studio di registrazione: \u00e8 l'inizio della Seconda guerra mondiale e la Polonia \u00e8 stata invasa dalla Germania Nazionalsocialista; W\u0142adys\u0142aw ritorna a casa e apprende con la sua famiglia - composta dai genitori, dal fratello Henryk e dalle sorelle Regina e Halina - dell'annuncio della dichiarazione di guerra alla Germania da parte di Francia e Gran Bretagna ascoltando la radio, ma nonostante l'entusiasmo Varsavia verr\u00e0 occupata dopo pochi giorni. Immediatamente dopo l'occupazione \u00e8 emanata una serie di restrizioni alla popolazione, rese ancora pi\u00f9 pesanti per la numerosa comunit\u00e0 ebraica, che riguardano la limitazione del possesso di denaro (massimo 2,000 z\u0142oty polacchi), l'estromissione dal lavoro, il divieto di accesso a locali e luoghi pubblici e l'obbligo di indossare una fascia bianca con la stella di David. W\u0142adys\u0142aw di conseguenza viene licenziato dalla radio di Varsavia e dopo che la famiglia ha esaurito gli ultimi risparmi \u00e8 costretto a vendere il suo pianoforte, prima di trasferirsi nel nuovo ghetto di Varsavia in seguito ad un nuovo decreto nazionalsocialista.\nUna volta che si sono trasferiti l\u00ec, gli Szpilman iniziano a vivere una realt\u00e0 di miseria, di umiliazioni, di fame e di morte: W\u0142adys\u0142aw cerca inutilmente di salvare un bambino che tenta di rientrare nel ghetto con del cibo rubato, oppure una sera la famiglia guarda impotente le SS che irrompono nel palazzo di fronte al loro uccidendo gli abitanti degli appartamenti: eventi come questi accadono mentre ogni giorno le persone muoiono di stenti. Tutti cercano di sopravvivere: W\u0142adys\u0142aw trova lavoro come pianista in un locale; Henryk, dopo che lui e il fratello hanno rifiutato l'invito di Jerzy Lewinski ad arruolarsi nella polizia ebraica, cerca di vendere libri, mentre gli altri grazie all'interessamento di alcuni amici che stanno cercando di organizzare una resistenza, vengono assunti in una sartoria, ma il 16 agosto 1942 W\u0142adys\u0142aw e tutta la sua famiglia con altre migliaia di persone viene deportato verso il campo di sterminio di Treblinka: ma prima di salire sul treno viene tirato fuori dalla fila da Lewinski.\nW\u0142adys\u0142aw ora \u00e8 solo, e grazie all'interessamento ed a volte alla corruzione dei pochi amici rimasti vivi, riesce a trovare lavoro come carpentiere, ma il pericolo di essere uccisi \u00e8 costante e contemporaneamente iniziano a circolare delle voci sulla reale sorte degli ebrei trasferiti da Varsavia. I pochi rimasti vivi, sfruttando il permesso di uscire dal ghetto, riescono ad introdurvi delle armi e dopo che W\u0142adys\u0142aw \u00e8 stato fatto fuggire e rifugiare in una casa sicura da una vecchia amica (una cantante conosciuta in tempo di pace), inizia una rivolta.\nCostretto ad abbandonare quella casa a causa di una vicina che lo ha scoperto, W\u0142adys\u0142aw, disponendo di un indirizzo fornitogli dalla resistenza, ripara in casa di Dorota, una violoncellista che aveva conosciuto il giorno dello scoppio della guerra, il cui marito riesce a trovargli un altro nascondiglio presso un'abitazione nel settore tedesco; qui trover\u00e0 conforto in un vecchio pianoforte che finger\u00e0 di suonare nelle lunghe giornate vissute in solitudine. Durante la permanenza nel settore tedesco conosce Andek, un uomo incaricato dal marito di Dorota di prendersi cura di lui ed ex-tecnico della radio di Varsavia, che user\u00e0 il suo nome solo per raccogliere soldi in tutta la citt\u00e0 e tenersene una parte. Con l'approssimarsi delle truppe sovietiche Varsavia insorge e W\u0142adys\u0142aw, scampato miracolosamente alla distruzione della citt\u00e0, rientra in ci\u00f2 che resta delle macerie di un quartiere, ed ormai allo stremo delle forze va alla ricerca di cibo.\nTrovato riparo in una soffitta in una delle poche case rimaste ancora in piedi, trova una latta di cetrioli, ma incapace di aprirla la porta nel suo nascondiglio. Il giorno dopo, mentre cerca di aprire la latta con mezzi di fortuna, viene scoperto da un ufficiale tedesco, che venuto a conoscenza della sua antica professione lo conduce in una stanza dove c'\u00e8 un pianoforte e lo invita a suonare. W\u0142adys\u0142aw lo accontenta eseguendo la Ballata n\u00b01 in Sol minore di Chopin, e l'ufficiale, rimanendo colpito dalla sua esecuzione, decide di aiutarlo e per i mesi successivi lo nutrir\u00e0 fino a quando i tedeschi, sotto la spinta dell'attacco sovietico, non abbandoneranno la citt\u00e0: l'ufficiale si congeda da W\u0142adys\u0142aw donandogli il suo cappotto e chiedendogli il suo nome ma senza dirgli il proprio.\nUna mattina W\u0142adys\u0142aw sente risuonare le note dell'inno nazionale della Polonia dall'altoparlante di un camion di passaggio nelle rovine coperte di neve: esce dal nascondiglio con indosso il cappotto e corre incontro ai soldati polacchi, rischiando di essere ucciso dopo essere stato scambiato per tedesco, ma riesce a salvarsi. L'ufficiale, nel frattempo catturato e portato in un campo di prigionia in attesa di essere trasferito in Unione Sovietica, incontra un ex-deportato polacco che sta facendo ritorno a casa e, dopo avergli riferito che ha aiutato Wladys\u0142aw durante l'ultimo periodo di occupazione, gli chiede di informarlo che lui si trova l\u00ec, ma mentre dice il suo nome viene zittito da un soldato sovietico. Tempo dopo, con ormai la guerra finita da tempo, W\u0142adys\u0142aw, che nel frattempo ha ripreso la sua vita e il suo posto alla radio di Varsavia, torna con l'amico nel luogo indicatogli, scoprendo che il campo \u00e8 stato smantellato e che non vi \u00e8 pi\u00f9 traccia dei prigionieri tedeschi; solo dopo la sua morte si scoprir\u00e0 che il nome dell'ufficiale era Wilm Hosenfeld.\nDistribuzione.\nL'uscita.\nLa \"prima visione\" del film si \u00e8 tenuta al Festival di Cannes il 24 maggio 2002, mentre la \"prima\" si \u00e8 tenuta a Varsavia il 6 settembre 2002."}
{"id": "2372292", "revid": "54354", "url": "https://it.wikipedia.org/wiki?curid=2372292", "title": "Sentiero Frassati", "text": ""}
{"id": "2372299", "revid": "1573940", "url": "https://it.wikipedia.org/wiki?curid=2372299", "title": "Chondrostei", "text": "I condrostei (Chondrostei ) sono dei pesci cartilaginei che presentano tuttavia una certa ossificazione. Comprendono 40 specie suddivise in due ordini, gli Acipenseriformi (storioni e pesci spatola) e i Polipteriformi (calamittidi e bichir).\nSi ritiene che gli antenati dei Condrostei fossero pesci ossei che nel corso dell'evoluzione persero sempre pi\u00f9 questa caratteristica. I Condrostei pi\u00f9 antichi presentavano un inizio di ossificazione dello scheletro; ci\u00f2 suggerisce che questa caratteristica sia stata solo ritardata, piuttosto che andata persa.\nUn tempo i Condrostei venivano classificati insieme agli squali; le somiglianze tra i due gruppi sono ovvie: oltre alla mancanza di osso, la struttura della mascella \u00e8 pi\u00f9 simile a quella degli squali che a quella degli altri pesci ossei e inoltre entrambi i gruppi sono privi di scaglie (esclusi gli storioni). Tuttavia, i resti fossili suggeriscono che questi pesci siano imparentati con i Teleostei pi\u00f9 di quanto possa suggerire l'aspetto esteriore. Caratteristica di questi pesci \u00e8 la presenza di uno spiracolo e (negli storioni) di una coda eterocerca (le vertebre, cio\u00e8, si estendono nel lobo pi\u00f9 grande della pinna caudale).\nI Condrostei sono un gruppo parafiletico, il che vuol dire che questa sottoclasse non comprende tutti i discendenti del suo antenato comune; la classificazione del gruppo, tuttavia, \u00e8 ancora in discussione.\nIl nome deriva dalle parole greche \"chondros\", cartilagine, e \"osteo\", osso."}
{"id": "2372301", "revid": "219110", "url": "https://it.wikipedia.org/wiki?curid=2372301", "title": "Freedesktop.org", "text": "freedesktop.org (spesso abbreviato con \"fd.o\") \u00e8 un progetto volto all'interoperabilit\u00e0 e alla condivisione di tecnologie tra i desktop environment liberi, su Linux o altri sistemi operativi Unix. \u00c8 stato fondato nel marzo 2000 da Havoc Pennington con il nome di \"X Desktop Group\", da cui deriva l'acronimo \"XDG\" spesso usato.\nI maggiori progetti desktop, GNOME, KDE ed XFCE, lavorano a stretto contatto con il progetto.\nProgetti ospitati.\n\"Freedesktop\" ospita e supporta numerosi progetti, tra cui:\nObiettivi.\nLo scopo del progetto freedesktop.org non \u00e8 quello di formalizzare veri e propri standard ma di intervenire concretamente per risolvere problemi di incompatibilit\u00e0 tra le diverse piattaforme."}
{"id": "2372305", "revid": "599013", "url": "https://it.wikipedia.org/wiki?curid=2372305", "title": "Bob Lauriski", "text": "Carriera.\nVenne selezionato dai Golden State Warriors al sesto giro del Draft NBA 1973 (97\u00aa scelta assoluta), ma non gioc\u00f2 mai nella NBA.\nIn Serie A vest\u00ec le maglie di Rieti e Pallacanestro Milano e segn\u00f2 un totale di 3.806 punti."}
{"id": "2372306", "revid": "110157", "url": "https://it.wikipedia.org/wiki?curid=2372306", "title": "S\u0142o\u0144", "text": "S\u0142o\u0144, in italiano L'elefante, \u00e8 una raccolta di 28 racconti dello scrittore polacco S\u0142awomir Mro\u017cek, pubblicata nel 1957.\nCaratterizzato da uno stile paradossale e ilare, Mro\u017cek inventa una serie di brevi apologhi dove i personaggi si muovono attraverso una Polonia malata dall'interno, schiacciata dalla burocratizzazione, dalla retorica e dalla nevrosi sociale degli anni dello stalinismo. Senza il minimo accenno di nostalgia, lo scrittore d\u00e0 sfogo alla sua giovanile satira, qui ancora in uno stile in fase di definizione ma gi\u00e0 improntato a quell'umorismo che ne ha caratterizzato in seguito l'intera opera, anche teatrale.\nI racconti:"}
{"id": "2372314", "revid": "2091899", "url": "https://it.wikipedia.org/wiki?curid=2372314", "title": "Rino Pachetti", "text": "Biografia.\nFerroviere, meccanico fuochista svolge il servizio militare in Africa Orientale nel Reggimento Ferrovieri del Genio. Nel 1939 aderisce al movimento anti-fascista clandestino e successivamente al Partito d'Azione. Durante la lotta di resistenza comanda i partigiani del Raggruppamento Divisioni \u201cAlfredo Di Dio\"e la formazione \u00abSan Salvatore\u00bb nelle zone di Erba-Lecco-Como con la quale partecipa a vari scontri compiendo 126 disarmi e rimanendo ferito 8 volte. Condannato a morte, evade durante la degenza in ospedale; ripreso dai tedeschi riesce ad evadere una seconda volta portando con s\u00e9 un compagno ferito. Contribuisce alla costituzione e comanda dal giugno all'agosto '44 la divisione partigiana \u00abAlto Milanese\u00bb. Passa quindi a Galliate dove costituisce e comanda la divisione \u00abRebellotti\u00bb. Nel gennaio '45 gli viene assegnato il comando del Primo Settore Operativo comprendente tra l'altro il territorio dell'Alto novarese e la zona del Lago d'Orta. Nel frattempo organizza anche un ufficio stampa e propaganda e cura la pubblicazione dei giornali \u00abVal Toce\u00bb e \u00abFuorilegge\u00bb.\nNel dopoguerra, dopo avere prestato servizio presso la questura di Milano e nella Polizia ferroviaria, diventa stretto collaboratore di Enrico Mattei all'ENI. Dal 1970 al 1975 \u00e8 stato consigliere comunale di Rosignano Marittimo per la DC."}
{"id": "2372315", "revid": "71433", "url": "https://it.wikipedia.org/wiki?curid=2372315", "title": "The Condemned", "text": ""}
{"id": "2372316", "revid": "106990", "url": "https://it.wikipedia.org/wiki?curid=2372316", "title": "Corona del Granducato di Toscana", "text": "La corona del Granducato di Toscana fu una corona realizzata per i granduchi di Toscana della famiglia Medici.\nLa vecchia corona.\nCosimo I de' Medici, duca di Firenze, desiderava ricevere un titolo che lo togliesse dalla condizione di semplice feudatario dell'imperatore e che gli desse quindi maggiore indipendenza politica. Non trovando alcun appoggio da parte imperiale si rivolse allora al papato. Gi\u00e0 con Paolo IV aveva cercato di ottenere il titolo di re o di arciduca, ma invano. Finalmente, il 24 agosto 1569, dopo molti favori e maneggi pi\u00f9 o meno legittimi, papa Pio V eman\u00f2 una bolla che gli conferiva il trattamento di altezza serenissima e il titolo di granduca, inserendolo cos\u00ec nella gerarchia nobiliare come posto intermedio fra duca e principe.\nNel gennaio del 1570 Cosimo I venne incoronato da Pio V a Roma, anche se questo diritto sarebbe spettato all'imperatore. Per questo motivo Spagna e Austria rifiutarono di riconoscere il nuovo titolo, mentre Francia e Inghilterra lo ritennero subito valido. Col passare del tempo, comunque, tutti gli Stati europei finirono per riconoscerlo.\nUn disegno della corona concessa dal pontefice appare nella bolla del 1569. La corona del granduca di Toscana era ovviamente diversa da quella principesca e da quella ducale ed era caratterizzata da un circolo d'oro ornato di smeraldi, rubini e perle, dal quale partivano punte triangolari alternate d'oro e d'argento verso l'alto. La corona, priva del consueto berretto di velluto interno, aveva la particolarit\u00e0 unica di avere, al centro nella parte anteriore, un grosso giglio bottonato, antico emblema della Repubblica Fiorentina. Elemento di grande spicco era anche il campo liscio intorno alla fronte che recava una l'iscrizione: \u00ab\u00bb (\"Pio V, pontefice massimo, don\u00f2 per l'eccezionale devozione e lo zelo per la religione cattolica e per la personalissima passione per la giustizia\").\nLa corona venne realizzata su questo progetto in gran fretta, in quanto doveva essere pronta per la cerimonia di incoronazione del 5 marzo 1570. Non \u00e8 nota la sorte della corona ma, come spesso accadeva con questo tipo di oggetti, \u00e8 possibile che sia stata smantellata dopo l'incoronazione.\nLa corona di Jaques Bylivelt.\nNel 1576 l'imperatore Massimiliano II d'Asburgo ritir\u00f2 la sua opposizione all'elevazione dei Medici al titolo di granduca e Francesco I, figlio di Cosimo, vide in questo il momento favorevole per commissionare una nuova corona, pi\u00f9 ricca di quella paterna. L'orefice fiammingo Jaques Bylivelt, da tempo a corte, fu incaricato del lavoro, come documentato nei suoi taccuini, iniziando l'opera il 29 maggio 1577. \nLa corona, pi\u00f9 sontuosa della precedente, rimase in uso presso tutti i granduchi successivi e venne valutata l'enorme somma di 275.000 scudi per le solo pietre preziose incastonate, in confronto al valore di soli 3.000 scudi assegnati al lavoro degli orefici e al peso dell'oro e degli altri metalli preziosi.\nLa nuova corona.\nCosimo III, granduca di Toscana dal 1670 al 1723, quando ricevette da Vienna il \"diritto al trattamento regio\" aggiunse sopra la corona granducale gli archetti e il globo, elementi tipici della corona regale. Il nuovo status del granduca includeva inoltre, fra le varie cose, anche il cambio del trattamento d'onore da altezza serenissima (S.A.S.) ad altezza reale (S.A.R.).\nLa corona granducale, della quale restano comunque disegni e dipinti, venne portata a Vienna dopo la morte dell'elettrice palatina, Anna Maria Luisa de' Medici, ultima rappresentante del ramo granducale dei Medici (bench\u00e9 fosse stata esplicitamente inclusa, nel \"patto di famiglia\" che obbligava i Lorena a non traslare le opere d'arte fiorentine in Austria, tra le \"gioie\" di Casa Medici che dovevano restare a Firenze). Probabilmente fu smontata per rivendere e/o riutilizzare le pietre preziose e recuperare l'oro. Una copia cerimoniale della corona \u2013 in ottone e rame, senza pietre preziose n\u00e9 cristalli \u2013 veniva posta, il giorno del funerale, nella bara insieme al granduca defunto. Una di queste, appartenuta a Gian Gastone de' Medici, granduca dal 1723 al 1737, venne recuperata durante una ricognizione della salma nel 2004 ed \u00e8 attualmente conservata a Firenze, nei depositi del museo delle Cappelle medicee."}
{"id": "2372321", "revid": "125824142", "url": "https://it.wikipedia.org/wiki?curid=2372321", "title": "Influenza suina", "text": "Influenza suina (in inglese swine influenza o swine flu) \u00e8 il nome con cui ci si riferisce ai casi di influenza provocati da contagio di Orthomyxovirus nei suini ed in particolare l'influenza C e i sottotipi conosciuti come H1N1, H1N2, H2N1, H3N1, H3N2 ed H2N3 dell'influenza A. Il virus si trasmette difficilmente dal suino all'uomo. Quando questo avviene pu\u00f2 subire una mutazione diventando specifico per l'uomo. I virus sono denominati Swine influenza virus (SIV).\nEziologia.\nLa distinzione non \u00e8 basata sulla filogenesi. I ceppi SIV isolati finora sono stati classificati come Influenzavirus C o come uno dei numerosi sottotipi dell'Influenzavirus A.\nOggi si ritiene che l'influenza suina sia una malattia respiratoria dei maiali causata da un virus influenzale di tipo A. Questo tipo di influenza colpisce con una certa regolarit\u00e0 i maiali. Normalmente gli esseri umani non vengono colpiti da questo virus anche se sono stati documentati casi di contagio (sono stati osservati 12 casi negli Stati Uniti nel periodo che va da dicembre 2005 a febbraio 2009, generalmente tra quelle persone che sono state a contatto con i suini).\nA partire dal marzo del 2009 un virus di questo tipo (si veda Pandemia influenzale del 2009-2010 ) ha contagiato degli esseri umani ed \u00e8 stata dimostrata inoltre la diffusione da essere umano ad essere umano. Il contagio ha avuto origine inizialmente in Messico, estendendosi in breve tempo a pi\u00f9 di 80 Paesi.\nSecondo i ricercatori dell'Universit\u00e0 di Pittsburgh il virus comparve per la prima volta nel 1918. Nel corso degli anni si sono avvicendati periodi di diffusione ad altri di recessione temporanea; dal 1977 il virus accompagna l'influenza stagionale.\nEpidemia di influenza suina negli Stati Uniti del 1976.\nNel 1976, un focolaio di influenza suina, il virus dell'influenza A sottotipo H1N1 a Fort Dix, nel New Jersey, caus\u00f2 una morte, ne ricover\u00f2 13 e port\u00f2 a un programma di immunizzazione di massa. Il programma di immunizzazione \u00e8 stato terminato dopo che circa il 25% della popolazione degli Stati Uniti aveva ricevuto il vaccino.\nNel gennaio 1976, diversi soldati a Fort Dix si lamentarono di una malattia respiratoria diagnosticata come influenza. Il mese successivo, il soldato semplice David Lewis, che aveva i sintomi, partecip\u00f2 a una marcia forzata di cinque miglia, collass\u00f2 e mor\u00ec. Il Dipartimento della Salute del New Jersey test\u00f2 i campioni dei soldati di Fort Dix. Mentre la maggior parte dei campioni era del pi\u00f9 comune ceppo influenzale A Victoria, due non lo erano. I campioni atipici furono inviati ai Centers for Disease Control di Atlanta , Georgia, che hanno trovato prove di influenza suina A correlata alla pandemia influenzale del 1918 , che uccise da 50 a 100 milioni di persone in tutto il mondo.\nNel dicembre 1976, furono segnalati casi di sindrome di Guillain-Barr\u00e9 (GBS) che colpirono pazienti vaccinati in 10 stati, tra cui Minnesota, Maryland ed Alabama."}
{"id": "2372327", "revid": "123473502", "url": "https://it.wikipedia.org/wiki?curid=2372327", "title": "Maurizio Giadini", "text": "Carriera.\nCresciuto nelle file della Pallacanestro Varese, dove parteciper\u00e0 alla vittoria dello scudetto della stella (il decimo della societ\u00e0 varesina), nel dicembre del 1999 si trasferisce a Roseto in LegaDue. L'anno successivo passa a Novara, per poi finire a Casale Monferrato nella stagione 2003-04. Dal 2004 al 2008 si stabilisce a Soresina, dove avr\u00e0 un ruolo fondamentale nella promozione in LegaDue. Nel 2008 passa in serie A Dilettanti con Castelletto Ticino, al termine del contratto si accasa alla neonata societ\u00e0 PMS Basketball Torino, nel campionato di B dilettanti (DNB), con la quale ottiene la promozione in A-dilettanti. Durante l'estate del 2012 passa al Basket Lecco, societ\u00e0 neopromossa in DNB. Nel 2013 firma con la Gessi Valsesia Basket, che partecipa al campionato di DNC, rimanendo l'ultimo giocatore in attivit\u00e0 della Pallacanestro Varese che vinse lo scudetto della stella; al termine della stagione, ottiene la promozione in Serie B con il Valsesia Basket. Nel 2014 firma con il College Borgomanero. Alla fine della stagione 2017-18 decide di ritirarsi all'et\u00e0 di 41 anni e di proseguire con il College Borgomanero la carriera da allenatore."}
{"id": "2372342", "revid": "767487", "url": "https://it.wikipedia.org/wiki?curid=2372342", "title": "Le monache di Sant'Arcangelo", "text": "Le monache di Sant'Arcangelo \u00e8 un film del 1973 diretto da Paolo Dominici (\"alias\" Domenico Paolella).\nLa pellicola, ispirata al libello \"Cronaca del convento di Sant'Arcangelo a Bajano\" (Francia, 1829), attribuito a Stendhal, ha per protagonista Ornella Muti, diciottenne.\nNello stesso anno gli stessi regista e sceneggiatore girarono un altro film dello stesso genere, \"Storia di una monaca di clausura\", con protagonista una giovanissima Eleonora Giorgi.\nTrama.\nRegno di Napoli, 1577. Vige l'Inquisizione romana e la caccia alle streghe e nei processi \u00e8 autorizzata la tortura, mentre il popolo vive nella miseria e nella paura. L'aitante nobile spagnolo Don Carlos se la spassa nel convento di Sant'Arcangelo di Baiano, appagando il suo erotismo con suor Giulia di Mondragone, potente ecclesiastica che ambisce al titolo di badessa del convento. Valutato il potere di Don Carlos, Giulia cerca di compiacerlo, mentre altre suore, in particolare suor Carmela, tramano contro di lei in quanto interessate all'ambito titolo di badessa. Giulia s'offre in pi\u00f9 occasioni a Don Carlos, nonostante sia lesbica e desiderosa di stare solo con la sua innamorata: suor Chiara. Giulia accontenta Don Carlos anche quando le chiede di trascorrere una notte d'amore con la giovane e bellissima suor Isabella, nipote di Giulia, costretta contro la sua volont\u00e0 a prendere i voti monacali ma, in realt\u00e0, innamoratissima d'un ragazzo del paese d'origine. Considerato che l'attuale badessa, suor Lavina, appare sempre pi\u00f9 prossima alla morte, Giulia e Carmela si scatenano in una guerra che dovr\u00e0 determinare chi, alla morte di Lavinia, le succeder\u00e0 nei compiti e nelle funzioni. Da pure azioni mosse da gelosia passano ad avvelenamenti, trappole, denunce e false accuse. Se suor Giulia asseconda Don Carlos, suor Carmela, anche tramite alcuni protettori e amanti, rivela una condotta criminale pari almeno a quella di Giulia. Il passo verso lo scandalo \u00e8 breve: morti, minacce e pestaggi accompagnati dalla spedizione di lettere anonime alle alte autorit\u00e0 ecclesiastiche, fanno subito aprire un processo. Dello scandalo s'occupa il vicario Carafa, rappresentante dell'Inquisizione inviato dall'arcivescovo di Napoli: spietato \u00e8 il processo in cui varie suore vengono torturate e fatte confessare. Suor Carmela \u00e8 sottoposta alla tortura dei pesi, suor Chiara a quella dell'acqua, suor Giulia alla tortura della costrizione degli arti, ma questa, da sempre perversa e spavalda, dimostra una minore soglia di sopportazione del dolore e presto confessa d'essere autrice d'un avvelenamento progressivo ai danni della badessa Lavinia, oltre a rapporti contro natura con suor Chiara e altre nefandezze, tra cui la collaborazione con Don Carlos. Il tribunale, sentita anche Lavinia, portata nella stanza dell'Inquisizione su un letto, conclude che le imputate meritino una punizione esemplare e severissima: la legge ecclesiastica, per\u00f2, impedisce l'applicazione della pena di morte alle suore comuni, solo la badessa, infatti, in caso di condotta criminale, pu\u00f2 essere condannata a morte. Considerata la situazione di Lavinia e valutati gli ingenti patrimoni posseduti da Giulia, che passerebbero alla Chiesa nel caso in cui questa morisse, il tribunale decide, anzitutto, di rimuovere Lavinia dall'incarico di badessa, rimettendola alla funzione di semplice suora. In cambio il tribunale, in virt\u00f9 dei propri poteri, nomina in assenza dell'interessata, Giulia quale nuova badessa di Sant'Arcangelo; a questo punto la sentenza pu\u00f2 prevedere la condanna a morte di Giulia e il passaggio dei beni alle autorit\u00e0 ecclesiastiche. Le suore, riunite nella sala antistante la camera di tortura, vestite d'un camice bianco con tessuto sopra un enorme crocifisso nero, attendono la sentenza. Non essendo badesse, sono sicure solo d'una cosa: al di l\u00e0 della punizione loro inflitta, non potranno essere condannate a morte. Ad attendere la sentenza, al cospetto delle autorit\u00e0, appaiono Carmela, Chiara, Giulia, Isabella e Lavinia. La lettura della sentenza \u00e8 implacabile e lascia di stucco le suore, provate nel corpo dalle torture inflitte: Chiara, colpevole di comportamento contronatura e di complicit\u00e0 con Giulia, \u00e8 condannata al carcere a vita, da scontare in una piccolissima cella in totale isolamento, Carmela segue la stessa sorte di Chiara, ma la pena \u00e8 ridotta a soli vent'anni (anche in considerazione dell'assenza di comportamento contronatura), Lavinia (ormai quasi incosciente alla lettura della sentenza) viene restituita al ruolo di suora semplice, mentre Giulia \u00e8 dapprima dichiarata badessa dopodich\u00e9, nel nuovo ruolo, considerati il comportamento contronatura e la condotta criminale, condannata a morte; la sentenza di morte \u00e8 eseguita immediatamente tramite cicuta: sotto gli occhi delle altre imputate, di Carafa e dell'arcivescovo d'Arezzo, viene sottoposta a giusta e massima punizione. La vicenda si conclude, quindi, con la crudelissima esecuzione di Giulia, costretta a bere il veleno. Le altre suore, col viso in lacrime, provate nella mente e nel corpo, assistono, pietrificate, a una scena raccapricciante: Giulia, incredula e spaventata per la sentenza di morte, inveisce disperata contro la corte denunciando come disumana la legge ecclesiastica e giustificando i suoi atti di lesbismo come ricerca d'amore. Dinnanzi alle proteste e alle suppliche, la nuova badessa \u00e8 dapprima redarguita quale bestemmiatrice, dopodich\u00e9 \u00e8 costretta a bere il veleno, dopo l'ingerimento del quale cade a terra, impiegando interminabili minuti per morire. Rantolando e gridando a squarciagola, Giulia muore dopo un supplizio dolorosissimo, sadico e persino umiliante. Isabella, gi\u00e0 consegnata a Don Carlos come \"oggetto sessuale\", riesce invece a ribaltare la situazione: aiutata da Don Carlos, che teme un ricatto da parte della ragazza, venuta casualmente a conoscenza di alcuni suoi traffici illegali, \u00e8 processata senza essere mai torturata e, alla fine, alla lettura della sentenza, \u00e8 assolta da tutte le accuse. Come \"punizione\" per il suo fornicamento con Don Carlos, riceve l'inattesa giustizia della pena, dato il trattamento riservato alle altre sventurate: paradossalmente ottiene la \"dispensa dai voti\": ci\u00f2 significa la libert\u00e0 e il possibile riavvicinamento a Fernando, il bellissimo ragazzo del quale \u00e8 da sempre innamorata.\nCritica.\n da parte di quattro monache: \nNello stesso racconto emerge anche molta fantasia, come ad esempio che tra i ruderi del monastero (che oggi non esistono pi\u00f9, essendo rimasta solo la Chiesa di Sant'Arcangelo a Baiano) "}
{"id": "2372345", "revid": "262457", "url": "https://it.wikipedia.org/wiki?curid=2372345", "title": "N\u0101gasenabhiksus\u016btra", "text": ""}
{"id": "2372346", "revid": "132266", "url": "https://it.wikipedia.org/wiki?curid=2372346", "title": "Produzione su licenza", "text": ""}
{"id": "2372354", "revid": "767487", "url": "https://it.wikipedia.org/wiki?curid=2372354", "title": "Asociaci\u00f3n Deportiva Municipal Para\u00edso", "text": "L'Asociaci\u00f3n Deportiva Municipal Para\u00edso \u00e8 una societ\u00e0 calcistica costaricana con sede nella citt\u00e0 di Cartago. Milita nella Liga de Ascenso, la seconda divisione del campionato costaricano di calcio.\nStoria.\nDopo 4 stagioni in seconda divisione, il Municipal Barquero cedette campo al Municipal Para\u00edso.\nIl suo debutto si diede la domenica 10 ottobre 1993 nell'Estadio Quincho Barquero, i \"paraise\u00f1os\" sconfissero 3-0 il Mola de Pococ\u00ed.\nIl Municipal Para\u00edso non solo ha prodotto giocatori per il calcio nazionale come Paolo Jim\u00e9nez del Brujas, ma anche per il calcio internazionale, esempio di ci\u00f2 sono: Carlos Johnson dei New York Red Bulls, Roy Miller e R\u00e1ndall Brenes che militano in Norvegia."}
{"id": "2372356", "revid": "94647", "url": "https://it.wikipedia.org/wiki?curid=2372356", "title": "Jenny e la bambola", "text": "Jenny e la bambola \u00e8 il terzo album di studio del complesso musicale italiano degli Alunni del Sole, pubblicato nel 1974. \nTutti i brani sono di Paolo Morelli. Collabora agli arrangiamenti il maestro Tony Mimms.\nIl disco.\nSi tratta in gran parte di un concept album che racconta un'avventura romantica. La storia sarebbe ispirata a un brevissimo incontro del gruppo con una singolare sconosciuta, fatto questo avvenuto durante uno dei viaggi di lavoro del complesso; il luogo dell'episodio, la stazione Centrale di Milano, \u00e8 raffigurato sullo sfondo della copertina del disco, mentre in primo piano \u00e8 visibile il profilo di una ragazza identificabile con la donna dell'incontro, che venne chiamata appunto Jenny. \nSecondo il concetto del disco, si immagina dapprima la storia romantica tra il narratore e la giovanissima protagonista; in seguito, durante l'esposizione della vicenda, un \"flashback\" illustra il ruolo della bambola di Jenny: si tratta di un regalo dei tempi passati riscoperto dalla ragazza per sostituire una \"cicogna che non venne pi\u00f9\": infatti, la giovane ha avuto una gravidanza involontariamente interrotta.\nIl testo di Morelli e la narrazione lasciano spazio a parti cantate senza testo oppure a lunghe sezioni strumentali con l'accompagnamento dell'orchestra. La musica \u00e8 articolata nelle due \"suites\" poste rispettivamente nella prima e nella seconda facciata dell'LP e i brani si succedono senza soluzione di continuit\u00e0.\nLe due canzoni di chiusura, tuttavia, costituiscono un discorso a parte: seguono la seconda \"suite\" e creano una rottura con il concetto del disco, dato che sono estranee alla narrazione della storia di Jenny (e quindi anche al concetto della copertina del disco): si tratta del fortunato singolo \"Un'altra poesia\", uscito pochi mesi prima, e di \"Canzoni d'amore\", lato B del singolo \"Jenny\" (canzone che, a sua volta, usc\u00ec su 45 giri in versione abbreviata rispetto a quella dell'album).\nLa formula dell'album solo parzialmente \"concept\" non \u00e8 nuova per il complesso, ma \u00e8 stata ripresa dall'LP \"Dove era lei a quell'ora\" del 1972. A detta di Bruno Morelli, si tratta di uno dei lavori principali del gruppo ed \u00e8 anche l'album degli Alunni del Sole che maggiormente si \u00e8 avvicinato ai vertici delle classifiche di vendita."}
{"id": "2372360", "revid": "115665052", "url": "https://it.wikipedia.org/wiki?curid=2372360", "title": "Polo Nord", "text": ""}
{"id": "2372362", "revid": "23987771", "url": "https://it.wikipedia.org/wiki?curid=2372362", "title": "Secolo d'Oro dei Paesi Bassi", "text": ""}
{"id": "2372363", "revid": "23987786", "url": "https://it.wikipedia.org/wiki?curid=2372363", "title": "Gouden Eeuw", "text": ""}
{"id": "2372364", "revid": "165042", "url": "https://it.wikipedia.org/wiki?curid=2372364", "title": "Modello per fonderia", "text": ""}
{"id": "2372365", "revid": "7336", "url": "https://it.wikipedia.org/wiki?curid=2372365", "title": "Emicellulose", "text": ""}
{"id": "2372368", "revid": "1543377", "url": "https://it.wikipedia.org/wiki?curid=2372368", "title": "European League 2007", "text": "La IV European League di pallavolo maschile si svolse dal 25 maggio all'8 luglio 2007. Dopo la fase a gironi che si disput\u00f2 dal 25 maggio al 1\u00ba luglio, la fase finale, a cui si qualificarono le prime tre squadre classificate tra i tre gironi di qualificazione, pi\u00f9 il Portogallo, paese ospitante, si svolse dal 7 all'8 luglio a Portim\u00e3o, in Portogallo. La vittoria finale and\u00f2 per la prima volta alla Spagna.\nPodio.\nCampione.\nSpagna(Primo titolo)\nSecondo posto.\nPortogallo\nTerzo posto.\nSlovacchia"}
{"id": "2372369", "revid": "767487", "url": "https://it.wikipedia.org/wiki?curid=2372369", "title": "Le maschere infuocate", "text": "Le maschere infuocate \u00e8 il quarto album di studio del complesso musicale italiano degli Alunni del Sole, pubblicato nel 1976."}
{"id": "2372373", "revid": "599013", "url": "https://it.wikipedia.org/wiki?curid=2372373", "title": "M107", "text": ""}
{"id": "2372375", "revid": "120711967", "url": "https://it.wikipedia.org/wiki?curid=2372375", "title": "Esenta", "text": "Esenta \u00e8 una frazione del Comune di Lonato del Garda, in provincia di Brescia. Confina con la citt\u00e0 mantovana di Castiglione delle Stiviere.\nStoria.\nPrima del quindicesimo secolo, poco si pu\u00f2 dire su Esenta; probabilmente non esisteva nulla, se non qualche casolare per il bestiame. L'unica testimonianza presunta \u00e8 il ritrovamento di alcuni scheletri, non datati con precisione, all'interno di buche chiuse con lastre di pietra, sul pendio della collina che si trova a fianco delle moderne scuole elementari.\nIl manoscritto pi\u00f9 antico che riguardi la zona di Esenta \u00e8 un atto di compravendita datato 14 gennaio 1269, a proposito di un terreno nella zona Fiocchino (Valle Foclini), appartenente alla \"Curte Malochi\".\nDurante il medioevo, Esenta era zona di confine tra il Venzago a est, Castiglione delle Stiviere a sud e Lonato a nord; durante questo periodo, il territorio del basso Garda fu invaso da parecchi stranieri; come conseguenza di queste guerre, nacquero controversie a proposito dei confini tra i vari signori della zona, fin quando nel 1320, dopo la morte di Cangrande, gli Scaligeri di Verona ed i Visconti di Milano entrarono in guerra. Soltanto nel 1339 il confine fu posto sulla \"Strada di Mastino della Scala\" (o \"Mastino Cane\"), che congiungeva Lonato e Castiglione.\nPochi anni dopo, i Gonzaga di Mantova entrarono in conflitto, con la benedizione dell'imperatore Carlo IV di Lussemburgo, contro i Visconti; il risultato fu che, per alcuni anni, riuscirono a conquistare il territorio di Esenta assieme ai comuni di Lonato e Castiglione. Nel 1398 i Visconti riuscirono a riconquistare il territorio.\nNel 1404 i Gonzaga tornarono pacificamente in possesso del basso Garda, perch\u00e9 Francesco Gonzaga era creditore nei confronti della duchessa Caterina Visconti. Il 20 novembre 1441 fu firmata la pace di Cremona, con la quale i Gonzaga persero nuovamente i territori del veronese e di Lonato, che finirono sotto il dominio degli Sforza, e quindi della Repubblica di Venezia, mentre mantennero Castiglione. Esenta divenne quindi una zona di confine tra due stati, i cui rapporti non erano pacifici.\nIl 16 ottobre 1492 il Duca di Mantova e la Repubblica di Venezia riuscirono a riappacificarsi: fu creata una zona franca, all'interno della quale non si potesse erigere alcun edificio militare. Questa zona andava dalle \"Bocche di Malocco\" e Castiglione, ed era grande \"ducentas perticas\".\nI coloni della terra franca cos\u00ec creata furono dichiarati \"exenti et immunes\" da ogni tassa, e da questa denominazione nasce probabilmente il nome di Esenta; politicamente, il territorio fu dichiarato sotto la giurisdizione del podest\u00e0 di Brescia, in modo da garantire l'ordine civile."}
{"id": "2372383", "revid": "287204", "url": "https://it.wikipedia.org/wiki?curid=2372383", "title": "Lomustina", "text": "La lomustina \u00e8 il principio attivo di indicazione specifica utilizzato per trattare forme tumorali durante la chemioterapia.\nLa lomustina \u00e8 molto lipofila.\nIndicazioni.\nViene usata per tumori cerebrali (per l'alta lipofilia), per il linfoma di Hodgkin e per forme tumorali solide. Essa penetra la barriera ematoencefalica.\nControindicazioni.\nDa evitare in caso di gravidanza e ipersensibilit\u00e0 nota al farmaco.\nEffetti indesiderati.\nLa lomustina pu\u00f2 indurre trombocitopenia e leucopenia, provocando emorragia e infezioni estese. C'\u00e8 anche il rischio di infezione polmonare acuta.\nFra gli effetti indesiderati si riscontrano nausea, diarrea, vomito, astenia."}
{"id": "2372389", "revid": "7336", "url": "https://it.wikipedia.org/wiki?curid=2372389", "title": "Oscillazione propria", "text": ""}
{"id": "2372391", "revid": "182396", "url": "https://it.wikipedia.org/wiki?curid=2372391", "title": "Senatore (storia romana)", "text": ""}
{"id": "2372397", "revid": "287204", "url": "https://it.wikipedia.org/wiki?curid=2372397", "title": "Nimustina", "text": "La nimustina \u00e8 il principio attivo di indicazione specifica utilizzato per trattare forme tumorali durante la chemioterapia\nControindicazioni.\nDa evitare in caso di gravidanza.\nEffetti indesiderati.\nFra gli effetti indesiderati si riscontrano nausea, diarrea, vomito, astenia."}
{"id": "2372398", "revid": "537160", "url": "https://it.wikipedia.org/wiki?curid=2372398", "title": "Home Office", "text": "Home Office \u00e8 il dicastero del governo del Regno Unito che si occupa degli affari interni del Paese, analogo al ministero dell'interno italiano.\nIl responsabile di tale ufficio \u00e8 il segretario di Stato per gli affari interni, carica che al 2020 \u00e8 ricoperta da Priti Patel.\nDall'Home Office dipendono importanti amministrazioni per la sicurezza interna quali la polizia e l'MI5, il servizio di controspionaggio del Regno Unito."}
{"id": "2372399", "revid": "121589754", "url": "https://it.wikipedia.org/wiki?curid=2372399", "title": "Archeomafie", "text": "Per archeomafie si intendono organizzazioni criminali, o anche settori di esse, che operano con modalit\u00e0 mafiose nel settore degli scavi clandestini, del furto e del traffico illecito internazionale di opere d'arte e di reperti archeologici. \nIl termine \u00e8 stato coniato nel 1999 da Legambiente in analogia con quello di ecomafie ed \u00e8 usato anche dall'Osservatorio Internazionale Archeomafie, una ONG nata in Italia nel 2004 per studiare e contrastare il fenomeno.\nStoria.\nA seguito di un'operazione condotta nel 1995 in Svizzera, a Ginevra, si scopr\u00ec un imponente traffico per il quale fu arrestato il mercante d'arte italiano Giacomo Medici, poi condannato a 10 anni di reclusione e 10 milioni di euro di ammenda.\nUno dei casi intorno ai quali si \u00e8 sviluppato il dibattito internazionale riguard\u00f2 nel 2004 l'\"Apollo Sauroctonos\", un'antica statua greca di bronzo attribuita a Prassitele, che comparve dal nulla nel Museo di Cleveland (Ohio, USA) in quello stesso anno; secondo la versione ufficiale fornita dal museo, sarebbe stata acquistata presso una galleria d'arte svizzera e proveniente da un giardino privato in Germania orientale, ma il 26 gennaio 2007 il governo della Grecia sment\u00ec il museo sostenendo che era stata ritrovata in mare negli anni novanta da un peschereccio italiano che aveva sconfinato.\nMentre la vicenda della statua era in corso di definizione, venne alla luce il caso del Getty Museum di Los Angeles (California, USA), che attraverso la sua responsabile acquisti Marion True (personaggio assai noto nel settore) era venuto in possesso di una quantit\u00e0 di opere d'arte ed archeologiche trafugate in Italia e Grecia, fra le quali la Venere di Morgantina, rubata in Sicilia ed acquistata dal museo nel 1988, ed alcuni affreschi provenienti da Pompei..\nDefinizione ed attivit\u00e0.\nLa definizione \"archeomafie\" deriva dalla constatazione che il furto di opere d'arte e di reperti archeologici, che provengano da un museo o da uno scavo clandestino, \u00e8 solo il primo di una lunga serie di passaggi che, attraverso il mercato clandestino, porta queste opere nelle mani di spregiudicati collezionisti o curatori di musei. Questo traffico potrebbe essere divenuto una delle maggiori fonti di ricavo per la mafia, subito dopo il traffico degli stupefacenti.\nSe un furto da una collezione o da un museo, oppure uno scavo clandestino, possono anche essere opera di ladri isolati o di improvvisati tombaroli, i passaggi successivi come l'esportazione clandestina delle opere d'arte e dei reperti archeologici ed il loro inserimento in circuiti di vendita internazionali, presuppongono una rete criminale ben strutturata, capace di gestire questi traffici a pi\u00f9 livelli, da quello locale a quello internazionale, di far perdere le tracce della provenienza illecita delle opere e di attuare il loro decisivo passaggio dal mercato clandestino a quello \u201clegale\u201d."}
{"id": "2372400", "revid": "6923", "url": "https://it.wikipedia.org/wiki?curid=2372400", "title": "1993 Qatar ExxonMobil Open", "text": ""}
{"id": "2372401", "revid": "6923", "url": "https://it.wikipedia.org/wiki?curid=2372401", "title": "1994 Qatar ExxonMobil Open", "text": ""}
{"id": "2372402", "revid": "6923", "url": "https://it.wikipedia.org/wiki?curid=2372402", "title": "1995 Qatar ExxonMobil Open", "text": ""}
{"id": "2372404", "revid": "6923", "url": "https://it.wikipedia.org/wiki?curid=2372404", "title": "1996 Qatar ExxonMobil Open", "text": ""}
{"id": "2372405", "revid": "6923", "url": "https://it.wikipedia.org/wiki?curid=2372405", "title": "1997 Qatar ExxonMobil Open", "text": ""}
{"id": "2372406", "revid": "6923", "url": "https://it.wikipedia.org/wiki?curid=2372406", "title": "1998 Qatar ExxonMobil Open", "text": ""}
{"id": "2372408", "revid": "6923", "url": "https://it.wikipedia.org/wiki?curid=2372408", "title": "1999 Qatar ExxonMobil Open", "text": ""}
{"id": "2372411", "revid": "6923", "url": "https://it.wikipedia.org/wiki?curid=2372411", "title": "2000 Qatar ExxonMobil Open", "text": ""}
{"id": "2372412", "revid": "6923", "url": "https://it.wikipedia.org/wiki?curid=2372412", "title": "2001 Qatar ExxonMobil Open", "text": ""}
{"id": "2372414", "revid": "6923", "url": "https://it.wikipedia.org/wiki?curid=2372414", "title": "2009 Qatar ExxonMobil Open", "text": ""}
{"id": "2372419", "revid": "767487", "url": "https://it.wikipedia.org/wiki?curid=2372419", "title": "Angarskij rajon", "text": "L'Angarskij rajon () \u00e8 un rajon dell'Oblast' di Irkutsk, nella Siberia sud orientale; il capoluogo \u00e8 Angarsk."}
{"id": "2372420", "revid": "28592", "url": "https://it.wikipedia.org/wiki?curid=2372420", "title": "Distretto di Angarsk", "text": ""}
{"id": "2372421", "revid": "316910", "url": "https://it.wikipedia.org/wiki?curid=2372421", "title": "Angelo De Magistris I", "text": ""}
{"id": "2372424", "revid": "28592", "url": "https://it.wikipedia.org/wiki?curid=2372424", "title": "Siberia sud orientale", "text": ""}
{"id": "2372425", "revid": "155634", "url": "https://it.wikipedia.org/wiki?curid=2372425", "title": "Thomas Kemenater", "text": "Biografia.\nCarriera sciistica.\nDiscesista originario di Merano, Thomas Kemenater in carriera conquist\u00f2 un podio in Coppa del Mondo, il 24 gennaio 1982 sul difficile tracciato svizzero di Wengen, giungendo terzo nella combinata valida anche ai fini del trofeo del Lauberhorn, alle spalle del fuoriclasse di casa Pirmin Zurbriggen (al primo successo in Coppa del Mondo) e del cecoslovacco Ivan Pac\u00e1k. Fu quello il suo unico risultato di rilievo in carriera; non prese parte n\u00e9 a rassegne olimpiche n\u00e9 iridate.\nCarriera automobilistica.\nDopo il ritiro dallo sci alpino, dal 1996 Kemenater si \u00e8 dedicato all'automobilismo, nella competizioni di Turismo (Superstars Series, Ferrari Challenge); dal 2005 \u00e8 anche istruttore presso il Centro Internazionale Guida Sicura di Andrea De Adamich a Varano de' Melegari."}
{"id": "2372426", "revid": "6923", "url": "https://it.wikipedia.org/wiki?curid=2372426", "title": "1993 Qatar ExxonMobil Open - Singolare", "text": ""}
{"id": "2372432", "revid": "76963", "url": "https://it.wikipedia.org/wiki?curid=2372432", "title": "Henry Herbert, II conte di Pembroke", "text": "Biografia.\nHenry era figlio di William Herbert, I conte di Pembroke e di sua moglie Anna Parr, sorella della moglie di Enrico VIII. Studi\u00f2 a Peterhouse, Cambridge, sotto l'arcivescovo John Whitgift.\nIl padre, influente politico dell'epoca, era stato tutore di re Edoardo VI.\nNel 1554, mentre suo padre era diventato uno degli uomini dell'entourage di Filippo II di Spagna a Wilton House, Henry cattur\u00f2 l'attenzione del marchese de Las Navas e fu nominato gentiluomo di camera del re Filippo al suo arrivo in Inghilterra. Alla morte del padre, nel 1570, riusc\u00ec alla contea di Pembroke e il 4 aprile 1570 venne nominato Lord luogotenente di Wiltshire.\nVita a corte.\nNegli intrighi di corte del regno di Elisabetta, egli era considerato un partigiano di Robert Dudley, I conte di Leicester, ed era certamente in rapporti molto intimi con lui. Ebbe un ruolo di primo piano nei processi del IV duca di Norfolk, Maria di Scozia nel mese di ottobre 1586, e del figlio del duca, Philip Howard, conte di Arundel nel 1589.\nNel 1586, successe al suocero, Sir Henry Sidney, come Lord Presidente del Galles ed \u00e8 diventato Ammiraglio di South Wales. Da allora in poi ha trascorso molto tempo a Ludlow Castle.\nMatrimoni.\nSpos\u00f2, il 25 maggio 1553, Lady Caterina Grey. L'unione non fu mai consumata, e nel 1554, sotto l'influenza della regina Maria, il matrimonio venne sciolto.\nIn seconde nozze, Henry spos\u00f2 Caterina Talbot, figlia di George Talbot, VI conte di Shrewsbury. Mor\u00ec nel 1575.\nNell'aprile 1577, Henry spos\u00f2 Maria Sidney, figlia di Sir Henry Sidney e Lady Mary Dudley. Ebbero due figli:\nMorte.\nMor\u00ec il 19 gennaio 1601 a Wilton House e fu sepolto nella cattedrale di Salisbury."}
{"id": "2372433", "revid": "486946", "url": "https://it.wikipedia.org/wiki?curid=2372433", "title": "Margravia di Meissen", "text": ""}
{"id": "2372434", "revid": "486946", "url": "https://it.wikipedia.org/wiki?curid=2372434", "title": "Margravio di Meissen", "text": ""}
{"id": "2372436", "revid": "339392", "url": "https://it.wikipedia.org/wiki?curid=2372436", "title": "Where Are We Running", "text": ""}
{"id": "2372437", "revid": "1564499", "url": "https://it.wikipedia.org/wiki?curid=2372437", "title": "Marche (disambigua)", "text": ""}
{"id": "2372440", "revid": "28592", "url": "https://it.wikipedia.org/wiki?curid=2372440", "title": "Marca del Sacro Romano Impero", "text": ""}
{"id": "2372441", "revid": "136801", "url": "https://it.wikipedia.org/wiki?curid=2372441", "title": "2009 Chennai Open - Singolare", "text": ""}
{"id": "2372444", "revid": "136801", "url": "https://it.wikipedia.org/wiki?curid=2372444", "title": "2009 Chennai Open - Doppio", "text": ""}
{"id": "2372445", "revid": "986213", "url": "https://it.wikipedia.org/wiki?curid=2372445", "title": "Adelaide Maria di Anhalt-Dessau", "text": "Biografia.\nInfanzia.\nNata nel giorno di Natale del 1833, Adelaide Maria era figlia di Federico Augusto di Anhalt-Dessau e della Langravina Maria Luisa Carlotta d'Assia-Kassel.\nMatrimonio.\nIl 23 aprile del 1851 spos\u00f2 Adolfo (1817-1905), a quel tempo duca di Nassau (nel 1890 diverr\u00e0 granduca del Lussemburgo), figlio del duca Guglielmo di Nassau (1792-1839) e della sua prima moglie Carlotta Luisa Federica di Sassonia-Altenburg.\nDiscendenza.\nDal matrimonio tra Adelaide Maria e Adolfo di Lussemburgo nacquero cinque figli:"}
{"id": "2372447", "revid": "287204", "url": "https://it.wikipedia.org/wiki?curid=2372447", "title": "Lee Carroll", "text": "Entit\u00e0 angelica.\nCarroll sostiene di ricevere dei messaggi, attraverso la tecnica del channeling, da una presunta \"entit\u00e0 angelica\" che chiama Kryon.\nCarroll inizi\u00f2 a pubblicare i presunti messaggi di Kryon nel 1989, abbandonando repentinamente la sua precedente attivit\u00e0 di tecnico del suono. Secondo Carroll, Kryon sarebbe un essere amorevole simile all'Arcangelo Gabriele, proveniente dalla \"Sorgente\" (o \"Sole Centrale\"), il cui compito sarebbe assistere l'evoluzione della Terra e dell'umanit\u00e0, tra l'altro ricalibrando periodicamente il campo geomagnetico terrestre.\nCon l'aiuto della sua compagna Jane Tober, Carroll ha pubblicato numerosi libri (soprattutto sulle rivelazioni di Kryon) e tiene regolarmente conferenze, in diversi paesi, su questi temi. I suoi libri sono stati tradotti in oltre venti lingue.\nUno dei temi che ha contribuito maggiormente alla popolarit\u00e0 di Carroll e Tober \u00e8 quello dei bambini indaco, una presunta generazione di bambini dotati a loro dire di speciali poteri e capacit\u00e0. Carroll e Tober hanno iniziato a trattare questo argomento (traendo spunto dalle opere di un'altra sensitiva, Nancy Ann Tappe) alla fine degli anni novanta, nel periodo della polemica sul trattamento farmacologico dei bambini problematici nelle scuole statunitensi.\nCriticismo.\nIl movimento intorno a Kryon, Lee Carroll e i suoi libri sono stati citati in varie pubblicazioni ufficiali del CIAOSN belga (Centre d'information et d'avis sur les organisations sectaires nuisibles, 'Centro d'Informazione e Avviso sulle Organizzazioni Settarie Nocive'). Il CIAOSN \u00e8 stato creato in seguito a una raccomandazione della Commissione Reale (House of Representatives, sessione 1996-1997).\nSecondo l'associazione francese UNADFI ('Unione Nazionale di Associazioni di Difesa delle Famiglie e degli Individui Vittime di Sette'), l'insistenza sui tratti caratteristici dei \u00abbambini indaco\u00bb potrebbe allontanare gli adepti di Kryon dalla medicina classica.\nDal 2004, vari mezzi di comunicazione francesi (\"Le Monde de l'\u00e9ducation\", \"Le Canard encha\u00een\u00e9\", \"le Nouvel Observateur\") hanno denunciato le attivit\u00e0 di Lee Caroll come \"ciarlattanismo\" e abuso di debolezza.\nIn Francia, le attivit\u00e0 di Lee Caroll e i suoi adepti sono seguite dalla Missione Interministeriale di Vigilanza e di Lotta contro le Derive Settarie (MIVILUDES)."}
{"id": "2372452", "revid": "339392", "url": "https://it.wikipedia.org/wiki?curid=2372452", "title": "Trib\u00f9 germanica", "text": ""}
{"id": "2372459", "revid": "2231746", "url": "https://it.wikipedia.org/wiki?curid=2372459", "title": "Calamandrana", "text": "Calamandrana (\"Calamandran-a\" in piemontese, \"Camendran-a\" nella sua variet\u00e0 astigiana) \u00e8 un comune italiano di abitanti della provincia di Asti (il quale dista da essa circa 35km) in Piemonte. Il paese si estende su una superficie di 12.79 km\u00b2 \nNel paese \u00e8 molto fiorente l'attivit\u00e0 vitivinicola. Dal punto di vista dell'economia, anche se in tempi recenti si sono insediate nella piana del Belbo alcune industrie di rilevante importanza produttiva, lo zoccolo duro resta quello agricolo, con numerose aziende vivaistiche nella parte pi\u00f9 pianeggiante del territorio e con altrettante numerose aziende vitivinicole in quella collinare.\nGeografia fisica.\nCalamandrana \u00e8 situata tra le citt\u00e0 di Nizza Monferrato e di Canelli. Il Comune si suddivide in due aree (\"Calamandrana Alta\" e \"Calamandrana Bassa\") ed \u00e8 composto da pi\u00f9 centri abitati: \"Quartino\" (Municipio), Boidi, \"Bruciati, Chiesa Vecchia, Case Vecchie, Ferrai, Garbazzola, San Vito, Valle Chiozze e Valle San Giovanni.\"\nOrigini del nome \"Calamandrana\".\nIl primo accenno al nome \"Calamandrana\" appare in un documento pubblico dell'anno 1129 dove si fa riferimento a un \"manso\", cio\u00e8 un podere di questo territorio donato dal castellano Guglielmo, figlio di Amedeo, al monastero di Santa Maria presso Acqui.\nSi potrebbe essere tentati di ricondurre il nome Calamandrana (con ben cinque \"a\") all'espressione \"calano le mandrie\" poich\u00e9 il nucleo principale degli abitanti abitava, in passato, il colle con in cima il Castello e i vecchi contadini portavano al pascolo il gregge \"alla piana\".\n\"Calamandrana\" deriva, invece, con maggiore probabilit\u00e0 da una quercia nana che in Piemonte viene chiamata \"calamandrina\", poich\u00e9 un tempo le colline erano coperte di boscaglie di olmi e querce. In alcuni atlanti del Settecento il nome di Calamandrana \u00e8 chiaramente scritto \"Calamandrina\".\nStoria.\nLe terre di Calamandrana probabilmente erano gi\u00e0 state abitate nell'antichit\u00e0 da popolazioni Liguri di origine Celtica che vennero sconfitti dai Romani nel 200 a.C.\nNel XII secolo Calamandrana pass\u00f2 a far parte del Marchesato del Monferrato, ma per un breve periodo. Agli inizi del XIII secolo Bonifacio del Vasto, sottomessosi ad Alessandria, cedette il paese ai San Marzano di Canelli. Durante la battaglia per l'annessione al feudo alessandrino, le popolazioni calamandranesi lasciarono la piana e trovarono riparo nella Chiesa di San Giovanni Lanerio, dove edificarono il nuovo centro di Nizza della Paglia (attualmente Nizza Monferrato). Nel 1232 il territorio di Calamandrana ripass\u00f2 ai Marchesi del Monferrato che lo concessero al Marchesato di Incisa per poi passare agli Asinari nel 1305.\nNel 1657 il paese venne concesso dal Duca di Mantova al Marchese Giovanni Maria Piccolomini, per poi passare, 15 anni dopo, al conte mantovano Matteo Quinciani. Nel 1682 il calamandranese Francesco Maria Cordara, divenuto conte, fece iniziare la costruzione del Castello, che \u00e8 rimasto intatto fino ai giorni nostri.\nNel 1943 molti soldati fuggiti dalle caserme si rifugiarono a Calamandrana, durante lo scioglimento dell'esercito italiano. Il parroco don Emilio Carozzi e la popolazione li aiutarono. \nNello stesso anno a Calamandrana alta si cre\u00f2 una formazione partigiana.\nVerso la fine del 1944 avvennero numerosi scontri, durante i quali le persone venivano minacciate e le case saccheggiate. \nVerso la fine del 1945 i partigiani tornarono in forza. Si poteva cos\u00ec controllare Canelli e la strada per Nizza. In questa situazione venne incendiato anche il Municipio.\nMonumenti e luoghi d'interesse.\nArchitetture religiose.\nChiesa \"San Sebastiano\" (Calamandrana Alta).\nUn\u2019unica strada, via Maestra, attraversa il centro storico da est a ovest, per chi proviene dalla provinciale, salendo dalla strada Del Pozzo.\nAppena imboccata la via, sulla sinistra, si trova la chiesa di San Sebastiano, recentemente oggetto di restauro. Realizzata probabilmente nel XVIII secolo come Confraternita, \u00e8 costruita in laterizio con un profondo portico sulla facciata a capanna, in stile neoclassico. Recentemente \u00e8 stata oggetto di restauro. Degni di visita sono gli affreschi presenti.\nChiesa \"Immacolata Concezione\" (Calamandrana Alta).\nPercorrendo la strada sottomura dell\u2019antico borgo, si raggiunge la baroccheggiante Parrocchiale dedicata all\u2019Immacolata Concezione. Insieme alle diverse Cappelle campestri che sorgevano, ad opera della popolazione, nelle frazioni pi\u00f9 lontane, non \u00e8 difficile immaginare che la presenza del Castello prevedesse un edificio per il culto cristiano all\u2019altezza delle famiglie nobili che qui risiedevano. Di epoca barocca, la Chiesa dell\u2019Immacolata Concezione rimanda alla ricchezza e stratificazione storica. Il suo arco e parte dell\u2019abside sono ritagli delle antiche mura del Castello. Segnalata come Parrocchiale dal XVIII secolo, viene nominata in documenti precedenti come Oratorio del Castello e sede della Confraternita dei Disciplinati.\nChiesa \"Sacro Cuore di Ges\u00f9\" (Calamandrana Bassa).\nNella \u201cpiana\u201d tra il 1952 e il 1953 \u00e8 stata eretta la nuova Parrocchiale, dedicata al Sacro Cuore di Ges\u00f9, successivamente abbellita, nel 1962, con dipinti absidali ad opera di Piero Dalle Ceste e con un prezioso mosaico.\nChiesa romanica \"San Giovanni delle Conche\".\nIn valle San Giovanni, oggi frazione di Calamandrana, sorgeva la chiesa romanica dedicata a San Giovanni alle Conche, in cima a una bassa collina. Chiesa ricca di vicende storiche, soprattutto in epoca medioevale ha cambiato immagine nel corso dei secoli. L'attuale immagine di San Giovanni delle Conche \u00e8 totalmente mutata rispetto alla primitiva. In stile romanico \u00e8 rimasta solo l'abside, che si incastra nel fianco destro dell'attuale chiesa. Simmetricamente ad essa \u00e8 stata edificata un'altra abside, simile, ma pi\u00f9 piccola e in stile neogotico, mentre una terza, molto pi\u00f9 alta, posta a nord, \u00e8 tardobarocca e chiude lo spazio interno del presbiterio. Un quarto elemento, la torre campanaria a pianta quadrata, accorda volumetricamente le due absidi, romanica e tardobarocca, al corpo della chiesa. \nQuesto gioco di intersezioni ha reso poi lo spazio all'interno dell'edificio quasi circolare. All'interno le pareti risultano decorate da affreschi ottocenteschi di fattura popolare; le figure che compaiono nel catino dell'abside romanica sembrano per\u00f2 ricalcare, nell'iconografia, precedenti e pi\u00f9 antichi affreschi. La struttura muraria dell'intero edificio \u00e8 in mattoni. Solo nell'abside romanica troviamo conci di arenaria: sia nella cornice \"a gola\", posta sottotetto, sia nella tradizionale teoria di archetti pensili, poggianti su mensoline, sia negli stipiti e nei falsi archi, a ghiere rientranti, delle tre finestrelle. Sottili decorazioni geometriche sono scolpite sul blocchi monolitici in cui sono stati intagliati gli archi e le ghiere. Ciascuno dei tre campi dell'abside \u00e8 scandito da lesene che si raccordano agli archetti pensili attraverso piccoli capitelli, decorati da disegni fitomorfici molto stilizzati, tra cui spunta anche una testina umana. I mattoni e gli angoli sono ben limati: questo fatto e la stilatura dei letti di malta indicano interventi restaurativi non lontani.\nDall'Agosto 2020 la Chiesa romanica di San Giovanni alle Conche in Valle San Giovanni entra a far parte del circuito Chiese a Porte Aperte, promosso dalla Consulta Regionale per i Beni Culturali Ecclesiastici di Piemonte e Valle d'Aosta, in convenzione con il Comune di Calamandrana. Il progetto, finanziato anche da FCRT e Regione Piemonte, consentir\u00e0 di visitare la Chiesa tramite l'uso di una App. Infatti sar\u00e0 sufficiente registrarsi al sito www.cittaecattedrali.it e successivamente scaricare sul proprio cellulare l'App \"Chiese a Porte Aperte\" per poter prenotare l'ingresso gratuito, entrare ed effettuare la visita ascoltando la voce narrante (tutti i giorni dalle 9.00 alle 18.00). Oltre alla Chiesa di Valle San Giovanni si possono visitare altri 27 luoghi, riuniti in sei circuiti territoriali.\nArchitetture Civili.\nCastello di Calamandrana.\nIl primitivo complesso fortificato venne distrutto e immediatamente ricostruito nel corso del XIII secolo. La distruzione risale al 1225, quando si svolse una cruenta battaglia tra Astigiani ed Alessandrini, per la supremazia nella valle del Belbo. Gli Alessandrini, vittoriosi, rasero al suolo il castello di Calamandrana, considerato da loro una minaccia seria. La fortificazione venne riedificata verso il 1237, quando il territorio ritorn\u00f2, definitivamente, tra le propriet\u00e0 astesi per opera di Federico II.\nDopo diversi feudatari, nel 1606 Federico Gonzaga vi infeud\u00f2 la moglie, Eleonora de\u2019Medici; sar\u00e0 solo nel 1685 che il Duca di Mantova investir\u00e0 con il titolo di Conte un calamandranese, Francesco Maria Cordara. A lui si deve, praticamente, la struttura attuale del castello in quanto fu proprio il conte Cordara ad apportare alcune considerevoli modifiche sulla base della struttura originaria. \nIl complesso sub\u00ec notevoli danneggiamenti durante il terremoto del 1886 e, per timore di un crollo, venne demolito il loggiato e mozzata la torre ottagonale, ricostruita poi nel 1964, dall\u2019allora proprietario, il sig. Giambattista Parodi, con mattoni di recupero fatti a mano e in maniera fedele a quella che doveva essere l\u2019originale, desumibile dalle stampe del Gonin.\nOggi l\u2019edificio presenta un\u2019impostazione planimetrica piuttosto irregolare ed \u00e8 in parte intonacato e in parte in mattoni e pietre a vista. Sono conservate le strutture sotterranee: cantine, camminamenti e la cisterna dell\u2019antica fortezza. Del 1983 \u00e8 la ristrutturazione del soffitto del salone ottocentesco.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 196 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nLe principali regioni o frazioni di Calamandrana sono: Boidi, Bruciati, Case Vecchie, Chiesa Vecchia, Ferrai, Garbazzola, Quartino, San Vito, Valle San Giovanni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2372464", "revid": "1573940", "url": "https://it.wikipedia.org/wiki?curid=2372464", "title": "Glyphis", "text": "Gli squali di fiume sono sei (due ancora da descrivere formalmente) specie molto rare di squalo che appartengono al genere Glyphis . Sembra tuttavia che a causa delle loro abitudini molto schive, ulteriori specie possano essere ancora sconosciute. Questi squali appartengono alla famiglia Carcharhinidae, e sono accomunati dal fatto che riescono a nuotare in acqua dolce. Questa caratteristica li accomuna allo squalo dello Zambesi (\"Carcharhinus leucas\"), che infatti viene a volte chiamato \"squalo di fiume\" o \"squalo del Gange\", ma non va confuso con i membri del genere \"Glyphis\".\nAspetto.\nCaratteristiche peculiari dell'aspetto di queste specie sono un muso corto ed arrotondato (la lunghezza non supera l'ampiezza della bocca), la presenza di piccole e distanti narici e di piccoli occhi scuri. Hanno inoltre denti larghi e stretti uno all'altro. Si caratterizzano anche per dei solchi labiali molto piccoli agli angoli delle mascelle. Ultimi particolari che li distinguono sono un'ampia pinna dorsale pi\u00f9 vicina alle pinne pettorali che a quelle pelviche ed una pinna anale con il margine posteriore fortemente inciso. Per il resto assomigliano molto agli altri Carcharhinidae, ma si differenziano da essi per le cuspidi della mascella inferiore che escono dalla bocca quando \u00e8 chiusa, la seconda pinna dorsale che \u00e8 grande da 1/2 a 3/5 della prima, dalla grande distanza tra pinna anale e seconda dorsale ed infine la fossetta precaudale \u00e8 longitudinale anzich\u00e9 o forma crescente.\nSpecie.\nLe ultime due specie non hanno ancora una descrizione sistematica."}
{"id": "2372465", "revid": "287204", "url": "https://it.wikipedia.org/wiki?curid=2372465", "title": "Albert Cabestany", "text": "Dopo aver debuttato nel mondiale nel 1997, nel 2002 ha vinto il titolo iridato nella specialit\u00e0 indoor del trial con l'italiana Beta Motor. In seguito \u00e8 diventato pilota della spagnola Sherco. Tra i principali avversari Adam Raga e Toni Bou piloti spagnoli anch'essi.\nOltre al titolo individuale ha ottenuto vari successi con la squadra nazionale spagnola nel Trial delle Nazioni, con il primo risalente al 2000."}
{"id": "2372470", "revid": "767487", "url": "https://it.wikipedia.org/wiki?curid=2372470", "title": "The Black Album (The Beatles)", "text": "The Black Album \u00e8 un disco pirata triplo del gruppo musicale britannico The Beatles, pubblicato clandestinamente nel 1981 negli Stati Uniti.\nIl disco.\nStoria.\nNel gennaio 1969, i Beatles si trovarono con il regista Michael Lindsay-Hogg per filmare il gruppo in studio che provava in vista di un proposto concerto dal vivo. Il progetto si concentr\u00f2 sulla registrazione di nuovo materiale, cos\u00ec da formare le basi sia per un nuovo album che per un documentario televisivo, provvisoriamente intitolato \"Get Back\". Ma dissidi vari e una generale mancanza di entusiasmo da parte dei membri del gruppo, lasciarono gran parte del progetto incompleto. Tuttavia, un'estemporanea esibizione dal vivo \"una tantum\" venne filmata e registrata sul tetto della Apple Corps il 30 gennaio 1969, e la canzone \"Get Back\" venne pubblicata su singolo nell'aprile 1969. Dopo essere stato essenzialmente abbandonato dai Beatles per pi\u00f9 di un anno, il progetto fu riesumato, rinominato \"Let It Be\", e vide la luce nel maggio 1970; sia sotto forma di documentario dal titolo \"Let It Be - Un giorno con i Beatles\", sia come album discografico dal titolo \"Let It Be\".\nLe prove e le registrazioni si svolsero presso i Twickenham Film Studios (2\u201314 gennaio) e successivamente alla Apple (20\u201331 gennaio), con pi\u00f9 di 100 ore di registrazioni confluite nei nastri incisi su registratori analogici Nagra utilizzati per la traccia audio del film. I nastri Nagra sono la fonte di quasi tutti, se non tutti, i bootleg ricavati da queste sessioni. In aggiunta alle canzoni che sarebbero poi state pubblicate dal gruppo, i Beatles suonarono anche centinaia di altre cover e qualche composizione originale. Tuttavia, molte delle esecuzioni erano solo brevi accenni (alcuni di soli 10 secondi di durata), e molte delle nuove canzoni originali sono solo abbozzate o improvvisazioni del momento lasciate incompiute. Un estratto dei nastri \u00e8 stato pubblicato ufficialmente come bonus disc nella prima edizione dell'album \"Let It Be... Naked\" del 2003.\nTra i brani lasciati incompiuti dai Beatles che sono stati inseriti in vari bootleg ci sono \"Watching Rainbows\", \"Commonwealth\", \"Suzy's Parlor\" (conosciuta anche come \"Suzy Parker\"), e \"The Palace of the King of the Birds\"; \"All Things Must Pass\", \"Let It Down\", \"Isn't It A Pity\", e \"Hear Me Lord\", successivamente ri-registrate e pubblicate da Harrison; \"Gimme Some Truth\" e \"Oh My Love\", poi pubblicate da Lennon; e \"Teddy Boy\" e \"Hot as Sun\", pubblicate da McCartney nel suo primo album solista.\nScene tratte dal \"rooftop concert\" sono visibili nel film \"Let It Be\" e nel documentario \"Anthology\", tre brani furono utilizzati per l'album \"Let It Be\", mentre le registrazioni complete sono state diffuse solo su dischi pirata. La performance consiste in \"Get Back\" (tre versioni), \"Don't Let Me Down\" (due versioni), \"I've Got a Feeling\", \"One After 909\", \"Dig a Pony\", \"God Save the Queen\" (solo un breve accenno), e \"I've Got a Feeling\".\nIl 30 gennaio 1969, Glyn Johns compil\u00f2 una selezione di brani da lui mixati, e ne fece degli acetati per i Beatles. In aggiunta alle canzoni che sarebbero poi apparse in \"Let It Be\", questo set includeva anche \"Teddy Boy\", \"The Walk\", di Jimmy McCracklin, e un medley di brani rock and roll con incluse canzoni quali \"I'm Ready\" di Fats Domino, e \"Shake, Rattle and Roll\" di Big Joe Turner. Questa prima versione \"semi-ufficiale\" venne trasmessa da alcune stazioni radiofoniche a partire dal settembre 1969, e costitu\u00ec le basi del celebre bootleg \"Kum Back\" distribuito alla fine del 1969. Johns aveva iniziato a lavorare alla compilazione dell'album nel marzo 1969, e una versione test circol\u00f2 in seguito sotto forma di bootleg di scarsa qualit\u00e0 sonora.\nSuccessivamente, Johns fece altri due tentativi \"ufficiali\" di preparare una versione pubblicabile dell'album \"Get Back\", ed entrambe le versioni finirono su bootleg. Una versione datata 28 maggio 1969 contiene le seguenti tracce: \"One After 909\", \"Rocker\", \"Save the Last Dance for Me\", \"Don't Let Me Down\", \"Dig A Pony\", \"I've Got a Feeling\", \"Get Back\", \"For You Blue\", \"Teddy Boy\", \"Two of Us\", \"Maggie Mae\", \"Dig It\", \"Let It Be\", \"The Long and Winding Road\", e \"Get Back (Reprise)\". I principali cambiamenti furono effettuati il 5 gennaio 1970 con la rimozione di \"Teddy Boy\" e l'aggiunta di \"I Me Mine\" e \"Across the Universe\".\nDalle miriadi di compilation pirata tratte dalle sessioni per \"Get Back\", nel 1981 nacque quindi \"The Black Album\", un triplo LP presentato come la versione \"in negativo\" del \"White Album\". Nei primi anni 2000, la Yellow Dog Records cre\u00f2 la serie \"Day by Day\" che documenta le sessioni in 38 CD ricavati dai nastri Nagra, con una migliore qualit\u00e0 audio. Nel gennaio 2003, circa 500 dei nastri Nagra originali furono scoperti e recuperati dalla polizia in Inghilterra e in Olanda, e cinque persone furono arrestate.\nAnche dopo il raid della polizia, la diffusione illegale del contenuto dei nastri \u00e8 proseguita in formato digitale e su bootleg.\nContenuti.\nLe \"Get Back Sessions\".\nNonostante il titolo e l'aspetto grafico del bootleg siano ispirati al pi\u00f9 celebre \"White Album\" del 1968, il materiale contenuto nel disco \u00e8 tratto esclusivamente dalle successive \"jam session\" che i Beatles eseguirono durante le \"Get Back Sessions\" del gennaio 1969.\nDurante queste sedute di registrazione, i Beatles registrarono quasi 90 ore di nastri, i cosiddetti \"Nagra tapes\", incidendo, in maniera assai disordinata e sconnessa, molte cover, brani originali per il progettato album/film \"Let It Be\" e lunghe improvvisazioni strumentali.\nGran parte dell'inciso non fu mai pubblicato ufficialmente e forn\u00ec materiale per numerosissimi bootleg nel corso degli anni settanta.\n\"Commonwealth\", \"White Power\", \"No Pakistanis\".\nIl bootleg \u00e8 anche famoso per contenere tre brani (\"Commonwealth, White Power e No Pakistanis\") che fruttarono ai Beatles accuse postume di razzismo. Fece specialmente scalpore soprattutto \"No Pakistanis\", dove McCartney, sulla melodia di quella che diventer\u00e0 \"Get Back\", canta:\nIn realt\u00e0 i brani erano, al contrario, una satira verso il razzismo, imperante all'epoca, della destra britannica nei confronti delle minoranze etniche.\nVeste grafica.\nPer aumentare l'impressione di trovarsi davanti ad una specie di versione alternativa del \"White Album\", sporca, grezza e cattiva, i bootleggers ne curarono la confezione fin nei minimi dettagli, arrivando persino ad allegare al disco una replica \"fatta in casa\" del poster opera di Richard Hamilton che era incluso nel 33 giri ufficiale del gruppo nel 1968. Il poster in questione \u00e8 interessante perch\u00e9 non si limita ad essere solo una copia dell'originale, ma un nuovo collage di foto realizzato nello stile di quello di Hamilton.\nTracce.\nLe tracce sono accreditate a John Lennon e Paul McCartney, tranne dove indicato.\nFormazione.\nAltri musicisti"}
{"id": "2372473", "revid": "729019", "url": "https://it.wikipedia.org/wiki?curid=2372473", "title": "Fokker S-11", "text": "Il Fokker S-11 \"Instructor\" era un monomotore da addestramento biposto ad ala bassa prodotto dall'azienda olandese Fokker negli anni cinquanta.\nRealizzato per equipaggiare le scuole di volo militari dell'olandese Koninklijke Luchtmacht, venne in seguito utilizzato da diverse forze aeree mondiali.\nDall'S-11 venne sviluppato anche il successivo S-12 che si differenziava sostanzialmente per l'adozione di un carrello d'atterraggio triciclo anteriore in sostituzione di quello classico con ruotino di coda adottato dal modello da cui derivava.\nStoria.\nSviluppo.\nUna delle prime attivit\u00e0 intraprese dalla Fokker alla fine della seconda guerra mondiale fu quella di progettare un nuovo velivolo destinato all'addestramento dei piloti, l'S-11 Instructor.\nIl prototipo venne portato in volo per la prima volta sulla pista di Schiphol il 18 dicembre 1947. Durante i primi test del 1948 si riscontr\u00f2 la necessit\u00e0 di introdurre qualche modifica di carattere aerodinamico per migliorare le caratteristiche di volo del modello a cui seguirono diversi voli dimostrativi proponendo l'S-11 a diverse forze aeree ed ottenendo un buon successo commerciale.\nLa Fokker ottenne contratti per la fornitura ai propri reparti dai Paesi Bassi e, al di fuori del territorio nazionale, da Bolivia, Brasile, Israele e Paraguay.\nPer la fornitura alla For\u00e7a A\u00e9rea Brasileira si ricorse anche alla produzione locale affidata ad una sussidiaria Fokker.\nEsemplari attualmente esistenti.\nSono numerosi gli S-11 ancora oggi in condizioni di volo. L'organizzazione olandese \"Fokker Four\", dedicata alla conservazione del velivolo, possiede cinque esemplari che tra le altre attivit\u00e0 utilizza durante manifestazioni aeree."}
{"id": "2372474", "revid": "480457", "url": "https://it.wikipedia.org/wiki?curid=2372474", "title": "Toni Bou", "text": "Carriera.\nAntoni Bou, conosciuto anche come Toni Bou, ha iniziato la carriera nelle competizioni nazionali: dal 1999 al 2003 \u00e8 stato Campione catalano categoria Cadetti e due volte campione spagnolo di trial (Junior e Senior).\nHa ottenuto i suoi primi successi internazionali nel trial vincendo il titolo europeo juniores nel 2002; il titolo verr\u00e0 bissato anche l'anno successivo, questa volta tra i senior.\nCorrendo nel mondiale di trial dapprima per la Betamotor ed in seguito per la Montesa-Honda Repsol HRC, ha in seguito vinto 30 campionati mondiali consecutivi tra outdoor e indoor dal 2007 al 2021. I suoi principali avversari sono Albert Cabestany ed Adam Raga, anche loro catalani.\nAi titoli individuali vanno aggiunti quelli ottenuti con la squadra nazionale spagnola al Trial delle Nazioni, 17 consecutivi tra il 2005 e il 2021.\nBou \u00e8 il pilota di trial pi\u00f9 vincente di tutti i tempi, davanti al britannico Dougie Lampkin (7 titoli outdoor e 5 titoli indoor) e al connazionale Jordi Tarr\u00e9s (7 titoli outdoor)."}
{"id": "2372475", "revid": "767487", "url": "https://it.wikipedia.org/wiki?curid=2372475", "title": "Il Sogno di Rhonabwy", "text": "Il Sogno di Rhonabwy (gallese: \"Breuddwyd Rhonabwy\") \u00e8 un racconto medio gallese.\nAmbientato durante il regno di Madog ap Maredudd (m. 1160), principe di Powys, \u00e8 datato alla fine del XII o all'inizio del XIII secolo. Ci \u00e8 giunto in un solo manoscritto: il \"Libro rosso di Hergest\". La storia narra la visione avuta in sogno da Rhonabwy, un seguace di Madoc, dei tempi di re Art\u00f9.\nRacconto.\nMadog manda Rhonabwy e due compagni a cercare Iorwerth, fratello ribelle del principe. Una notte cercano riparo da Heilyn il Rosso, ma trovano la sua casa sudicia e i letti pieni di pulci. Sdraiandosi su una pelle di bue gialla, Rhonabwy ha una visione di re Art\u00f9 e dei suoi tempi. A fargli da guida \u00e8 un seguace di Art\u00f9: Iddawg \"la Zangola di Britannia\", cos\u00ec chiamato perch\u00e9 provoc\u00f2 la Battaglia di Camlann distorcendo i messaggi di pace del re che era stato incaricato di consegnare a Medrawd (Mordred). Iddawg introduce Rhonabwy e i suoi amici ad Art\u00f9, che si dispiace che il Galles sia stato ereditato da cos\u00ec miseri uomini.\nIddawg rivela che gli uomini di Art\u00f9 sono radunati per incontrare i Sassoni alla Battaglia di Badon Hill. Ma Art\u00f9 \u00e8 maggiormente preoccupato per la partita di \"gwyddbwyll\" (gioco simile agli scacchi) contro il suo seguace Owain mab Urien (Ywain). Mentre giocano, arrivano dei messaggeri che dichiarano che gli scudieri di Art\u00f9 stanno attaccando i corvi di Owain. Quando Owain chiede di fermarli, Art\u00f9 risponde: \u00abA Voi la mossa\u00bb. Owain ordina ai suoi corvi di attaccare i servitori di Art\u00f9. Quando Art\u00f9 chiede di richiamarli, Owain risponde: \u00abA Voi la mossa, Signore\u00bb. Alla fine Art\u00f9 riduce in polvere i pezzi degli scacchi e i due dichiarano pace. Allora i Sassoni mandano un contingente per chiedere una tregua. Art\u00f9, seguendo i suoi consiglieri, accetta. Cai (Sir Kay) dichiara che chi desidera seguire Art\u00f9 dovrebbe venire in Cornovaglia. Il rumore di movimenti di truppe sveglia Rhonabwy che scopre di aver dormito per tre giorni.\nInterpretazione.\nIl \"Sogno di Rhonabwy\" \u00e8 aperto a molte interpretazioni. Da una parte deride i tempi di Madoc, che viene criticamente paragonato con l'epoca di re Art\u00f9. Ma i tempi di Art\u00f9 sono descritti come illogici e sciocchi. Sembra che l'opera sia una satira dei tempi contemporanei e dell'epoca mitica.\nIl \"Sogno di Rhonabwy\" \u00e8 il pi\u00f9 letterario dei racconti medievali gallesi. Forse \u00e8 stato anche l'ultimo ad essere stato scritto. Una nota finale dichiara che nessuno \u00e8 in grado di recitare l'intero lavoro senza un libro poich\u00e9 il livello del dettaglio \u00e8 troppo per la memoria. Il commento suggerisce che non era popolare tra i cantastorie, anche se ci\u00f2 era dovuto probabilmente alla sua posizione di racconto letterario piuttosto che tradizionale."}
{"id": "2372477", "revid": "76963", "url": "https://it.wikipedia.org/wiki?curid=2372477", "title": "William Herbert, III conte di Pembroke", "text": "Fu Cancelliere dell'Universit\u00e0 di Oxford e fond\u00f2 il Pembroke College (Oxford) assieme a re Giacomo I Stuart. \nWilliam Herbert nacque dall'unione fra Henry Herbert, II conte di Pembroke e Mary Sidney, sua terza moglie."}
{"id": "2372478", "revid": "4175", "url": "https://it.wikipedia.org/wiki?curid=2372478", "title": "Federazione di rugby a 15 delle Filippine", "text": "Philippine Rugby Football Union \u00e8 l'organismo di governo del rugby a 15 nelle Filippine.\nFondata nel 1998, \u00e8 affiliata a World Rugby dal 2008.\nDal 2020 \u00e8 diretta da Ada Milby, ex rugbista nazionale cresciuta negli Stati Uniti."}
{"id": "2372479", "revid": "767487", "url": "https://it.wikipedia.org/wiki?curid=2372479", "title": "Brioni", "text": ""}
{"id": "2372483", "revid": "124123", "url": "https://it.wikipedia.org/wiki?curid=2372483", "title": "Paul Plishka", "text": "Biografia.\nNasce in Pennsylvania da genitori di origini ucraine. Studia canto al Montclair State College con Armen Boyajian, gi\u00e0 insegnante di Marisa Galvany e Samuel Ramey, debuttando nel 1961 con la Paterson Lyric Opera.\nSale alla ribalta nel 1967 con l'esordio al Metropolitan Opera come Bonzo in \"Madama Butterfly\", diventando un membro fisso del teatro newyorkese, dove si esibisce per 46 anni e in 1642 spettacoli, ponendosi al numero 10 assoluto ed al numero 1 dei bassi nella classifica ufficiale degli interpreti che risale alla nascita del teatro nel 1883. Sempre negli Stati Uniti appare anche a Chicago e San Francisco.\nCanta anche in Europa, esordendo al Teatro alla Scala nel 1975 come Brander ne \"La damnation de Faust\" e cantando nello stesso anno nella \"Messa di Requiem\" verdiana diretta da Riccardo Muti al Teatro Comunale di Firenze. Appare inoltre alla Royal Opera House di Londra (Ramfis in \"Aida\" nel 1977), all'Op\u00e9ra National de Paris (Padre Guardiano ne \"La forza del destino\" nel 1981), all'Arena di Verona nel 1990, al Grand Th\u00e9\u00e2tre di Ginevra nel 1992, al Festival di Salisburgo nel 1998.\nSi ritira dalle scene al Metropolitan il 28 gennaio 2012 dopo aver interpretato il ruolo del sagrestano in \"Tosca\".\nRimasto vedovo nel 2004, si risposa poi con la regista del Metropolitan Sharon Thomas.\nDotato di una voce morbida e di bel timbro, si \u00e8 fatto valere come interprete stilisticamente corretto, aiutato anche da un'ottima dizione e dalla figura statuaria."}
{"id": "2372486", "revid": "195739", "url": "https://it.wikipedia.org/wiki?curid=2372486", "title": "Effetto d'immobilizzo", "text": ""}
{"id": "2372494", "revid": "2121138", "url": "https://it.wikipedia.org/wiki?curid=2372494", "title": "Saltarella", "text": "La saltarella \u00e8 un ballo tradizionale di area abruzzese, in parte del Molise e in alcune aree del Lazio fino al 1927 sotto l'amministrazione abruzzese (Amatriciano, Cicolano e Sorano), molto affine con le tarantelle meridionali.\nLa forma pi\u00f9 diffusa \u00e8 la saltarella in coppia (non necessariamente eterosessuale), ma si conservano anche esempi di saltarella a quattro persone o in cerchio. Sono stati individuate delle sottotipologie coreutiche che si esprimono con varianti ritmico-melodiche e coreutiche ben evidenti; ne sono stati individuati almeno cinque modelli differenti: quello frentano, teatino, teramano, alto-sabino e la ballarella della Val Pescara, spesso considerata famiglia a s\u00e9, cerniera tra saltarella, spallata e tarantella.\nStoria.\nLa saltarella dovrebbe discendere direttamente dalla \u201csaltatio\u201d, il ballo pi\u00f9 diffuso nella Roma antica, assieme alla danza della \"ballicrepa\" e al ballo cantato della \"corea\".\nLe prime fonti certe riguardo all'origine del saltarello sono comunque da ricercare nel XIV sec. Nel 1465 Antonio Cornazzano lo indica come \u201cballo da villa\u201d molto frequente fra gli italiani. Tra il XIV e il XVII sec. il saltarello \u00e8 uno dei quattro modi basilari della danza di corte italiana (bassadanza, saltarello, quaternaria, piva): gli ambienti aristocratici erano soliti ispirarsi ai balli popolari per poi effettuare trasposizioni in stile aulico di musiche e coreografie. Nel XVIII e XIX sec. si \u00e8 sviluppata per mano di numerosi artisti italiani e stranieri una ricca iconografia con scene di saltarello.\nIn ambito popolare attuale, il genere musicale del saltarello ha molte affinit\u00e0 con la tarantella dell'Italia meridionale e viene eseguito generalmente dall'organetto, ma originariamente l'organico era costituito da ciaramella, tamburello, tammorra e zampogna. Viene chiamato al femminile \u201csaltarella\u201d, secondo un'usanza molto diffusa nel Regno di Napoli, cos\u00ec come per la ballarella, la pizzica, la tammurriata, la zumparella, ecc.\nCaratteristiche.\n\u00c8 un ballo di corteggiamento nel quale le coppie si dispongono in cerchio e, a turno, si portano al centro per eseguire il rito della seduzione. Le coppie si danno costantemente il cambio in una sorta di gara di resistenza che aumenta al ritmo incalzante della musica. Quando sono all'interno del cerchio i due \u201camanti\u201d, cercando di mantenere una certa sincronia nei movimenti, non si toccano, ma si sfiorano con continue allusioni.\nNel ballo di coppia, dopo il consueto invito, i ballerini cercano di sincronizzarsi a tempo di musica per poi effettuare passi incrociati saltati, posizionando sempre un piede dietro l'altro che \u00e8 fatto strisciare in avanti prima di ricevere il peso di tutto il corpo. Il passo pu\u00f2 essere anche semplicemente saltato ed il piede, scaricato dal suo peso, viene scalciato energeticamente in avanti per poi essere affiancato nuovamente all'altro che ripete la sequenza.\nLe braccia sono protese in alto, frontalmente, composte sui fianchi o dietro la schiena per gli uomini. La coppia danzante pu\u00f2 afferrarsi frontalmente con le mani guardandosi negli occhi ed alternare abili movenze di fughe, rifiuti, rincorse, con mimiche a dispetto e di corteggiamento. L'uomo pu\u00f2 dare esempio della sua abilit\u00e0 a seguito di una precisa variazione musicale introducendo un passo calciato in avanti chiamato \u201cspuntapiede\u201d, imitato non necessariamente dalla donna. Il tutto si conclude quando i due ballerini, tenendosi per le braccia, decidono di darsi reciproca intesa, come ad esempio saltando su ambo le gambe ed eseguono con passi laterali un tragitto circolare allargato fino alla loro uscita di scena."}
{"id": "2372496", "revid": "1305772", "url": "https://it.wikipedia.org/wiki?curid=2372496", "title": "Cristo nel labirinto", "text": "Il Cristo nel labirinto \u00e8 un affresco di autore ignoto, ubicato nell'ex-convento di San Francesco in Alatri (FR).\nDescrizione.\nL'affresco \u00e8 collocato in un'angusta intercapedine, risultato di ristrutturazioni successive alla realizzazione dell'opera: la parete su cui si trova l'affresco infatti, faceva parte originariamente di un'ampia sala con volte a tutto sesto, forse precedente alla costruzione del convento; probabilmente una chiesa, di cui sarebbe stata identificata la facciata ovest\nL'opera raffigura un labirinto costituito da undici spire e quindi dodici cerchi, di circa 140 cm di diametro, al centro del quale \u00e8 dipinta la figura di un Cristo Pantocratore con il volto barbuto e un'aureola che gli circonda il capo, con indosso una tunica scura e un mantello dorato. Con la mano sinistra il Cristo regge un libro chiuso, forse il Libro della Vita o le Sacre Scritture, mentre con la mano destra indica l'ingresso al labirinto.\nInterpretazione.\nL'affresco unisce la rappresentazione del \"Cristo storico\", non attestata prima del IV secolo, con l'antichissimo simbolo del labirinto; viene considerato un \"unicum\", in quanto non esistono altri casi noti di raffigurazioni di un labirinto con un Cristo al centro.\nIl percorso del labirinto \u00e8 identico a quello del famoso labirinto sul pavimento della Cattedrale di Chartres; in Italia un altro labirinto dello stesso tipo si trova su un pilastro del portico della Cattedrale di San Martino a Lucca. Tali esemplari di labirinto ad undici spire, detti \"di tipo Chartres\", sono noti in Europa sin dal X secolo.\nNon \u00e8 noto l'autore dell'affresco, ma \u00e8 stata ipotizzata un'origine legata ad una presenza templare all'interno delle mura fortificate della citt\u00e0.\nDatazione.\nPer la Soprintendenza competente \"la datazione fa supporre un arco di tempo che va dal XIII agli inizi del XIV secolo\". La datazione al radiocarbonio del muro su cui \u00e8 dipinto l'affresco \u00e8 compresa in un anno tra il 1300 ed il 1420.\nStato di conservazione.\n\"Il degrado ambientale del sito \u00e8 causato da umidit\u00e0, con formazione di muffe, lesioni e rigonfiamenti dell'intonaco; rinzaffi recenti di malta cementizia, passaggio di tubi di scarico fognario aggravano lo stato di rischio delle pitture murali\" A tale riguardo, la Soprintendenza per i Beni Storici Artistici ed Etnoantropologici del Lazio ha annunciato il 24 aprile del 2010 lo stanziamento di 100.000 euro per il restauro dell'affresco\nAd aprile 2012 \u00e8 stato completato il restauro ed \u00e8 stata aperta una porta che rende pi\u00f9 agevole l'accesso all'ambiente dove \u00e8 presente l'affresco."}
{"id": "2372498", "revid": "436907", "url": "https://it.wikipedia.org/wiki?curid=2372498", "title": "Nesli", "text": "Biografia.\nPrimi anni.\nNesli nasce a Senigallia il 29 dicembre 1980, ultimo di tre fratelli: Fabrizio, e una sorella, Federica. Nel 1996, all'et\u00e0 di 16 anni, maneggiando una pistola, spara per sbaglio a un amico, riducendolo in fin di vita. Il cantautore e il fratello rapper hanno interrotto ogni contatto nel settembre del 2008, non dichiarando mai il motivo del loro distacco, ma pi\u00f9 volte Nesli ha fatto intendere che dietro questa lite ci sia di mezzo il lavoro e il modo di vedere le cose completamente diverso.\nInizio carriera (1999-2001).\nAppassionato di rap, inizia nel 1999 quando con suo fratello Fabri Fibra, gi\u00e0 avviato nel mondo della musica, realizza il demo \"Fitte da latte\", che riscuote un buon successo nella scena locale, spronando il rapper a continuare nella sua carriera. Con lo pseudonimo di Nesly Rice, egli si presenta con uno stile simile a quello del fratello, fatto di intrecci lirici e metrici, ma con un flow decisamente pi\u00f9 scandito e riflessivo. Nesli produce \"Fitte da latte\" presentando analogie con il lavoro degli allora Uomini di Mare, anche perch\u00e9 le basi sono state affidate a Lato, anch'esso membro degli Uomini di Mare.\nDopo la realizzazione di \"Fitte da latte\", Nesli si prende una pausa dal lavoro in proprio, durante la quale invece infittisce le collaborazioni con numerosi artisti del panorama hip hop italiano: oltre gli stessi Uomini di Mare, Kaso &amp; Maxi B, Marya, Mente ed altri. Ma la pi\u00f9 soddisfacente collaborazione del periodo \u00e8 con i Sottotono, con cui mostrer\u00e0 il proprio stile pulito in \"Da me\", presente nell'album del duo \"...In teoria\", mostrando cos\u00ec il suo talento a livello nazionale.\nNel 2000 partecipa a \"Dinamite Mixtape\" del collettivo Teste Mobili e l'anno seguente all'album \"Cactus\" dei Piante Grasse (gruppo nato dalla fusione tra i collettivi Teste Mobili e Men in Skratch). Nello stesso anno collabora con i Basley Click al brano \"Dico a voi\", contenuto in \"The Album\".\n\"Ego\" e \"Home\" (2003-2004).\nDopo anni di collaborazione con diversi artisti, nel 2003 Nesli pubblica l'album di debutto \"Ego\", le cui tracce sono state prodotte da DJ Myke. Il disco si dimostra particolarmente innovativo, soprattutto per l'insolita decisione di non utilizzare campionamenti sonori ma musiche realizzate dal vivo da musicisti in carne ed ossa; collaborano infatti al progetto un pianista, un bassista ed un chitarrista. Gli stessi temi trattati nelle liriche presentano una dimensione di introspettivit\u00e0, riallacciandosi al tema dell'album, ovvero lo scandagliare i tanti tasselli del proprio \"ego\". L'album ha ricevuto sia critiche positive che negative: una fetta di audience mostra di apprezzare sensibilmente un prodotto cos\u00ec insolito ed innovativo rispetto a vasta parte della produzione rap, altri rimangono saldamente \"tradizionalisti\" storcendo il naso di fronte alla novit\u00e0.\nNel 2004 Nesli pubblica il secondo album in studio \"Home\", il quale segna l'esordio del rapper in qualit\u00e0 di produttore musicale. In questo album, per Nesli arrivano le prime collaborazioni, ovvero quelle con Maxi B e del fratello Fabri Fibra.\n\"Le verit\u00e0 nascoste\" (2006-2008).\nNel 2006 produce gran parte dei brani contenuti nel terzo album di Fabri Fibra, intitolato \"Tradimento\"; il 30 marzo 2007 viene pubblicato dalla Universal il terzo album solista di Nesli, \"Le verit\u00e0 nascoste\", anticipato dai singoli \"Riot\" e \"Nesli Park\". Il disco \u00e8 stato premiato nello stesso anno da La Repubblica XL come il miglior album hip hop dell'anno, in occasione dell'Hip Hop Mei. Sempre nel 2007 collabora nuovamente con Fabri Fibra nell'album \"Bugiardo\" con la canzone \"Le ragazze\".\nNello stesso anno nascono i FOBC, una crew formata da Nesli e Vacca, un progetto mai realmente decollato e che ha realizzato i brani \"Non mi butto gi\u00f9\", \"Il verdetto\", \"Spara\" e \"Tu che ne sai\". Nel 2008 collabora con Mondo Marcio al brano \"Tagliarmi le vene\", presente nel mixtape \"In cosa credi\".\n\"Nesliving Vol. 1\" e \"Fragile - Nesliving Vol. 2\" (2009).\nIl 20 maggio 2009 Nesli ha pubblicato in via gratuita, tramite il suo Myspace ufficiale, il mixtape \"Nesliving Vol. 1\". Nello stesso anno collabora con i Two Fingerz al brano \"Finto\", presente in \"Il disco finto\", mentre verso la fine dell'anno collabora con Daniele Vit al brano \"Per sempre\", prodotto da Big Fish.\nIl 13 novembre 2009 \u00e8 stato pubblicato il quarto album in studio \"Fragile - Nesliving Vol. 2\", uscito sotto la Doner Music. Dall'album non \u00e8 stato estratto alcun singolo, ma sono stati realizzati i videoclip per i brani \"Fragile\", \"Una vita non basta\", \"Non torner\u00f2\", e \"La fine\". Quest'ultimo brano ha ottenuto un buon successo, tanto che i critici musicali l'hanno definito come il miglior brano dell'artista. Inoltre, \"La fine\" \u00e8 stata reinterpretata da Tiziano Ferro per il suo album \"L'amore \u00e8 una cosa semplice\" (2011). All'uscita dell'album ha fatto seguito un intenso tour in giro per l'Italia, che ha portato Nesli il 21 aprile 2010 ad aprire il concerto di Mika al Mediolanum Forum di Milano.\n\"L'amore \u00e8 qui\" (2010-2011).\nIl 28 settembre 2010 viene pubblicato il quinto album \"L'amore \u00e8 qui\", anticipato dai singoli \"Notte vera\" e dal singolo omonimo, rispettivamente pubblicati il 4 giugno e il 30 agosto 2010. Composto da 11 brani, l'album ha debuttato alla 13\u00aa posizione della classifica italiana degli album. Il 21 gennaio 2011 \u00e8 stato pubblicato per la sola rotazione radiofonica il terzo singolo \"Capricorno\", anticipato il 23 dicembre 2010 dal relativo videoclip.\nNel 2011 collabora insieme a Mondo Marcio e a Danti al brano \"Easy\", presente nell'album di Mondo Marcio \"Musica da serial killer\". Nello stesso anno firma un contratto con l'etichetta discografica Carosello.\n\"Nesliving Vol. 3 - Voglio\" (2012-2013).\nIl 4 settembre 2012 viene pubblicato il sesto album in studio \"Nesliving Vol. 3 - Voglio\", in cui Nesli abbandona l'hip hop in favore del pop. Preceduto dai singoli \"Perdo via\", \"Partir\u00f2\" e \"Ti sposer\u00f2\", l'album ha debuttato al primo posto della classifica italiana degli album, segnando quindi il miglior risultato raggiunto da Nesli in una classifica. L'11 dicembre 2012 viene pubblicato l'EP \"Come a Natale - Chitarra e voce 1\", contenente cinque brani estratti da \"Nesliving Vol. 3 - Voglio\" e riproposti in chiave acustica.\nNei primi mesi del 2013, Nesli scrive per Emma il brano \"Dimentico tutto\", contenuto nell'album della cantante \"Schiena\". Il brano \u00e8 stato estratto come secondo singolo del disco per poi venire certificato disco d'oro nel mese di settembre. Il 23 aprile 2013 viene pubblicata una riedizione di \"Nesliving Vol. 3 - Voglio\", denominata \"Voglio di + \u2013 Nesliving Vol. 3\" e contenente tre bonus track, tra cui i due inediti \"Un bacio a te\" e \"\u00c8 una vita\", resi disponibili per il passaggio radiofonico rispettivamente il 19 aprile e il 20 settembre.\nIl 1\u00ba giugno \u00e8 partito a San Benedetto del Tronto \"Voglio - Il Tour\", tour di supporto a \"Nesliving Vol. 3 - Voglio\" che ha portato il cantautore nelle principali piazze italiane. Il tour si \u00e8 concluso il 24 agosto al Teatro monumento Gabriele D'Annunzio di Pescara.\nL'11 luglio Nesli ha partecipato al Summer Festival 2013, presentando il singolo \"Un bacio a te\", mentre otto giorni pi\u00f9 tardi ha ricevuto il Premio Lunezia Pop per la qualit\u00e0 musical-letteraria in merito all'album \"Voglio di + \u2013 Nesliving Vol. 3\". Il 24 settembre Nesli partecipa all'Hip Hop Tv B-Day Party, 5\u00ba compleanno di Hip Hop TV, cantando il brano \"Un bacio a te\". Il 28 settembre viene premiato al MEI di Faenza come artista pi\u00f9 presente in cima alla classifica Indie Music Like 2013 con il brano \"Davanti agli occhi\".\nSempre nel 2013 collabora, ancora una volta, con la musica elettronica prestando la voce nel brano \"Dum, dum, dum\" del disc jockey italiano Stylophonic; verso la fine dell'anno, \"Voglio di + \u2013 Nesliving Vol. 3\" viene certificato disco d'oro dalla FIMI per aver venduto oltre 30.000 copie.\n\"Andr\u00e0 tutto bene\" (2014-2015).\nIl 14 luglio 2014 la Universal Music Group ha rivelato di aver firmato un contratto artistico con Nesli, con il quale nel 2015 ha pubblicato l'ottavo album in studio \"Andr\u00e0 tutto bene\", interamente prodotto da Brando.\nIl 21 novembre 2014 \u00e8 stata pubblicata un'anteprima del videoclip del singolo apripista dell'album, anch'esso intitolato \"Andr\u00e0 tutto bene\" e pubblicato il 28 novembre. Il 14 dicembre \u00e8 stata annunciata la sua partecipazione alla 65\u00aa edizione del Festival di Sanremo con il brano \"Buona fortuna amore\", estratto come secondo singolo il 10 febbraio 2015. Ad esso ha fatto seguito \"Allora ridi\", estratto come terzo singolo il 3 aprile.\nSuccessivamente, il cantautore partecipa all'annuale edizione del Concerto del Primo Maggio di Roma per poi intraprendere l\"Andr\u00e0 tutto bene Tour 2015\", iniziato il 6 maggio. Il 28 maggio Nesli ha partecipato a RadioItaliaLive - Il concerto di Duomo di Milano, per poi partecipare alla Summer Festival 2015 con il quarto singolo estratto dall'album, \"Quello che non si vede\", ottenendo una nomination per il \"Premio RTL 102.5 - Canzone dell'estate\".\nNel luglio 2015 Nesli ha annunciato l'uscita di \"Andr\u00e0 tutto bene - Live Edition\" per il 4 settembre dello stesso anno. La pubblicazione \u00e8 una riedizione comprensiva di un DVD bonus che ripercorre le tappe dell\"'Andr\u00e0 tutto bene Tour 2015\".\n\"Kill Karma\" e Festival di Sanremo (2016-2017).\nIl 27 maggio 2016 \u00e8 uscito il singolo \"Equivale all'immenso\" accompagnato dal relativo videoclip, girato tra le montagne della Valle d'Aosta. Tale singolo ha anticipato il nono album in studio del cantante, intitolato \"Kill Karma\" e pubblicato il 1\u00ba luglio dello stesso anno. Ad esso ha fatto seguito \"Perfettamente sbagliato\", estratto come secondo singolo il 7 ottobre 2016.\nNel febbraio 2017 ha partecipato per la prima volta in carriera al sessantasettesimo Festival di Sanremo, presentando il brano \"Do retta a te\" in coppia con Alice Paba, venendo tuttavia eliminato al termine della terza serata. Il brano \u00e8 stato in seguito inserito nell'EP \"Kill Karma - Neslintrovabili\", uscito nello stesso periodo.\nNel corso dell'anno ha partecipato alla prima edizione di \"Celebrity MasterChef Italia\", arrivando in finale.\n\"Vengo in pace\" (2017-presente).\nL'8 dicembre 2017 \u00e8 uscito il singolo inedito \"Maldito\", presentato in anteprima in due concerti a Roma e Milano a fine novembre, a cui hanno fatto seguito i singoli \"Immagini\" (23 marzo 2018), \"Viva la vita\" (8 giugno 2018) e \"Vengo in pace\" (22 gennaio 2019).\nTutti i singoli hanno anticipato l'uscita del decimo album in studio, intitolato \"Vengo in pace\" e uscito il 22 marzo 2019."}
{"id": "2372499", "revid": "767487", "url": "https://it.wikipedia.org/wiki?curid=2372499", "title": "Pedro Ferr\u00e1ndiz", "text": ""}
{"id": "2372500", "revid": "1573940", "url": "https://it.wikipedia.org/wiki?curid=2372500", "title": "Orthacanthus", "text": " \nOrthacanthus \u00e8 un genere estinto di squali preistorici d'acqua dolce appartenenti all'ordine Xenacanthida.\nAspetto.\nI membri del genere avevano una lunga colonna vertebrale che cresceva dal retro del cranio ed una pinna dorsale molto lunga, che percorreva tutta la lunghezza dell'animale facendolo assomigliare ad un'anguilla. Circa 260 milioni di anni fa gli \"Orthacanthus\" erano il terrore delle acque dolci di paludi e laghi in Europa ed in America del Nord. Il corpo raggiungeva i 3 metri di lunghezza e le potenti mascelle erano costituite da denti bicuspidi. Sono apparsi circa 400 milioni di anni fa, nel Devoniano, e si sono estinti prima del Mesozoico, circa 225 milioni di anni fa."}
{"id": "2372501", "revid": "287204", "url": "https://it.wikipedia.org/wiki?curid=2372501", "title": "Pedro Ferrandiz", "text": ""}
{"id": "2372502", "revid": "404449", "url": "https://it.wikipedia.org/wiki?curid=2372502", "title": "Adelmo Tacconi", "text": "Biografia.\nNato a Roccastrada in Maremma, fu ordinato presbitero del clero di Grosseto il 3 febbraio 1940 da monsignor Francesco Pascucci, pro-vicario di Roma. A Grosseto fu cappellano della cattedrale di San Lorenzo, della quale divenne parroco nel 1947, oltre che canonico teologo del capitolo. Tra i vari incarichi che ricopr\u00ec tra gli anni cinquanta e gli anni sessanta vi furono anche quelli di vice rettore del seminario vescovile, responsabile amministrativo della curia e anche insegnante di religione nelle scuole statali.\nIl 23 aprile 1970 fu eletto vescovo ausiliare per la diocesi di Sovana-Pitigliano, e consacrato il successivo 21 giugno col titolo di Sinna, dal vescovo di Grosseto Primo Gasbarri, co-consacranti i vescovi Fiorenzo Angelini e Giuseppe Marafini.\nNel 1975 venne nominato ausiliare del vescovo di Grosseto, Primo Gasbarri, con diritto di successione; gli succeder\u00e0 il 23 marzo 1979. Durante il suo episcopato a Grosseto, si distinse per l'erezione di nuove parrocchie, tra cui si ricorda quella della Santa Famiglia, nella nascente zona 167 Nord di Sugherella. Il 21 maggio 1989 quella stessa chiesa fu scelta per accogliere papa Giovanni Paolo II, dopo 850 anni dall'ultima volta di una visita papale a Grosseto. Con decreto vescovile del 19 giugno 1986, soppresse la parrocchia della Madonna del Rosario di Pian d'Alma per istituire la nuova parrocchia della Consolata di Punta Ala.\nDimessosi dalla cattedra episcopale nel 1991, gli succedette Angelo Scola. Mor\u00ec a Grosseto il 16 settembre 2003.\nGenealogia episcopale.\nLa genealogia episcopale \u00e8:"}
{"id": "2372509", "revid": "767487", "url": "https://it.wikipedia.org/wiki?curid=2372509", "title": "Federazione di rugby a 15 della Giordania", "text": "La Federazione Rugby XV della Giordania \u00e8 l'organo che governa il Rugby a 15 nella Giordania."}
{"id": "2372512", "revid": "599013", "url": "https://it.wikipedia.org/wiki?curid=2372512", "title": "Chiesa di San Giacomo (Urbe)", "text": "La chiesa di San Giacomo \u00e8 un luogo di culto cattolico situato nella frazione di Martina Olba, in piazza San Giacomo, nel comune di Urbe in provincia di Savona. La chiesa \u00e8 sede della parrocchia dei santi Giacomo e Rocco della zona pastorale Ovadese-Genovese della diocesi di Acqui.\nNel territorio della parrocchia sorge la chiesa di San Rocco, nella frazione Acquabianca.\nStoria e descrizione.\nUna cappella dedicata a san Martino di Tours esisteva gi\u00e0 nel XV secolo. Fu ingrandita nel 1625 e poi abbattuta per fare posto all'attuale chiesa costruita tra il 1630 e il 1633 ed eretta a parrocchia il 19 ottobre 1635. L'intitolazione fu scelta perch\u00e9 nel giorno del santo (25 luglio) del 1625 furono scacciate le truppe savoiarde dal territorio di Urbe e Sassello. Nel 1660 furono acquistate due campane e nel 1663 un quadro di \"San Bartolomeo\" ancora oggi conservato. Risalgono al 1843 le statue della \"Madonna del Rosario\" e di \"Sant'Antonio da Padova\", opere del savonese Antonio Brilla. Da una visita pastorale del 1699 si viene a conoscenza che la chiesa era divisa in tre navate, con altare maggiore in marmo e crocefisso.\nTra il 1719 e il 1721 furono eseguiti interventi di restauro alla chiesa e al campanile, il quale fu dotato di orologio. L'impegno dei parrocchiani prosegu\u00ec sino al 1740 con il rifacimento della facciata, la realizzazione del pavimento in ardesia e delle balaustre in marmo per il presbiterio e gli altari laterali. L'erezione della \"Via Crucis\" risale al 1750. In quegli stessi anni vengono comperati diversi arredi sacri in argento. L'organo fu acquistato nel 1775 e l'anno successivo furono realizzati dipinti sui muri e la volta del presbiterio. L'altare maggiore fu sostituito nel 1780 con uno in marmo.\nI primi anni del XIX secolo segnarono invece un periodo di declino, anche a seguito delle confische e soppressioni napoleoniche, tanto che nel 1834 la chiesa era interdetta al pubblico essendo la navata sinistra pericolante. I restauri furono eseguiti nel 1839 con il rifacimento della volta, delle fondazioni e del pavimento.\nL'edificio sub\u00ec nuovamente danni nel 1887 a causa del terremoto di Diano Marina. A seguito di ci\u00f2 fu sostituito il pavimento con uno nuovo in marmo e venne rifatto il coro in noce. Nel 1903 fu innalzato il campanile e dotato di un concerto di quattro campane. Infine nel 1935 fu costruita l'attuale facciata.\nAdiacente sorgeva l'oratorio di San Bartolomeo, ingrandito intorno al 1670 e, oramai in rovina, demolito nel 1960 per l'apertura della strada carrabile verso la frazione di Acquabianca."}
{"id": "2372520", "revid": "18323", "url": "https://it.wikipedia.org/wiki?curid=2372520", "title": "Bombardiere strategico", "text": "Un bombardiere strategico \u00e8 un velivolo pesante progettato per trasportare grandi quantitativi di carichi bellici fino ad un obiettivo distante, con lo scopo di diminuire la capacit\u00e0 di un nemico di sostenere lo sforzo bellico. A differenza dei bombardieri tattici, che sono utilizzati per attaccare truppe ed equipaggiamenti in prossimit\u00e0 del fronte del campo di battaglia, i bombardieri strategici sono pensati per inoltrarsi in profondit\u00e0 nel territorio nemico per distruggere obiettivi strategici come citt\u00e0, fabbriche e installazioni militari principali. Oltre che per il bombardamento strategico, questo tipo di aereo pu\u00f2 comunque essere impiegato per il bombardamento tattico. Solo 4 nazioni impiegano bombardieri strategici nucleari: Stati Uniti d'America, Russia, India e Cina.\nPrima e seconda guerra mondiale.\nI primi tentativi di effettuare un bombardamento strategico ebbero luogo nel corso della prima guerra mondiale. I\nTedeschi utilizzarono i dirigibili Zeppelin e bombardieri plurimotori a lungo raggio Gotha, entrambi in grado di raggiungere l'Inghilterra. I raid compiuti dagli aeromobili germanici nel 1915 costrinsero i britannici a creare un vasto sistema di difesa aerea che impiegava alcuni tra i primi cannoni antiaerei, spesso associati a proiettori da ricerca per illuminare i cieli notturni. Verso la fine del conflitto, l'aviazione statunitense comandata dal brigadier generale William Mitchell, stava mettendo a punto delle operazioni che prevedevano bombardamenti aerei \"in massa\" dietro le linee tedesche, quando l'armistizio del 1918 interruppe i lavori di pianificazione.\nStudi sul bombardamento strategico continuarono nel periodo tra le due guerre mondiali. Molti libri e pubblicazioni prevedevano uno scenario terrificante per le guerre successive, alimentate dalla visione politica del tempo, come quella dell'allora Primo ministro del Regno Unito Stanley Baldwin che espose alla Camera dei Comuni nei primi anni trenta il principio secondo cui \"i bombardieri passeranno comunque\", indipendentemente dalle misure di difesa prese. Era infatti opinione comune che inarrestabili bombardamenti strategici avrebbero portato a tali devastazioni da ridurre la durata delle guerre a pochi giorni o settimane. Le teorie, per\u00f2, sopravvalutavano le effettive capacit\u00e0 delle aeronautiche militari dell'epoca. La Germania si focalizz\u00f2 sui bombardieri tattici a corto raggio, la Royal Air Force britannica inizi\u00f2 lo sviluppo di bombardieri a lungo raggio quadrimotori solo verso la fine degli anni trenta. Lo United States Army Air Corps fu fortemente limitato nelle sue attivit\u00e0 da tagli ai fondi di spesa e a malapena riusc\u00ec a salvare il progetto del bombardiere Boeing B-17 Flying Fortress che presto si sarebbe dimostrato vitale. Il parimenti importante Consolidated B-24 Liberator vol\u00f2 per la prima volta solo nel 1939. Entrambi questi velivoli avrebbero poi giocato un ruolo decisivo nelle successive campagne di Bombardamenti strategici durante la seconda guerra mondiale degli Alleati ai danni della Germania tra il 1943 e il 1945.\nAll'inizio della seconda guerra mondiale, la maggior parte dei bombardamenti strategici veniva eseguita da bombardieri medi in genere bimotori, con un numero crescente di postazioni per mitraglieri impegnati nell'autodifesa. Nel corso del conflitto, vennero messe a punto versioni sempre pi\u00f9 grandi a tre e quattro motori per sostituire i bombardieri medi.\nEntro la fine della guerra, divennero disponibili i bombardieri pesanti che, in impiegati in grosse formazioni, eseguirono campagne di bombardamento di citt\u00e0 e infrastrutture per fini strategici. Fu proprio uno di questi bombardieri che trasport\u00f2 e sganci\u00f2 la bomba atomica su Hiroshima (un B-29, denominato \"superfortress\", appositamente modificato per ospitare nel suo ventre l'immensa sagoma dei primordiali ordigni atomici).\nGuerra fredda e periodo successivo.\nDurante la guerra fredda, gli Stati Uniti e il Regno Unito da una parte e l'Unione Sovietica dall'altra, si dotarono di una flotta di bombardieri nucleari strategici pronti a lanciare un attacco con brevissimo preavviso, come parte della teoria della deterrenza inserita nella strategia detta MAD (\"Mutual Assured Destruction\", distruzione mutua assicurata). La maggior parte dei bombardieri strategici delle due superpotenze erano progettati per l'impiego di armi nucleari e in alcuni fasi del confronto, bombardieri strategici B-52 Stratofortress vennero inviati a rotazione in volo con lo scopo di garantire per tutte le 24 ore del giorno, il mantenimento di una flotta di attacco in postazioni di partenza poste a poca distanza dal confine sovietico. Parimenti, una flotta di bombardieri armati di armi nucleari della britannica Royal Air Force (appartenenti alla famiglia dei cosiddetti V-Bombers) era pronta a partire contro obiettivi nella Russia europea, dove avrebbe raggiunto e distrutto citt\u00e0 come Mosca o Kiev prima dell'arrivo dei bombardieri statunitensi.\nLa Repubblica Popolare Cinese mise in produzione una versione priva di licenza di costruzione del Tupolev Tu-16 dal nome Xian H-6, mentre l'allora Unione Sovietica produsse centinaia di copie non autorizzate del B-29 Superfortress statunitense, che in servizio con l'aviazione sovietica prese il nome di Tupolev Tu-4.\nNegli anni sessanta, anche la Francia costru\u00ec 66 bombardieri strategici Dassault Mirage IV in grado di trasportare ordigni nucleari. La politica francese nella guerra fredda, port\u00f2 infatti alla realizzazione di una forza nazionale indipendente con capacit\u00e0 di attacco nucleare dal nome di \"Force de frappe\" che utilizzava i bombardieri strategici Mirage IV e missili balistici a raggio intermedio (IRBM) sempre di costruzione francese. I due sistemi d'arma erano progettati per trasportare armamenti nucleari parimenti di produzione nazionale indipendente. I Mirage IV ricoprirono il ruolo di bombardieri strategici fino al 1996, per poi essere convertiti in ricognitori fino al 2005, data del ritiro dal servizio. Il ruolo che era del Dassault Mirage IV \u00e8 in seguito svolto dai Mirage 2000, Super Etendard e Rafale armati con il missile ASMP; rinunciando quindi ai bombardieri strategici. La Force de frappe \u00e8 di una forza di attacco strategico basata sulle componenti marina e aerea: una flotta di quattro sottomarini nucleari lanciamissili balistici della classe Le Triomphant e tre squadroni di aerei da caccia (1 su Mirage 2000 e 2 su Rafale).\nProgetti attuali.\nI recenti bombardieri strategici come il Rockwell International (ora Boeing) B-1B Lancer, il Tupolev Tu-160 Blackjack e il Northrop Grumman B-2 Spirit, sono progettati facendo ricorso agli accorgimenti tipici degli aerei stealth con lo scopo di evitare il rilevamento da parte dei radar della difesa aerea nemica. Bombardieri strategici non stealth, come ad esempio, il vetusto Boeing B-52 Stratofortress, o l'altrettanto anziano Tupolev Tu-95 turboelica, hanno ancora un ruolo di rilievo grazie alla loro capacit\u00e0 di lanciare missili di crociera o altre armi \"spara e dimentica\" come le bombe JSOW e JDAM. Per queste ragioni, \u00e8 infatti probabile che la flotta di B-52 USAF, pur con continui aggiornamenti, finisca per restare operativa oltre la data di dismissione dal servizio della flotta di B-1B. Tuttavia, l'USAF ha recentemente lanciato un programma per un nuovo bombardiere strategico con il quale integrare l'attuale flotta; \u00e8 probabile che il bombardiere servir\u00e0 anche come sostituzione del B-52 e del B-1. Nel caso della Voenno-vozdu\u0161nye sily Rossijskoj Federacii (VVS), l'aeronautica militare della Federazione Russa, il nuovo bombardiere Tu-160 dovrebbe essere consegnato ai reparti operativi su base regolare, nel corso dei prossimi 10-20 anni. Inoltre, gli attuali Tu-95, Tu-142, Tu-26 e Tu-160 della flotta saranno periodicamente aggiornati, a similitudine di quanto si \u00e8 visto fare nel 1990 con la flotta di Tu-22M.\nNel corso della guerra fredda, i bombardieri furono certamente armati con armi nucleari, ma dalla fine di quell'era, i bombardieri strategici sono stati impiegati esclusivamente con armi convenzionali. Durante la guerra del golfo, l'invasione statunitense dell'Afghanistan e la Guerra d'Iraq, B-52 e B-1 degli Stati Uniti sono stati impiegati per missioni strategiche e tattiche, cos\u00ec come durante la guerra sovietico-afghana tra il 1979 e il 1988 sono stati utilizzati i Tupolev Tu-95 per missioni di bombardamento in molte regioni del teatro delle operazioni.\nPrincipali bombardieri strategici.\nDi seguito un elenco di bombardieri con l'indicazione tra parentesi del carico bellico trasportabile.\nQuesto valore \u00e8 funzione di molti fattori quali la distanza dal bersaglio e il tipo e grandezza di bombe utilizzate.\nGuerra fredda.\nIl carico bellico pu\u00f2 essere costituito da bombe convenzionali o da missili a testata nucleare."}
{"id": "2372521", "revid": "1573940", "url": "https://it.wikipedia.org/wiki?curid=2372521", "title": "Palazzo dei Gesuiti", "text": "Il Palazzo dei Gesuiti fu realizzato dal 1579 al 1583 su disegno del gesuita Giuseppe Valeriano come sede della casa dei suoi confratelli, stabilitisi a Lecce nel 1574 con San Bernardino Realino. \nStoria e descrizione.\nCostruito con proporzioni pi\u00f9 da reggia che da casa, il palazzo, accoglieva nei locali del pianterreno, le scuole e le congregazioni mentre, in quelli del piano superiore, oltre alle stanze dei religiosi, la biblioteca, il teatro e la foresteria.\nDopo l'espulsione dei Gesuiti (1767), nell'edificio fu allogato un collegio-convitto che fu uno dei nove esistenti nel Regno di Napoli ed assunse il titolo di Universit\u00e0 degli Studi. Chiuso il convitto nel 1777, nel palazzo giunsero i Benedettini di Montescaglioso, i quali trasformarono l'edificio in monastero e noviziato. Fino al 1799 nei locali del pian terreno accoglievano le cattedre di medicina e giurisprudenza.\nSoppressi i Benedettini, re Giuseppe Bonaparte dispose, nel 1807, che nell'edificio avessero sede gli uffici giudiziari, tra i quali il Tribunale e la Corte criminale, cui si aggiunsero, nel 1930, quelli della Corte d'Appello, uffici tutti che hanno occupato il palazzo fino al 1977.\nDal 1866 al 1868 il palazzo fu trasformato tanto all'esterno, (a questi anni risale, infatti, l'attuale prospetto neoclassico che fu addossato all'antico), quanto all'interno."}
{"id": "2372523", "revid": "22475", "url": "https://it.wikipedia.org/wiki?curid=2372523", "title": "Libro rosso di Hergest", "text": "Il Libro rosso di Hergest (gallese: \"Llyfr Coch Hergest\") \u00e8 uno dei pi\u00f9 importanti manoscritti gallesi medievali.\nStoria.\nIl manoscritto include componimenti sia in prosa che in poesia e fu scritto tra il 1382 e il 1410. Tra i molti amanuensi \u00e8 stato identificato Hywel Fychan fab Hywel Goch di Buellt. Si sa che lavor\u00f2 per Hopcyn ap Tomas ab Einion (ca. 1330-dopo il 1403) di Ynysforgan di Swansea ed \u00e8 possibile che il manoscritto fosse compilato per lui. Il suo nome \u00e8 stato suggerito dalla rilegatura in pelle rossa e dall'associazione con Hergest Court (Plas Hergest), sotto \"Hergest Ridge\" vicino a Kington nel Herefordshire, nelle Marche Gallesi, dal 1465 circa all'inizio del XVII secolo. Il manoscritto fu poi acquistato da Thomas Wilkins, un chierico e antiquario gallese. Dopo la sua morte nel 1699 fu donato al Jesus College di Oxford. Oggi \u00e8 conservato alla Biblioteca Bodleiana (MS 111).\nContenuto.\nLa prima parte del manoscritto contiene prose: una versione del Mabinogion (l'altra \u00e8 nel \"Libro bianco di Rhydderch\"), racconti, testi storici (compresa una traduzione in gallese della \"Historia Regum Britanniae\" di Geoffrey di Monmouth) e altri testi tra cui una serie di Triadi Gallesi. La seconda parte contiene poesie, specialmente del periodo della \"Poesia dei Principi\" (gallese: \"Gogynfeirdd\" o \"Beirdd y Tywysogion\").\nIl manoscritto contiene anche una raccolta di rimedi erboristici associati a Rhiwallon Feddyg, capostipite di una scuola di medicina che sopravvisse per 500 anni: \"I Medici di Myddfai\", dal villaggio di Myddfai appena fuori Llandovery.\nInfluenza nella letteratura moderna.\nJohn Ronald Reuel Tolkien mutu\u00f2 il titolo del \"Libro rosso di Westmarch\", la leggendaria fonte medievale delle sue storie, dal \"Libro rosso di Hergest\"."}
{"id": "2372531", "revid": "547034", "url": "https://it.wikipedia.org/wiki?curid=2372531", "title": "Hugh May", "text": "Fu amico del pittore Peter Lely e introdusse in Inghilterra i temi del Palladianesimo olandese portati in auge da Jacob van Campen e Pieter Post, realizzando, assieme a Roger Pratt, abitazioni in seguito identificate, erroneamente, come di tipo Wren.\nDella sua produzione resta solo un'abitazione londinese (Eltham Lodge) a pianta rettangolare, sormontata da un frontone e rivestita in mattoni posti a contrasto con pilastri in pietra.\nLavor\u00f2, con Antonio Verrio e Grinling Gibbons, nel Castello di Windsor, ideando alcune delle pi\u00f9 interessanti decorazioni barocche dell'Europa settentrionale, oggi perdute."}
{"id": "2372533", "revid": "38275", "url": "https://it.wikipedia.org/wiki?curid=2372533", "title": "Kryon", "text": ""}
{"id": "2372534", "revid": "1610933", "url": "https://it.wikipedia.org/wiki?curid=2372534", "title": "Pomo Pero", "text": "P\u00f3mo p\u00e8ro. Paralipomeni d'un libro di famiglia \u00e8 una raccolta di scritti di carattere autobiografico di Luigi Meneghello. Per certi versi lo si pu\u00f2 considerare la continuazione del precedente libro \"Libera nos a Malo\", ma \u00e8 pi\u00f9 intimo, pi\u00f9 familiare.\nCome viene evidenziato da diversi studiosi di Meneghello e da Giulio Lepschy in particolare, (pg. XLIX) - \u00e8 stato suo collaboratore ed amico presso l'Universit\u00e0 di Reading in qualit\u00e0 di \u201cReader\u201d nel 1967 -, \u00e8 che quello che racconta l'autore di autobiografico e di privato rivela valori generali per ogni individuo e per l'intera societ\u00e0.\nContenuto.\nIl titolo \u00e8 volutamente ambiguo e, come spiega l'autore, nella nota della quarta parte del libro:\nIl libro si divide in quattro parti:\nPrimi.\nGli scritti sono molto vicini (con molte analogie) sia sul piano sentimentale che letterario al precedente \"Libera nos a Malo\".\nPostumi.\nIn questa parte c'\u00e8 la descrizione di stati d'animo. Nel racconto \"Cavar su i morti\" relativo alla sua presenza e di sua moglie Katia alla riesumazione dei suoi nonni si pu\u00f2 ritrovare nella descrizione lo stato d'animo ognuno di noi di fronte alla morte. Di straordinaria poesia il passaggio su sua moglie, vista la tragedia da lei vissuta come ebrea slava di lingua ungherese:\n\u00c8 significativo che quando Katia mor\u00ec, il 26 settembre 2004, Gabriele Vacis lesse proprio questo racconto, come momento di saluto laico per la compagna della vita dell'autore.\nUr Malo.\nSono raccolti ventun componenti poetici, tutti giocati sulle parole dialettali di Malo. Una registrazione di parole, di suoni, di forme verbali, con sdrucciole, i sostantivi sillabati e quant'altro. Sono componimenti lirici, tecnico-linguistici, affascinanti che fanno sentire le \u201cvoci\u201d della lingua della sua terra.\nUn esempio, la n. 17.\nCongedo.\nIn questa ultima parte l'autore inserisce alcune note per spiegare il significato dei vocaboli ai non veneti e sulle ragioni stilistiche da lui utilizzate."}
{"id": "2372537", "revid": "599013", "url": "https://it.wikipedia.org/wiki?curid=2372537", "title": "Chiesa di San Rocco (Urbe)", "text": "La chiesa di San Rocco \u00e8 un luogo di culto cattolico situato nella frazione di Acquabianca, lungo la strada provinciale 53, nel comune di Urbe in provincia di Savona. \nStoria e descrizione.\nL'edificio si presenta a navata unica a croce latina. Fu eretta nel 1854 in occasione dell'epidemia di colera. La costruzione si protrasse fino al 1865 per carenza di fondi.\nFu ampliata nel 1869 e nel 1887.\nTra il 1906 e il 1987 fu parrocchia autonoma.\nLa chiesa venne quasi totalmente ricostruita nelle forme attuali nel 1960 e non versa oggi in buone condizioni di conservazione."}
{"id": "2372538", "revid": "986213", "url": "https://it.wikipedia.org/wiki?curid=2372538", "title": "Paolina di W\u00fcrttemberg (1810-1856)", "text": "Biografia.\nInfanzia.\nPaolina era figlia del principe Paolo Federico di W\u00fcrttemberg e della principessa Carlotta di Sassonia-Hildburghausen.\nMatrimonio.\nIl 23 aprile del 1829 Paolina divent\u00f2 la seconda moglie del duca Guglielmo di Nassau (1792-1829), figlio maggiore del principe Federico Guglielmo di Nassau-Weilburg e di sua moglie, Luisa Isabella di Kirchberg.\nMorte.\nPaolina mor\u00ec il 7 luglio 1856 a Wiesbaden, in Assia.\nDiscendenza.\nDal loro matrimonio tra Paolina e Guglielmo di Nassau nacquero quattro figli:"}
{"id": "2372545", "revid": "599013", "url": "https://it.wikipedia.org/wiki?curid=2372545", "title": "Chris Dudley", "text": "Ha giocato per 16 anni e 886 partite nella NBA per cinque squadre diverse. Era famoso per essere un centro di esperienza, conosciuto soprattutto per la sua abilit\u00e0 difensiva come rimbalzista e le sue stoppate. Nel 2010 \u00e8 stato il candidato repubblicano per la poltrona di governatore dell'Oregon.\nVita e formazione scolastica.\nDudley \u00e8 nato a Stamford, Connecticut, figlio di Elizabeth Josephine (insegnante) e Guilford Dudley III (1932-) un pastore . Il nonno materno, anch'egli un pastore della chiesa cattolica, emigr\u00f2 dall'Ungheria, e i genitori della nonna materna erano anch'essi ungheresi. Il nonno paterno era Guilford Dudley, ambasciatore statunitense in Danimarca sotto le amministrazioni presidenziali Nixon e Ford.\nDudley ha giocato a basket alle superiori per la High School di Torrey Pines a San Diego, in California. Gli \u00e8 stato diagnosticato il diabete di tipo 1 all'et\u00e0 di 16 anni Come i suoi genitori, il nonno e lo zio, Dudley ha frequentato l'Universit\u00e0 di Yale . A Yale ha giocato a basket collegiale (NCAA) per i Bulldogs dal 1983 al 1987 e ha conseguito la laurea in scienze politiche e economiche."}
{"id": "2372546", "revid": "729019", "url": "https://it.wikipedia.org/wiki?curid=2372546", "title": "Libro bianco di Rhydderch", "text": "Il Libro bianco di Rhydderch (in gallese: Llyfr Gwyn Rhydderch) \u00e8 uno dei pi\u00f9 famosi manoscritti gallesi medievali. Si tratta della raccolta pi\u00f9 antica di testi gallesi in prosa e contiene alcuni esempi dell'antica poesia gallese.\nFu copiato nella met\u00e0 del Trecento, molto probabilmente da Rhydderch ab Ieuan Llwyd (circa 1325-1400) di Parcrhydderch nella parrocchia di Llangeitho nel Ceredigion. Rhydderch, che apparteneva ad una famiglia con una lunga tradizione di mecenatismo, aveva incarichi sotto la Corona inglese ed era un'autorit\u00e0 nella legge gallese. Nel manoscritto sono state identificate le mani di cinque diversi amanuensi. Molto probabilmente \u00e8 stato compilato all'Abbazia di Strata Florida, non molto lontano dalla casa di Rhydderch.\nNel XVII secolo pass\u00f2 nella biblioteca di un antiquario. Oggi fa parte della collezione della Biblioteca Nazionale del Galles.\nIl manoscritto oggi si presenta diviso in due volumi: Peniarth MS 4 e Peniarth MS 5. Il primo contiene i racconti gallesi oggi noti come Mabinogion, mentre il secondo (la prima parte del manoscritto originale) contiene testi cristiani in gallese per la maggior parte tradotti dal latino."}
{"id": "2372575", "revid": "226458", "url": "https://it.wikipedia.org/wiki?curid=2372575", "title": "Mastema", "text": "Mastema \u00e8 una figura presente nel Libro dei Giubilei. Nel libro si narra che gli angeli scesi sulla terra corruppero le figlie degli uomini. Capi di questi angeli erano Belial e Mastema .\nGli angeli e Mastema furono quindi relegati nelle profondit\u00e0 della terra assumendo i contorni demoniaci di Satana."}
{"id": "2372579", "revid": "287204", "url": "https://it.wikipedia.org/wiki?curid=2372579", "title": "ABN AMRO World Tennis Tournament 2009", "text": "L'ABN AMRO World Tennis Tournament 2009 \u00e8 stato un torneo di tennis che si \u00e8 giocato sul cemento indoor. \u00c8 stata la 37\u00aa edizione del torneo, facente parte dell'ATP World Tour 500 series nell'ambito dell'ATP World Tour 2009. Si \u00e8 giocato nell'impianto dell'Ahoy Rotterdam indoor sporting arena a Rotterdam nei Paesi Bassi, dal 9 al 15 febbraio 2009.\nGiocatori.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nCampioni.\nSingolare.\n Andy Murray ha battuto in finale Rafael Nadal 6-3, 4-6, 6-0\nDoppio.\n Daniel Nestor / Nenad Zimonji\u0107 hanno battuto in finale Luk\u00e1\u0161 Dlouh\u00fd / Leander Paes 6\u20132, 7\u20135"}
{"id": "2372585", "revid": "117786168", "url": "https://it.wikipedia.org/wiki?curid=2372585", "title": "Cad Goddeu", "text": "Cad Goddeu (gallese: \"La Battaglia degli Alberi\") \u00e8 un poema contenuto nel \"Libro di Taliesin\", dove il leggendario mago Gwydion anima gli alberi di una foresta per combattere e sconfiggere Br\u00e2n il Benedetto. Il poema \u00e8 noto per l'impressionante ed enigmatico simbolismo e il folto numero di interpretazioni proposte. \nPoema.\nLungo 248 linee (di solito pentasillabi) e diviso in molte sezioni, il poema si apre con un'estesa affermazione in prima persona di una conoscenza totale, in uno stile che si ritrova poi in altri passi del poema e anche in molti altri attribuiti a Taliesin.\nBum cledyf yn aghat - Io ero una spada in pugno\nBum yscwyt yg kat - Io ero uno scudo in battaglia\nBum tant yn telyn - Io ero una corda in un'arpa\nL'introduzione culmina con l'affermazione di esser stato a Caer Vevenir quando il Signore di Britannia fece battaglia. Segue il racconto di una mostruosa creatura, della paura dei Britanni e come, per l'abilit\u00e0 di Gwydion e la grazia di Dio, gli alberi marciarono in battaglia. Poi segue un elenco di piante, ognuna con attributi notevoli, ora chiare ora oscure.\nA questo punto c'\u00e8 una digressione in prima persona che canta la nascita di Blodeuwedd e poi la storia di un grande guerriero, una volta un pastore e ora un viaggiatore istruito (forse re Art\u00f9 o Taliesin). Dopo un riferimento al diluvio universale, alla Crocifissione di Ges\u00f9 e al Giorno del Giudizio, il poema si chiude con un oscuro riferimento alla metallurgia.\nLetteratura medievale gallese.\nNelle Triadi Gallesi la \"Battaglia degli Alberi\" viene definita \u00abfrivola\u00bb, mentre in un altro componimento del \"Libro di Taliesin\" il poeta afferma di esser stato presente alla battaglia.\nSecondo un riassunto di una storia simile preservata in Peniarth MS 98B (fine XVI sec.), il poema descrive la battaglia tra Gwydion e Arawn, il re di Annwn (l'Oltretomba). La battaglia si scatena dopo che il divino aratore Amaethon ruba un cane, una pavoncella e un capriolo ad Arawn. Alla fine Gwydion trionfa indovinando il nome di uno degli uomini di Arawn: Bran (forse Bran il Bendedetto).\nNella storia dell'infanzia di Lleu Llaw Gyffes del Mabinogion Gwydion fa apparire una foresta come una forza d'invasione.\nInterpretazioni.\nIl \"Cad Goddeu\", di difficile traduzione per la sua allusivit\u00e0 e ambiguit\u00e0 grammaticale, \u00e8 stato soggetto a molte teorie interpretative nel XIX secolo. Stephens afferma che il componimento \u00e8 \u00abuna superstizione elio-archita, una metempsicosi di un capo druido e un racconto simbolico del diluvio\u00bb. Messey suggerisce che il componimento riflette la religione egizia. Nash credeva che era una favola di bassa qualit\u00e0 del XII secolo sovrapposta ad una storia dell'epoca arturiana e unite con altri frammenti poetici. Skene pensava invece che il componimento rifletteva la storia del nord del paese durante le incursioni irlandesi. Ifor Williams si domandava se non si trattasse della Battaglia di Celyddon Wood. Robert Graves sosteneva che gli alberi che combattevano in battaglia fossero le lettere dell'alfabeto ogamico. Ogni albero aveva un significato proprio e Gwydion indovina il nome di Bran dal ramo che portava. Graves supponeva che il poeta originale avesse conciliato segreti druidici su un'antica religione matriarcale celtica per paura della censura delle autorit\u00e0 cristiane. Suggerisce che Arawn e Bran fossero i nomi della stessa divinit\u00e0 infera e che la battaglia era di ingegno e di accademia: le forze di Gwydion potevano essere sconfitte solo qualora il nome della sua compagna Lady Achren (\"Alberi\") fosse stato indovinato, e l'esercito di Arawn solo se il nome di Bran fosse stato indovinato. Marged Haycock e Mary Ann Constantine respingono l'idea di Graves di un'antica religione nascosta e la riducono ad una parodia del linguaggio bardico. Francesco Benozzo sostiene che il componimento rappresenta antiche paure per la foresta e per i suoi poteri magici.\nCultura.\nIl motivo di un esercito di alberi \u00e8 presente nel folclore britannico. Infatti appare nel \"Macbeth\" di Shakespeare, che poi \u00e8 stato di ispirazione agli Ent de \"Il Signore degli Anelli\" e alle \"Cronache di Narnia\").\nUna traduzione del \"Cad Goddeu\" in sanscrito \u00e8 stata usata per \"Duel of the Fates\" in \"\" da John Williams, che ha basato anche il secondo movimento del suo \"Concerto per Corni\" del 2004 sulla \"Battaglia degli Alberi\"."}
{"id": "2372589", "revid": "112139745", "url": "https://it.wikipedia.org/wiki?curid=2372589", "title": "Lorenz (cifratrice)", "text": "La Cifratrice Lorenz (nota anche come Lorenz SZ40/42, chiamata dai decifratori inglesi \"Tunny\", it. \u201ctonno\u201d) fu realizzata dalla ditta tedesca Standard Elektrik Lorenz AG su richiesta delle autorit\u00e0 militari del Terzo Reich quale integrazione della cifratrice elettromeccanica Enigma e funse da telescrivente per comunicazioni coperte da segreto. \nLa macchina cifratrice-telescrivente.\nI tedeschi cercarono di semplificare il processo di cifratura ed allo scopo la Lorenz svilupp\u00f2 un'appendice al sistema di cifratura allora in uso. Questa telescrivente utilizzava l'usuale Codice Baudot di 5 bit che consentiva la rappresentazione di 32 segni differenti fra loro. La rappresentazione binaria era particolarmente adatta all'utilizzo di una codifica con chiave casuale. \nI tecnici tedeschi chiamarono il nuovo apparato \"Schl\u00fcsselzusatz Lorenz SZ40\" (e le successive versioni SZ42 e SZ42a). Il vantaggio decisivo di questo sistema era che il mittente inseriva il testo in chiaro ed il destinatario lo riceveva anche lui gi\u00e0 in chiaro (tramite un apparato Lorenz predisposto come ricevente). Tuttavia esso era troppo grosso e pesante per rimpiazzare totalmente Enigma e quindi fu utilizzato solo per il traffico radio destinato ai livelli gerarchici pi\u00f9 elevati.\nLorenz SZ42 utilizzava 12 rotori con pioli disposti in posizione casuale, che chiudevano o aprivano un circuito elettrico a seconda della loro posizione. Il primo gruppo di cinque cilindri con le suddivisioni 41-, 31-, 29-, 26-, 23- generavano la cifratura di Vernam in codice di 5 bit. Ogni cilindro avanzava di un passo ad ogni singola cifratura. Il secondo gruppo con le suddivisioni 43-, 47-, 51-, 53- e 59- era trascinato al passo della cifratura di Vernam, generando bit in sequenza pseudo-casuale che, prima della trasmissione, venivano posti in XOR con quelli del testo cifrato. Due rotori soli provvedevano all'avanzamento casuale. Il cilindro con periodicit\u00e0 61 muoveva il primo gruppo di cilindri e conduceva il secondo cilindro con periodicit\u00e0 37, il quale a sua volta guidava il secondo gruppo.\nTutti i cilindri potevano essere provvisti di pioli a scelta. La posizione iniziale regolabile dei cilindri consentiva una chiave personale. La chiave aveva una periodicit\u00e0 superiore a 1019.\nLa decrittazione al ricevimento avveniva sfruttando la propriet\u00e0 della funzione binaria XOR: la ricostruzione del testo cifrato avveniva sottoponendo il flusso di caratteri in arrivo ad operazione XOR con lo stesso flusso di caratteri binari generato in sede di cifratura. Ci\u00f2 comportava tuttavia un problema operativo non indifferente: le operazioni di decifratura della macchina del destinatario, contemporanee a quelle di cifratura della macchina del mittente, dovevano avvenire in perfetta sincronia con quelle di quest'ultima. La perdita di sincronismo determinava l'impossibilit\u00e0 di decifratura (veniva ricevuta una sequenza di caratteri priva di senso).\nLa violazione della cifratura.\nSul ponte-radio Vienna-Atene della Wehrmacht, in funzione dal 1941, ancora durante la fase sperimentale della macchina cifratrice, fu inviato uno stesso messaggio di circa 4.000 caratteri, due volte, una poco dopo l'altra, cifrato con la medesima posizione iniziale dei cilindri-chiave. Il destinatario aveva chiesto di ritrasmettere il messaggio poich\u00e9 la parola iniziale \"SPRUCHNUMMER\" era stata sostituita con \"SPRUCHNR\". Questo grave errore di un radiotelegrafista, commesso gi\u00e0 all'inizio, doveva diventare decisivo per la futura violazione del sistema di cifratura Lorenz.\nLa telecifratrice T52 della Siemens era descritta ampiamente nel documento del brevetto, che era anche in possesso degli inglesi. Questa macchina operava in modo analogo alla macchina Lorenz. John Tiltman, capo dei decifratori di Bletchley Park, riusc\u00ec dopo settimane di lavoro a risalire al testo in chiaro. Dai due testi intercettati egli ricostru\u00ec le differenze e cerc\u00f2 di inserire le parole pi\u00f9 probabili. Con questo procedimento riusc\u00ec a ricostruire la chiave di quattromila parole e quindi la struttura interna della cifratrice Lorenz SZ42. \nIl giovane matematico William Thomas Tutte scopr\u00ec la quantit\u00e0 e le periodicit\u00e0 dei singoli rotori della macchina. \nNel gennaio 1942 la struttura generale della cifratrice Lorenz era chiarita, comprese le posizioni dei pioli sui rotori. Si dovevano \"soltanto\" ancora scoprire le giuste posizioni iniziali dei rotori. La \"violazione\" manuale dei codici durava normalmente, nel 1943, circa quattro giorni ed in quel lasso di tempo le informazioni risultavano ormai superate, perci\u00f2 si cerc\u00f2 di meccanizzare il procedimento. La macchina con la quale si riusc\u00ec a risolvere il problema fu Colossus, che dal febbraio 1944 consent\u00ec di operare con successo nella rapida decifratura dei messaggi trasmessi tramite la SZ42."}
{"id": "2372592", "revid": "1745361", "url": "https://it.wikipedia.org/wiki?curid=2372592", "title": "Euroswydd", "text": "Nella mitologia gallese Euroswydd \u00e8 il padre di Nisien e di Efnisien, attraverso Penarddun, figlia di Beli Mawr.\nNel secondo ramo del \"Mabinogion\" Penarddun \u00e8 la moglie di Llyr, da cui ha Br\u00e2n il Benedetto, Branwen e Manawydan. La nascita di Nisien ed Efnisien non viene descritta in questo testo, ma una delle Triadi Gallesi afferma che Euroswydd tenne prigioniero Llyr, uno dei \"Tre Esaltati Prigionieri dell'Isola di Britannia\"."}
{"id": "2372594", "revid": "287204", "url": "https://it.wikipedia.org/wiki?curid=2372594", "title": "Jean Baptiste Mathey", "text": "Nacque probabilmente a Digione e, dopo aver studiato da pittore, si trasfer\u00ec a Praga verso il 1675, dove svolse l'attivit\u00e0 di architetto.\nQui, alla corte dell'arcivescovo della citt\u00e0, introdusse i temi del Classicismo francese tra l'opposizione degli architetti locali.\nDella sua produzione si ricordano il Castello di Troja (1679-1691), sorto nei dintorni di Praga, la chiesa di San Francesco e quella di San Giuseppe Mal\u00e1 Strana, due architetture sacre che esercitarono grande influenza su Johann Bernhard Fischer von Erlach."}
{"id": "2372597", "revid": "1745361", "url": "https://it.wikipedia.org/wiki?curid=2372597", "title": "Penarddun", "text": "Penarddun \u00e8 la moglie di Llyr e la figlia di Beli Mawr nella mitologia gallese.\nMitologia.\nNel secondo ramo del \"Mabinogion\", Br\u00e2n il Benedetto, Branwen e Manawydan sono i suoi figli avuti da Llyr, mentre da Euroswydd ha avuto Nisien ed Efnisien. \nLe \"Triadi Gallesi\" chiamano Llyr uno dei \"Tre Esaltati Prigionieri dell'Isola di Britannia\" per la sua prigionia ad opera di Euroswydd. Questo probabilmente \u00e8 un riferimento ad una perduta tradizione della nascita dei figli minori di Penarddun.\nEtimologia.\nIl nome Penarddun \u00e8 composto dal gallese \"pen\", \"testa\" e \"arddun\" \"bella\". Quindi pu\u00f2 essere tradotto come \"Bella Testa\"."}
{"id": "2372600", "revid": "373722", "url": "https://it.wikipedia.org/wiki?curid=2372600", "title": "Il Sogno di Rhobawy", "text": ""}
{"id": "2372602", "revid": "767487", "url": "https://it.wikipedia.org/wiki?curid=2372602", "title": "Andrea Rocchigiani", "text": "Carriera.\nGiocatore.\nClub.\nCresciuto nella Fiorentina, vi esordisce in Serie A nella stagione 1986-1987 collezionando 12 presenze; la stagione successiva ancora in viola, non scende mai in campo.\nNel 1988 scende in Serie C1 per vestire la maglia del Vicenza, disputando 21 partite. La stagione successiva torna in Toscana con la maglia dell' con 27 presenze all'attivo.\nNel 1990 disputa la Serie B con il collezionando 26 presenze. La stagione successiva, nuovo ritorno nella regione natia, vestendo i colori del dove in un biennio colleziona 46 presenze.\nNel 1994 \u00e8 al Giorgione dove conclude in Serie C2 la sua carriera professionistica. Seguono esperienze tra i dilettanti della Rondinella e dello Scandicci.\nNazionale.\nHa fatto parte dell' al mondiale di categoria del 1987 in Cile oltre che dell' all'europeo di categoria del 1986.\nAllenatore.\nVanta esperienze da allenatore tra le formazioni dilettantistiche toscane tra cui il Club Sportivo Firenze la San Michele Cattolica Virtus l'Audace Legnaia e infine di nuovo Club Sportivo Firenze.\nDal 4 Luglio 2019 \u00e8 allenatore della U.S.Faellese, squadra di Seconda Categoria - Girone L - Toscana\nNel 2020 \u00e8 allenatore del Dopo Lavoro Ferroviario Firenze U-17"}
{"id": "2372604", "revid": "123677744", "url": "https://it.wikipedia.org/wiki?curid=2372604", "title": "Tales of", "text": "Tales of \u00e8 una delle pi\u00f9 conosciute serie di videogiochi di ruolo giapponesi, ed \u00e8 pubblicata da Namco (adesso Bandai Namco Games). Composta da oltre 20 titoli principali, conta anche molti spin-off e avventure particolari in cui compaiono assieme i protagonisti di molti titoli come la serie dei \"Tales of the World\", o il picchiaduro \"Tales of VS.\".\nEbbe inizio nel 1995, con \"Tales of Phantasia\".\nAspetti stilistici.\nTemi delle trame.\nQuasi tutti i titoli della serie hanno una propria esclusiva ambientazione, ed \u00e8 spesso presente una sorta di dualismo nelle popolazioni che porta inevitabilmente a conflitti che influenzano fortemente sia la vita dei protagonisti, sia quella degli antagonisti. Le diversit\u00e0 tra i popoli possono essere legate ad una linea di pensiero, alla razza, o persino al mondo di appartenenza.\nIn \"Tales of Symphonia\" ad esempio troviamo i problemi che legano esseri umani ed elfi, passando per le terribili situazioni sociali dei mezzelfi, nati da un incrocio delle due razze, ma anche un conflitto tra due diversi mondi, due dimensioni in cui il mondo \u00e8 stato scisso durante un'antichissima guerra.\n\"Tales of Rebirth\" allo stesso modo riporta le grandi difficolt\u00e0 che intercorrono tra esseri umani e uomini-bestia (Huma e Gajuma), mentre tutte le vicende di \"Tales of Destiny\" sono conseguenze dell'antico conflitto tra terrestri ed eteriani, le due popolazioni che occupavano rispettivamente la superficie terrestre e vaste citt\u00e0 fluttuanti nel cielo.\nInoltre, alcuni titoli della serie presentano dei viaggi nel tempo, che mostrano le molte differenze tra le varie epoche o i presenti alternativi in caso di mutamenti del passato.\nPersonaggi.\nIl gruppo, componendosi man mano di persone di ogni genere, razza, mondo di appartenenza, epoca, si ritrova quindi a diventare il portavoce di pace e fratellanza, ed a scontrarsi con degli avversari arrivando infine al climax dell'avventura, la salvezza del mondo (o di pi\u00f9 mondi).\nIl protagonista \u00e8 spesso il personaggio pi\u00f9 spensierato, ma forse proprio per questo anche il pi\u00f9 convinto delle proprie idee. Ogni membro del gruppo per\u00f2 ha la sua storia e le sue sofferenze ancora ben radicate dentro di s\u00e9, e nonostante continuino tutti a combattere strenuamente, vengono talvolta assaliti da forti dubbi.\nGli intenti delle varie fazioni infatti non sono mai suddivisi nettamente tra il buono e il malvagio, e anche gli antagonisti, influenzati da eventi passati, cercano di portare alla fine dei conflitti a modo loro. Ma questi metodi comportano spesso l'eradicazione della libert\u00e0 di pensiero, la reclusione, la totale assistenza (che porta alla dipendenza e ad una vita priva di significato), oppure addirittura lo sterminio di uno dei due popoli.\nRuoli.\nL'ambientazione della serie \u00e8 medievale-fantasy, con combattimenti all'arma bianca, magie e creature immaginarie.\nIl ruolo del protagonista \u00e8 una costante della serie, poich\u00e9 si tratta sempre di uno spadaccino dallo stile classico, tranne in \"Tales of Symphonia\" dove utilizza una tecnica a due spade e in \"Tales of Xillia\" dove utilizza i pugni.\nI ruoli dei comprimari invece sono molto variabili, e alcuni di questi talvolta non compaiono affatto.\nTra i pi\u00f9 fondamentali troviamo gli spadaccini con abilit\u00e0 magiche, i guaritori, e i maghi offensivi. Altri combattenti da prima linea possono utilizzare asce o alabarde, oppure speciali guanti per la lotta corpo a corpo; per l'attacco a distanza \u00e8 possibile trovare invece arcieri o balestrieri.\nAltri possibili ruoli sono ibridi di quelli sopra descritti.\nElementi.\nIn ogni titolo della serie gli elementi differenziano le varie magie d'attacco, ma in alcuni di essi assumono un ruolo fondamentale, anche grazie ad un gruppo di Spiriti Elementali senzienti che fornisce il proprio potere ai protagonisti.\nIn \"Tales of Rebirth\" ad esempio ogni personaggio possiede una particolare \u201cForza\u201d legata ad uno degli elementi, che pu\u00f2 anche sfruttare per interagire con l'ambiente circostante.\nIn \"Tales of Phantasia\" e in \"Tales of Symphonia\" invece \u00e8 possibile evocare in battaglia i suddetti Spiriti.\nGli elementi presi in considerazione nella serie sono: Fuoco, Acqua, Vento, Terra, Elettricit\u00e0, Ghiaccio, Luce, Oscurit\u00e0.\nAspetti del gameplay.\nSistema di combattimento.\nLa serie adotta un sistema di combattimento in tempo reale, spiccatamente \"action\", e quindi molto diverso da quello \"a turni\" che caratterizza la maggior parte dei videogiochi di ruolo.\nIn campo vengono posti 4 personaggi contemporaneamente, di cui solo uno \u00e8 sotto la guida del giocatore principale, mentre gli altri agiscono automaticamente (o sono guidati da altri giocatori, se la console utilizzata lo permette). Le azioni automatiche dei personaggi possono essere settati a piacimento, descrivendo per ognuno di essi le priorit\u00e0 e i metodi di movimento ed attacco secondo certi canoni.\nI personaggi possono eseguire combo di colpi normali direzionando ognuno di essi, difendersi, lanciare incantesimi oppure esibirsi in tecniche speciali solitarie o combinate.\nInizialmente veniva sempre inquadrata l'intera area di gioco, mentre da \"Tales of Destiny 2\" in poi \u00e8 subentrata la tecnica dello zoom che stringe sull'azione del personaggio principale man mano che questo si avvicina agli avversari.\nIl sistema di movimento \u00e8 l'aspetto che pi\u00f9 caratterizza i vari titoli della serie, poich\u00e9 quasi tutti adottano un tipo diverso. Nei primi capitoli in 2D esisteva un solo asse orizzontale lungo cui muoversi, da cui il nome Linear Motion Battle System, che \u00e8 stato poi espanso con molte altre varianti, tra cui sono rilevanti i 3 diversi assi orizzontali di \"Tales of Rebirth\", e gli assi multipli nei successivi episodi in 3D in cui l'asse utilizzato dipende dall'avversario scelto come bersaglio.\nInoltre alcune varianti permettono anche combattimenti aerei, e altre utilizzano il sistema \"free run\" che mantiene il solito legame con l'asse solo in fase d'attacco, consentendo invece il movimento libero per il resto del tempo.\nTecniche.\nOgni personaggio possiede delle tecniche speciali, il cui uso consuma gli appositi Technical Points (TP).\nLe tecniche si dividono principalmente in tre tipologie: combo di attacchi fisici, magie d'attacco e magie di supporto.\nNella maggior parte dei casi ogni personaggio possiede delle tecniche esclusive, non utilizzabili da altri.\n\u00c8 possibile utilizzarle assegnando 4 di esse alle varie direzioni (alto, basso, laterale e neutro).\nLe tecniche pi\u00f9 micidiali sono le Hi-Ougi, spesso molto spettacolari e letali, che in alcuni episodi sono presenti anche in versione combinata tra due personaggi.\nSviluppo.\nTeam.\nLo sviluppo dei vari capitoli della serie ha una natura controversa, poich\u00e9 i team che se ne sono occupati sono pi\u00f9 di uno, e alcuni sono esterni all'azienda produttrice.\nIl primo episodio fu sviluppato dal Wolf Team facente parte di Telenet Japan, che in seguito \u00e8 diventato indipendente e infine \u00e8 stato arruolato da Namco sotto il nome di Namco Tales Studio.\nDalla pubblicazione di \"Tales of Destiny 2\" i team interni al Namco Tales Studio sono diventati due, e vengono spesso soprannominati dai fan con il nome dei loro primi lavori.\nIl \u201cTeam Destiny\u201d \u00e8 il responsabile di \"Tales of Destiny 2\", \"Tales of Rebirth\", \"Tales of Destiny\" (remake PS2). Il \u201cTeam Symphonia\u201d invece ha curato \"Tales of Symphonia\" e \"Tales of the Abyss\".\nSuccessivamente, i due team di sviluppo sono stati ulteriormente suddivisi per le ultime produzioni tra cui \"Tales of Vesperia\", \"Tales of Symphonia: Dawn of the New World\" e \"Tales of Hearts\".\nUn gruppo interno di Namco non facente parte del Namco Tales Studio di nome Team MelFes ha prodotto \"Tales of Legendia\", del quale anche la composizione delle musiche e il design dei personaggi sono ad opera di artisti del tutto esterni alla serie.\nI gruppi esterni sono invece Dimps Corporation che \u00e8 stato a capo di \"Tales of the Tempest\" e Alfa System che ha sviluppato \"Tales of Innocence\" (oltre ad aver curato anche la serie dei \"Tales of the World\").\nGrafica.\nL'aspetto visivo dei Tales of \u00e8 sempre in stile Anime, ovvero poco realistico e del tutto somigliante ad un tipico cartone animato giapponese. Quando la tecnologia ha permesso di passare al 3D, per mantenere lo stesso stile \u00e8 stata utilizzata la tecnica del Cell Shading.\nI filmati di apertura e di intermezzo sono curati dal famoso Anime Studio giapponese Production I.G, celebre per la serie di \"Ghost in the Shell\", i lungometraggi di \"Neon Genesis Evangelion\", e numerosissimi altri lavori negli stessi ambiti.\nIl design dei personaggi, per quasi tutti i capitoli della serie, \u00e8 opera di Mutsumi Inomata e K\u014dsuke Fujishima.\nLa prima ha lavorato per \"Tales of Destiny\", \"Tales of Eternia\", \"Tales of Destiny 2\", \"Tales of Rebirth\", \"Tales of the Tempest\", \"Tales of Innocence\", \"Tales of Hearts\", \"Tales of Graces\"; il secondo invece per \"Tales of Phantasia\", \"Tales of Symphonia\", \"Tales of the Abyss\", \"Tales of Vesperia\".\nKazuto Nakazawa ha creato invece i personaggi di \"Tales of Legendia\", mentre Daigo Okumura quelli di \"Tales of Symphonia: Dawn of the New World\".\nMusica.\nAd eccezione di alcuni capitoli, i compositori principali dell'intera serie sono Motoi Sakuraba e Shinji Tamura.\nMotoi Sakuraba \u00e8 molto famoso per altre sue opere nelle serie di \"Golden Sun\", \"Star Ocean\", \"Valkyrie Profile\" e \"Baten Kaitos\".\nAnime e manga.\nAlcuni degli episodi pi\u00f9 apprezzati dal pubblico hanno beneficiato di adattamenti Anime o Manga, di seguito elencati."}
{"id": "2372605", "revid": "585241", "url": "https://it.wikipedia.org/wiki?curid=2372605", "title": "Flauti dolci", "text": ""}
{"id": "2372606", "revid": "287204", "url": "https://it.wikipedia.org/wiki?curid=2372606", "title": "Flauti globulari", "text": ""}
{"id": "2372608", "revid": "76963", "url": "https://it.wikipedia.org/wiki?curid=2372608", "title": "Juri Ueno", "text": "Nel 2005 ha vinto un Japanese Academy Awards come miglior attrice debuttante, per la sua interpretazione in \"Swing Girls\". \u00c8 conosciuta principalmente per aver interpretato il ruolo della protagonista nei live action \"Nodame Cantabile\" e \"Nodame Cantabile New Year Special in Europe\", tratti dall'omonimo manga. Nel 2008 \u00e8 stata eletta dalla rivista \"Vogue Japan\" donna dell'anno.\nCarriera.\nJuri Ueno debutt\u00f2 nel 2003, interpretando un ruolo nella serie televisiva \"Teru teru kazoku\". Il suo debutto come attrice cinematografica avvenne lo stesso anno, con il dramma \"Summer of Chirusoku\", per il quale vinse il premio come miglior nuovo talento al Mainichi Film Concours.\nNel 2004 ebbe il suo primo ruolo da protagonista, nella commedia \"Swing Girls\", che le valse nel 2005 il Japanese Academy Awards come miglior attrice debuttante e il premio come miglior nuovo talento al Yokohama Film Festival.\nNel 2006 interpret\u00f2 il ruolo della protagonista Megumi Noda in undici episodi della serie televisiva live action \"Nodame Cantabile\". Per la sua interpretazione, la Ueno vinse il premio come miglior attrice al 51\u00b0 Television Drama Academy Awards e il premio come miglior nuovo talento agli \u00c9lan d'or Awards. Nel 2008 interpret\u00f2 anche il film per la televisione \"Nodame Cantabile New Year Special in Europe\", che le valse il premio come miglior attrice all'International Drama Festival in TOKYO Awards 2008.\nSempre nel 2008, la Ueno fu nel cast del dorama \"Last Friends\", per il quale ricevette cinque premi, tra i quali quello come miglior attrice non protagonista ai Nikkan Sports Drama Grand Prix."}
{"id": "2372609", "revid": "7336", "url": "https://it.wikipedia.org/wiki?curid=2372609", "title": "Canne d'organo", "text": ""}
{"id": "2372612", "revid": "1442080", "url": "https://it.wikipedia.org/wiki?curid=2372612", "title": "ABN AMRO World Tennis Tournament 2009 - Singolare", "text": "Il doppio dell'ABN AMRO World Tennis Tournament 2009 \u00e8 stato un torneo di tennis facente parte dell'ATP World Tour 2009.\nMicha\u00ebl Llodra era il detentore del titolo ma ha perso contro Ga\u00ebl Monfils.\nAndy Murray ha vinto il titolo battendo in finale Rafael Nadal 6-3,4-6,6-0."}
{"id": "2372615", "revid": "22356", "url": "https://it.wikipedia.org/wiki?curid=2372615", "title": "Dryolestida", "text": "I driolestidi (Dryolestida) sono un gruppo di mammiferi primitivi, vissuti fra il Giurassico medio e il Miocene (circa 160 \u2013 20 milioni di anni fa). Sono considerati molto vicini all'origine dei mammiferi teri (Theria), che comprendono marsupiali e euplacentati.\nCaratteristiche.\nDi aspetto e dimensioni simili a quelle di uno scoiattolo, i driolestidi possedevano una lunga coda e zampe adatte ad arrampicarsi. Alcune caratteristiche dello scheletro sono molto primitive e richiamano i loro antenati mammaliaformi, ma altre (come la mandibola tipicamente \u201cda mammifero\u201d e le ossa dell'orecchio medio) sono decisamente evolute. La dentatura dei driolestidi era costituita da un gran numero di molari (alcune forme arrivavano ad avere nove molari, mentre di solito i placentati ne hanno tre e i marsupiali quattro).\nClassificazione.\nNonostante le numerose caratteristiche che li pongono vicino ai teri, i driolestidi appaiono troppo specializzati (ad esempio il gran numero di molari) per poter essere i loro veri antenati , ed \u00e8 pi\u00f9 probabile che fossero un \"sister group\" di questi ultimi. Un tempo i driolestidi venivano raggruppati insieme ad altri mammiferi primitivi nel gruppo dei pantoteri (Pantotheria), attualmente considerato un raggruppamento artificiale e non valido in senso tassonomico.\nEvoluzione.\nSviluppatisi nel corso del Giurassico medio, in pochi milioni di anni i driolestidi si diffusero e si specializzarono: sono molto comuni nelle faune del Giurassico superiore della Morrison Formation in Nordamerica e di Guimarota in Portogallo, dove andarono incontro a un'eccezionale diversificazione. La famiglia pi\u00f9 primitiva \u00e8 quella dei paurodontidi (Paurodontidae), che include minuscoli animali come \"Henkelotherium\" e \"Paurodon\". I driolestidi veri e propri (Dryolestidae) erano pi\u00f9 grossi e maggiormente specializzati, come \"Dryolestes\", \"Laolestes\" e \"Amblotherium\". Nel corso del Cretaceo questi animali riuscirono a penetrare in Sudamerica, dove sopravvissero fino alla fine del periodo con le famiglie Reigitheriidae e Mesungulatidae, mentre negli altri continenti si estinsero. In Sudamerica \u00e8 noto anche il bizzarro \"Cronopio\", dai lunghi denti acuminati. Un singolo driolestide (\"Peligrotherium\") \u00e8 conosciuto nel Paleocene in Sudamerica.\nStile di vita.\nLe specializzazioni dei denti fanno ritenere che i driolestidi fossero piccoli e veloci predatori di insetti, di cui trituravano i duri carapaci grazie ai numerosi molari. Lo scheletro di \"Henkelotherium\", una delle forme meglio conosciute, suggerisce che questi animali fossero arboricoli e utilizzassero la lunga coda e le zampe per afferrarsi ai rami. Alcune delle forme pi\u00f9 grandi (ad esempio \"Amblotherium\") potrebbero essere state parzialmente terricole."}
{"id": "2372616", "revid": "149727", "url": "https://it.wikipedia.org/wiki?curid=2372616", "title": "Ferrovia Marina di Gioiosa Jonica-Mammola", "text": ""}
{"id": "2372617", "revid": "262457", "url": "https://it.wikipedia.org/wiki?curid=2372617", "title": "Begr\u0101m", "text": ""}
{"id": "2372618", "revid": "767487", "url": "https://it.wikipedia.org/wiki?curid=2372618", "title": "Ragazze nel pallone - Tutto o niente", "text": "Ragazze nel pallone - Tutto o niente (\"Bring It On: All or Nothing\") \u00e8 un film del 2006 diretto da Steve Rash, con Hayden Panettiere e Solange Knowles e che vede la partecipazione della cantante Rihanna come guest star.\nAmbientato nel mondo delle cheerleader statunitensi, \u00e8 il secondo \"sequel\" di \"Ragazze nel pallone\" del 2000 con Kirsten Dunst: ha avuto un seguito nel 2007.\nTrama.\nBritney Allen \u00e8 stata eletta capitano \"cheerleader\" del college \"Pacific Vista High School\". \u00c8 invidiata da tutti a scuola, compresa la sua ambiziosa co-capitano Winnie. Britney viene a conoscenza di un provino indetto dalla star Rihanna per il suo nuovo video e fa di tutto per partecipare con la sua squadra e catturare l'ambito posto.\nTuttavia, la vita di Britney viene stravolta quando suo padre viene trasferito a Los Angeles. Britney nel nuovo college multi-etnico, il \"Crenshaw Heights\", \u00e8 costretta a ricominciare tutto da capo. Nella nuova scuola Britney entra nella squadra di \"cheerleader\" combattendo con la capo \"cheerleader\"; Winnie, dopo aver scoperto che Britney era entrata nell'altra squadra, decide di sconfiggerla ad ogni costo nella gara. Cos\u00ec le due squadre si scontrano."}
{"id": "2372620", "revid": "1442080", "url": "https://it.wikipedia.org/wiki?curid=2372620", "title": "ABN AMRO World Tennis Tournament 2009 - Doppio", "text": "Il doppio dell'ABN AMRO World Tennis Tournament 2009 \u00e8 stato un torneo di tennis facente parte dell'ATP World Tour 2009.\nTom\u00e1\u0161 Berdych e Dmitrij Tursunov erano i detentori del titolo ma hanno partecipato con altri partner.\nDaniel Nestor e Nenad Zimonji\u0107 hanno battuto in finale Luk\u00e1\u0161 Dlouh\u00fd e Leander Paes 6\u20132, 7\u20135."}
{"id": "2372621", "revid": "262457", "url": "https://it.wikipedia.org/wiki?curid=2372621", "title": "S\u0101gal\u0101", "text": ""}
{"id": "2372629", "revid": "116155069", "url": "https://it.wikipedia.org/wiki?curid=2372629", "title": "Li Chao", "text": "Ha ottenuto il titolo di Grande maestro nel 2007, all'et\u00e0 di 18 anni.\nNella lista FIDE di giugno 2016 ha raggiunto il suo record personale con un punteggio Elo di 2758 punti, dato che lo ha collocato al 15\u00ba posto nella classifica mondiale e al secondo posto tra i giocatori cinesi .."}
{"id": "2372630", "revid": "1543377", "url": "https://it.wikipedia.org/wiki?curid=2372630", "title": "Orlando Magic 2008-2009", "text": "La stagione NBA 2008-2009 fu la 20\u00aa stagione della storia degli Orlando Magic che si concluse con un record di 59 vittorie e 23 sconfitte nella regular season, il 1\u00ba posto nella Southeast Division e il 3\u00ba posto della Eastern Conference.\nNei playoff del 2009 la squadra, dopo aver sconfitto al primo turno i Philadelphia 76ers, riusc\u00ec a battere i campioni in carica dei Boston Celtics, e i Cleveland Cavaliers, la squadra con il miglior record della Lega, guidata dall'MVP della stagione LeBron James.\nNelle NBA Finals 2009, di fronte ai Los Angeles Lakers di Kobe Bryant i Magic uscirono sconfitti col punteggio di 4 a 1.\nPlayoff.\nPrimo turno.\nGara 1\nGara 2\nGara 3\nGara 4\nGara 5\nGara 6\nSemifinali di Conference.\nGara 1\nGara 2\nGara 3\nGara 4\nGara 5\nGara 6\nGara 7\nFinali di Conference.\nGara 1\nGara 2\nGara 3\nGara 4\nGara 5\nGara 6\nNBA Finals 2009.\nGara 1\nGara 2\nGara 3\nGara 4\nGara 5\nRoster.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2372632", "revid": "15756", "url": "https://it.wikipedia.org/wiki?curid=2372632", "title": "Labium (musica)", "text": "Il termine labium (dal latino \"labbro\") indica la parte dell'imboccatura dei cosiddetti appunto flauti a labium (o \"flauti dritti\"), che permette di produrre un suono causato dalla vibrazione dell'aria che lo colpisce.\nPer indicare l'intero corpo dell'imboccatura (in genere formata da un \"becco\" su cui appoggiare la bocca, un dotto chiuso parzialmente da una zeppa e il labium stesso) si utilizza comunemente il termine \"fischietto\".\nLo stesso principio (in questo caso l'aria viene soffiata con mezzi meccanici) permette di produrre il suono con le canne d'organo \"ad anima\" (o, appunto, \"labiali\").\nFunzionamento.\nCome per tutti gli strumenti a fiato il suono viene prodotto trasformando un flusso continuo d'aria (il fiato del musicista) in un flusso oscillante; la risonanza del corpo dello strumento poi amplifica l'onda di pressione dando volume e timbro al suono.\nL'imboccatura del fischietto incanala l'aria soffiata nel becco, per mezzo di una strettoia (B) lasciata dalla zeppa (A). Successivamente l'aria impatta sul labium (C), che \u00e8 sostanzialmente un sottile cuneo, e viene deviata in gran parte all'esterno tramite una finestra ed in piccola parte all'interno: come conseguenza l'aria all'interno dello strumento musicale viene messa in vibrazione.\nIn genere il canale B ha una sezione che si restringe verso la finestra, in modo da far accelerare il flusso d'aria vicino al labium (effetto Venturi), migliorando in questo modo il tono e diminuendo la quantit\u00e0 di aria richiesta.\nDal punto di vista fisico il labium - tramite l'effetto Bernoulli - crea una differenza di pressione fra l'interno e l'esterno dello strumento: le turbolenze che ne derivano generano una scia di von K\u00e1rm\u00e1n con il distacco di vortici a frequenze caratteristiche, risultando in una onda sonora che risuona all'interno dello strumento.\nLa frequenza di base, oltre a dipendere dalle dimensioni del tubo o della camera di risonanza cambia a seconda della velocit\u00e0 dell'aria, che a sua volta dipende dall'intensit\u00e0 del soffio, dalla conformazione dell'imboccatura e dalle dimensioni del labium.\nNel caso dei (come il flauto da concerto) e dei flauti con imboccatura a un'estremit\u00e0 (come il flauto di Pan) non vi \u00e8 un fischietto vero e proprio, mancando becco, strettoia e zeppa. Il musicista soffia di orizzontalmente sul foro dell'imboccatura, ed il bordo della boccola svolge la funzione del \"labium\".\nIl tipo di risonanza che si ottiene pu\u00f2 avere caratteristiche differenti a seconda del tipo di strumento.\nNel caso dei (come l'ocarina) si ha risonanza di Helmholtz, le cui frequenze dipendono dal volume della camera e dall'area dei fori aperti.\nNel caso di flauti dolci e canne d'organo si ha la tipica risonanza di una canna cilindrica, le cui frequenze dipendono essenzialmente dalla lunghezza del tubo: aprendo e chiudendo i fori (o le chiavi) il musicista determina la lunghezza efficace del tubo sonoro, modulando i suoni."}
{"id": "2372637", "revid": "767487", "url": "https://it.wikipedia.org/wiki?curid=2372637", "title": "Roman de Brut", "text": "Il Roman de Brut (1155) \u00e8 un'opera di Robert Wace, chierico normanno legato alla corte di Eleonora d'Aquitania ed Enrico II d'Inghilterra, e si presenta come una traduzione ampliata dell'\"Historia Regum Britanniae\" di Goffredo di Monmouth (1135 ca.). \nIl romanzo fu presentato nel 1155 con dedica ad Eleonora, e con intento encomiastico connette le radici dei monarchi bretoni addirittura alla progenie di Enea (il protagonista, Brut, altri non sarebbe se non un nipote di Enea). I materiali usati sono per\u00f2 indipendenti dalla tradizione classica e si rifanno piuttosto alle leggende locali, come per esempio quella di re Art\u00f9. Ci\u00f2 che per\u00f2, a partire dal \"Brut\", avr\u00e0 grande fortuna nella narrativa romanzesca medievale non sono le storie dei re bretoni, ma gli episodi che presentano sviluppi psicologici e sentimentali, come la vicenda del rapimento e dell'adulterio della regina Ginevra.\nInnovativo rispetto all\"'Historia\" nonch\u00e9 di grande fortuna \u00e8 anche il tema della Tavola Rotonda, emblema del rapporto tra il sovrano, visto come \"primus inter pares\", e i migliori cavalieri, accorsi da ogni dove per prestargli un servizio che \u00e8 allo stesso tempo servizio al sovrano e servizio all'alto ideale cortese. Questo meccanismo naturalmente non riproduce il reale rapporto tra sovrani e vassalli all'epoca, ma \u00e8 piuttosto un tentativo di rivalutare il ruolo della classe cavalleresca su basi etiche. Dopo Wace, i protagonisti del romanzo non saranno pi\u00f9 sovrani, ma i cavalieri della feudalit\u00e0 subalterna."}
{"id": "2372639", "revid": "748133", "url": "https://it.wikipedia.org/wiki?curid=2372639", "title": "Microtunnelling", "text": "Il microtunnelling \u00e8 una tecnologia no dig di perforazione e spinta, idonea per la realizzazione di microtunnel (o tunnel di piccolo diametro) dentro i quali installare condotte per il trasporto di fluidi, cavi e/o servizi in genere. Consente l\u2019attraversamento in sotterraneo di strade, ferrovie, corsi d'acqua, zone soggette a tutela ambientale, aree archeologiche, approdi costieri, aree antropizzate, ecc., senza la necessit\u00e0 di realizzare di scavi a cielo aperto (in trincea).\nLa tecnologia del microtunnelling, pur spesso considerata una evoluzione di quella della spingi tubo \u00e8 una derivazione di quella della TBM, gi\u00e0 da tempo impiegata per lo scavo di tunnel di medio e grande diametro di perforazione, applicata ai piccoli diametri di scavo. Infatti la trivellazione viene effettuata mediante l'utilizzo di una testa fresante a piena sezione, una TBM a tutti gli effetti.\nIl suo impiego \u00e8 rivolto a quelle opere/attraversamenti da realizzare in presenza di condizioni geologiche complesse, ove non \u00e8 fattibile l\u2019impiego della T.O.C.. \u00a0E\u2019 suggerita anche per impianti che richiedono un elevato grado di precisione come le reti fognarie dove \u00e8 importante la precisione della livelletta. Infatti con questa tecnologia si possono installare condotte con una tolleranza, sia altimetrica che plano-altimetrica, di pochi centimetri.\nCon questa tecnologia la tubazione viene costruita per conci, e viene fatta avanzare per spinta nel terreno preceduta da uno scudo di acciaio dotato di testa fresante, a partire da un pozzo di monte (o di spinta) fino a quello di valle (o di ricezione).\nI vari conci costituenti la condotta vengono assemblati (con giunto a bicchiere) progressivamente man mano che la perforazione procede.\nDiametro di perforazione.\nIl sistema pu\u00f2 essere impiegato per realizzare tunnel aventi diametro da 250 mm a 3.000 mm; in casi particolari si sono realizzate perforazioni aventi diametro superiore. La tecnica prevede sempre l'installazione di una condotta in fase di spinta e avanzamento della testa di perforazione. Di norma, in fase di progetto, viene indicato il diametro interno utile (Di) della condotta da installare. Il diametro di perforazione \u00e8 di norma leggermente superiore al diametro esterno della condotta da installare e dipende dal dimensionamento di quest'ultima. \nLunghezza di spinta.\nLa lunghezza massima di spinta varia da circa 50 m a oltre 1600 m, con l'aumentare del diametro delle tubazioni impiegato, con l'ausilio di stazioni di spinta intermedie (Interjack Station) e attrezzature particolari. Con l'uso del Push Module si possono realizzare anche lunghezze maggiori.\nPer lunghezze maggiori si procede per tratte successive.\nGeometria del tracciato.\nLa perforazione avviene di regola secondo tracciati rettilinei con pendenza massima della livelletta pari al 30% in salita e pari al 10% in discesa. Le ultime tecnologie utilizzate nel campo permettono di utilizzare pendenza minime vicine al 0.1%\nIn Italia, per la posa di servizi (generalmente condotte per il trasporto di idrocarburi) e con l'impiego di tubi in c.a., si \u00e8 sviluppata molto la trivellazione su tracciati \"Curvilinei\", questo consente di limitare la profondit\u00e0 dei pozzi di spinta e ricezione (spesso quest'ultimo viene eliminato facendo terminare la perforazione in superficie). Il raggio minimo di curvatura \u00e8 condizionato sia dai giunti dei tubi in c.a. sia dalle caratteristiche del servizio da posare successivamente.\nSempre in Italia sono stati realizzati attraversamenti con questa metodologia, con il tracciato di perforazione in tre dimensioni, con curvature sia planimetriche che altimetriche (nel piano orizzontale e verticale) sfruttando la deformabilit\u00e0/adattabilit\u00e0 dei giunti dei tubi costituenti il rivestimento del tunnel. Anche in questo caso il raggio minimo di curvatura (composto fra le varie deviazioni) \u00e8 condizionato anche dalle caratteristiche del servizio da posare successivamente.\nParti componenti.\nLe principali parti componenti il sistema di microtunnelling sono:\nMicrotunneller (scudo).\nL'elemento principale del microtunnelling \u00e8 il microtunneller (scudo) che \u00e8 uno scudo telecomandato munito di una fresa rotante a piena sezione che disgrega il materiale per compressione e taglio durante l'avanzamento. Lo scudo \u00e8 provvisto di cilindri direzionali (di norma tre) che consentono all'operatore di guidare la fresa lungo l'asse/tracciato di perforazione. La fresa \u00e8 munita di utensili di taglio che variano in funzione delle condizioni geologiche del terreno presente lungo il tracciato di perforazione. \nIn funzione delle condizioni geologiche si utilizzano teste fresanti diverse:\nVi \u00e8 la possibilit\u00e0 di combinare le varie soluzioni per ottenere teste \"miste\", utilizzabili in terreni che presentano nelle varie stratigrafie materiali diversi.\nTubazioni di Rivestimento.\nI tubi impiegati come rivestimento definitivo del tunnel devono essere di tipo rigido cio\u00e8 in grado di resistere alla forza di spinta assiale applicata durante la loro messa in opera, al carico del terreno di ricoprimento e ad eventuali altri carichi esterni applicati in superficie. I singoli tubi, denominati \"Conci\", sono di lunghezza variabile in funzione delle caratteristiche del tunnel da realizzare (lunghezza, diametro, caratteristiche del materiale di rivestimento, ecc. Di norma la lunghezza non supera i 3000 mm.\nNormalmente si utilizzano tubi in calcestruzzo armato, acciaio o gres; di recente utilizzo anche la vetroresina.\nPrincipi di funzionamento.\nIndividuata la profondit\u00e0 di posa della condotta si predispongono due pozzi, uno di partenza ed uno di arrivo.\nLo scudo munito di fresa a piena sezione viene posizionato sul fondo del pozzo di spinta (partenza) ed inizia a perforare il terreno.\nL'avanzamento dell'attrezzatura avviene a mezzo di un carrello di spinta dotato di martinetti (stazione di spinta) che agiscono sui tubi gi\u00e0 installati, i quali fungono da colonna di trasmissione della spinta.\nAll'avanzare del fronte di scavo, i nuovi conci vengono man mano posizionati e giuntati in coda al microtunneller e trasmettono a questo la spinta.\nI martinetti fanno contrasto su un muro in calcestruzzo armato detto di controspinta opportunamente dimensionato, realizzato all'interno del pozzo di monte.\nCon l'avanzamento dello scudo il materiale di scavo \u00e8 sospinto all'interno dello scudo dove viene frantumato fino a dimensioni tali da poter essere trasportato all'esterno con circolazione di acqua o di acqua e bentonite in circuito chiuso.\nIl sistema \u00e8 guidato dall'esterno mediante una consolle di comando ubicata in un container esterno, da cui \u00e8 possibile controllare e variare i parametri di avanzamento in funzione della reazione del terreno attraversato.\nLa posizione della testa fresante viene indicata in continuo da un computer che elabora le informazioni raccolte da un sistema di puntamento laser, costituito da un bersaglio fotosensibile, solidale con l'elemento di perforazione, colpito da un raggio laser originato da una sorgente ubicata nel pozzo di partenza.\nL'inserimento progressivo dei conci termina quando la testa perforante emerge in corrispondenza del pozzo di arrivo.\nI vari conci cos\u00ec posati vanno a costituire un'unica tubazione che va a contenere la spinta del terreno.\nRealizzazione dei pozzi.\nIn corrispondenza del punto di inizio perforazione \u00e8 necessario realizzare delle postazioni ove installare lo scudo e tutte le attrezzature necessarie (postazione/pozzo di spinta); ove termina la perforazione verr\u00e0 realizzata la postazione di recupero necessaria per il recupero dello scudo. I pozzi devono essere realizzati con una struttura di contenimento appositamente progettata il funzione della profondit\u00e0 degli stessi e, in base alle caratteristiche geologiche locali. Possono quindi essere realizzati con palancole, pali trivellati, micropali, ecc. e, spesso, devono essere rivestiti in calcestruzzo armato al fine di contrastare le spinte del terreno.\nIl pozzo/postazione di partenza deve essere di regola pi\u00f9 grande di quello di arrivo poich\u00e9 deve ospitare il muro di controspinta e la slitta di scorrimento lungo la quale vengono sfilati i conci di tubo che vengono aggiunti man mano che la testa fresante e lo scudo avanzano nel terreno. Nel caso di microtunnel curvilinei, spesso si cerca di completare la perforazione in superficie allo scopo di evitare la realizzazione del pozzo."}
{"id": "2372641", "revid": "729019", "url": "https://it.wikipedia.org/wiki?curid=2372641", "title": "Veterano (storia romana)", "text": "Col termine veterano nell'antica Roma si designava un soldato al termine del suo servizio, in qualunque corpo avesse militato (coorti pretorie o urbane, legioni, armata ausiliaria, flotta).\nLa durata del servizio \u00e8 concetto che evolve con la stessa storia di organizzazione dell'esercito di Roma e al suo interno della figura del miles. Egli, inizialmente, \u00e8 un soldato volontario; si arma a proprie spese e rimane in servizio per la durata della campagna militare per la quale \u00e8 stato reclutato. In seguito con l'organizzazione dell'esercito e la creazione di un vero e proprio soggetto sociale e giuridico, \"il militare professionista\", si fisser\u00e0 anche la durata del servizio, variabile, come vedremo, a seconda del corpo militare di appartenenza.\nStoria.\n\u00c8 nel 107 a.C. che pu\u00f2 essere individuato un momento significativo di svolta: Gaio Mario procede ad un arruolamento straordinario senza tenere conto dei requisiti di censo dei reclutati, arruolando proletari volontari.\nSi va cos\u00ec stabilendo un nuovo rapporto, pi\u00f9 diretto, tra soldato e generale e, corrispettivamente, con la concessione di premi per i veterani al congedo (un'anticipazione avvenne con Scipione Africano), la definizione di una fenomenologia dalle implicazioni politiche e con ricadute sul territorio e la sua organizzazione.\nNella tarda repubblica, infatti, nel clima delle guerre civili, i generali concedettero ai propri soldati, quale ricompensa per il servizio, appezzamenti di terra spesso confiscati come atti di rivendicazione contro la fazione avversa. Si ricordino le concessioni ai veterani di Pompeo, di Cesare, di Antonio, di Ottaviano.\n\u00c8 in et\u00e0 augustea, si diceva, con una ristrutturazione dell'esercito, che si costituisce un vero e proprio esercito imperiale stabile e permanente e di conseguenza si definisce un profilo del \"miles\" e del suo stato giuridico.\nAll'interno dei molteplici mutamenti posti in atto, si ricordi appunto quello che fisser\u00e0 la ferma militare a sedici anni nelle coorti pretorie, a vent'anni nelle legioni e a venticinque anni nella flotta (5 a.C.); Augusto si impegn\u00f2, anche, affinch\u00e9 il soldato venisse ricompensato adeguatamente al congedo dopo aver trascorso la maggior parte della propria vita nell'esercito.\nNel 6 a.C. il \"princeps\" istitu\u00ec l\"aerarium militare\", una cassa destinata al pagamento dei \"premia\" a chi si fosse congedato onorevolmente (\"honesta missio\"): il premio per i soldati poteva consistere o in un lotto di terra (regolamentando la procedura della tarda repubblica) o in una somma di denaro.\nIn et\u00e0 imperiale la pratica di assegnazione di terre ai veterani cadde in disuso. Si ricordi quanto racconta Tacito in riferimento alla citt\u00e0 di Taranto e al fallimento della politica di stanziamenti di veterani, ormai condotti secondo procedure diverse a quelle dell'et\u00e0 tardo repubblicana:\nIl quadro di integrazione che ne derivava \u00e8 dominato dalla desolazione e dalla solitudine esistenziale:\nPeraltro questo quadro ci \u00e8 stato attestato da dati epigrafici, in particolare da sette epigrafi di Taranto relative ai veterani provenienti dall'area dell'Italia Meridionale, risalenti al periodo che intercorre tra il I e il III secolo d.C. In primis, l'insediamento tarantino \u00e8 quello pi\u00f9 ricco di testimonianze, in quanto la documentazione relativa \u00e8 sia di natura letteraria che epigrafica.\nGli epitaffi di Taranto non hanno dedicanti tranne due attestazioni: l'epitaffio di una moglie a suo marito e quello di un \"heres\".\nA Luceria sono stati ritrovati due epitaffi: uno di un \"heres\" e uno di un amico del veterano.\nAndr\u00e0 tuttavia fissandosi con l'et\u00e0 imperiale una tipologia di privilegi spettanti al veterano: egli acquis\u00ec dei diritti tra cui lo \"Ius Conubii\", che gli permetteva di sposarsi con donne indigene (pratica vietata durante il servizio militare), l'immunit\u00e0 dalle cariche pubbliche e dall'imposta sui beni posseduti al congedo. Al veterano era concesso sposarsi con donne provenienti da strati sociali diversi, come liberte, ingenue oppure provenienti da famiglie di recente romanizzazione.\nDurante la dinastia provinciale, l'imperatore Adriano oper\u00f2 l'imbarazzante distinzione tra \"honestiores\" e \"humiliores\" e tra gli \"honestiores\" ritroviamo i veterani, i quali avevano ottenuto questo titolo come ricompensa.\nSettimio Severo, per rendere operativi i soldati congedati, affidava loro le terre incolte e abbandonate per migliorare l'economia delle campagne e permettendo loro di crearsi un nuovo \"modus vivendi\" all'interno della societ\u00e0.\nInfatti i Severi, attraverso interventi di risistemazione territoriale delle campagne italiche, consentirono un ripopolamento di queste terre, agevolandone l'acquisto tramite prezzi di favore o addirittura concedendole gratuitamente, affinch\u00e9 si inducessero i veterani a optare per una sistemazione in determinate aree.\nOvviamente questa condotta politica dei Severi mirava a tutelare i territori dell'impero e provvedeva in questo modo a militarizzare la zona.\nNel tardoantico, sotto l'imperatore Costantino I ritorna la pratica dell'assegnazione di terre ai veterani, sulle quali non gravava alcuna imposta, cos\u00ec da incentivare sempre di pi\u00f9 l'arruolamento.\nQuesta pratica andava a vantaggio di Roma, in quanto questi ex soldati contribuivano alla messa a coltura di terre incolte o abbandonate; inoltre alla loro morte queste terre passavano ai loro figli, ritornando ad essere sottoposte a tassazione.\nSotto Costantino, Costanzo II e Valentiniano I, i veterani si dedicano oltre alla messa a coltura delle terre anche all'attivit\u00e0 commerciale e ai trasporti (essendo possessori di navi).\nQuesti imperatori, infatti, incentivano attraverso delle riforme tutte queste attivit\u00e0 di reinserimento sociale, per evitare che i soldati congedati cadessero in uno stato d'inopia (mancanza totale di mezzi di sussistenza).\nPer esempio, Valentiniano I nel 365 emana un provvedimento che andava a regolare la modalit\u00e0 di permanenza dei veterani nelle terre private: poteva avvenire infatti che il padrone originario (\"dominus\") rivendicasse quelle stesse terre che gli erano appartenute e che ora fruttavano nuovamente. Possiamo inoltre constatare alcune differenze nella politica di concessione delle terre da parte di Costantino e Valentiniano; Costantino concedeva la terra ai veterani senza domicilio o non impegnati in nessun \"negotium\", mentre Valentiniano I la concedeva indistintamente a tutti coloro che desideravano una patria.\nNell'ambito dei commerci, poich\u00e9 si ebbe una rivalutazione di questa attivit\u00e0, si ricordano due riforme: una di Costantino nel 326 e l'altra di Valentiniano nel 366.\nCitazioni nelle fonti antiche.\nUn esempio di veterani viene ricordato da Cassio Dione Cocceiano durante l'ultima fase della terza guerra mitridatica (65-64 a.C.) quando Gneo Pompeo Magno decise di fondare una citt\u00e0, chiamata \"Nicopoli del Ponto\", nel luogo dove avvenne la battaglia di Nicopoli al Lico, nella quale aveva sconfitto Mitridate. Qui egli invi\u00f2 come abitanti quei soldati che erano ancora feriti o in et\u00e0 avanzata: vale a dire i veterani.\nGaio Giulio Cesare, contrariamente a quanto avevano fatto molti dei suoi predecessori che fornivano alle truppe donativi occasionali, reput\u00f2 fosse necessario dare continuit\u00e0 al servizio che i militari fornivano, istituendo per il congedo il diritto ad un premio in terre, secondo l'uso che fino ad allora era stato a totale discrezione del solo comandante.\nAd Augusto si deve, invece, l'introduzione di un esercito di professionisti che rimanessero in servizio non meno di sedici anni per i legionari, portati a venti nel 5 d.C. (come era accaduto fin dai tempi di Polibio, in caso di massima crisi), e venti-venticinque per le truppe ausiliarie. A questo periodo di servizio poteva subentrarne un ulteriore di alcuni anni tra le \"riserve\" di veterani, in numero di 500 per legione posti sotto il comando di un \"curator veteranorum\".\nAll'inizio del Principato, sappiamo dallo stesso Augusto, attraverso le sue \"Res Gestae\", che ai 300.000 soldati mandati in congedo (\"veterani\"), furono distribuiti donativi dal bottino di guerra:\nacquistati terreni per 260.000 sesterzi per congedare i veterani delle guerre civili, ed altri 400.000 sesterzi per i successivi congedi degli anni 7-2 a.C.:\nNell'anno 5 d.C., il servizio militare fu portato a vent'anni:\nFurono fondate numerose colonie di veterani in tutte le province Imperiali:"}
{"id": "2372642", "revid": "838137", "url": "https://it.wikipedia.org/wiki?curid=2372642", "title": "Alterazione della tensione indotta da cariche", "text": "L'alterazione della tensione indotta da cariche (CIVA) \u00e8 una tecnica di analisi e ricerca di difetti e guasti usata nella produzione di circuiti integrati a semiconduttore in tecnologia CMOS. \nTeoria di funzionamento.\nLa tecnica utilizza per la ricerca dei guasti la microscopia eletettronica a scansione. La scansione di un fascio di elettroni sulla superficie di un dispositivo elettrico pu\u00f2 avere come risultato l'accumularsi di cariche addizionali sui conduttori scollegati dal resto del circuito (conduttori flottanti). Se un dispositivo CMOS risulta polarizzato attivamente, la presenza di conduttori aperti potrebbe consentire il funzionamento del circuito funzioni a basse frequenze di clock per effetto tunnel. Immettendo delle cariche nei conduttori flottanti che si trovano a funzionare quanticamente, \u00e8 possibile produrre un carico addizionale che pu\u00f2 essere rilevato monitorando la corrente dell'alimentatore. Queste variazioni della corrente di alimentazione possono essere associate alla immagine visiva del dispositivo alle coordinate in cui la variazione viene riscontrata. Il risultato si concretizza in una immagine SEM con una sovrapposizione dei conduttori flottanti."}
{"id": "2372643", "revid": "1305772", "url": "https://it.wikipedia.org/wiki?curid=2372643", "title": "Vigile", "text": ""}
{"id": "2372644", "revid": "6923", "url": "https://it.wikipedia.org/wiki?curid=2372644", "title": "Giovanni Minoli (Risorgimento)", "text": "Biografia.\nNato da Carlo Antonio e da Carolina Valle, rimasto orfano in giovane et\u00e0, ottenne, in cambio di lavoro, vitto e alloggio da un'azienda agricola della campagna di Voghera.\nIl 20 maggio 1859, durante le prime fasi della battaglia di Montebello, Minoli sal\u00ec in cima a un pioppo, posto nelle vicinanze della \"cascina Scortica\" ove abitava, allo scopo di fornire informazioni ad un reparto di cavalleggeri dell'esercito sardo in avanscoperta, circa la possibile presenza di reparti austriaci.\nDopo che ebbe comunicato la posizione delle truppe nemiche, il ragazzo fu individuato da queste ultime e centrato al petto da un colpo di fucile austriaco.\nIl reparto di cavalleria fece immediato ritorno a Voghera, dov'era insediato il quartier generale franco-sardo del generale Forey, per riferire l'accaduto e accompagnare Minoli in ospedale.\nLa grave ferita al polmone e la pochezza delle tecniche mediche del tempo, portarono Minoli alla morte dopo sei mesi di sofferenze, nel dicembre 1859, fino all'ultimo giorno vegliato da soldati piemontesi e francesi.\nLa vicenda venne raccontata dallo scrittore Edmondo De Amicis, con alcune varianti (nel romanzo il ragazzo muore quasi subito mentre nella realt\u00e0 mor\u00ec dopo qualche mese; inoltre si legge di un frassino mentre nella realt\u00e0 si trattava di un pioppo), nel libro Cuore e divenne celeberrima, ma fu sempre considerata come frutto della fantasia del romanziere, generato nel quadro dell'imperante retorica risorgimentale che, in quegli anni, pervadeva la letteratura italiana.\nNel 2009 gli storici Fabrizio Bernini e Daniele Salerno hanno portato a termine e pubblicato una minuziosa ricostruzione del fatto, basata sui documenti d'archivio dell'epoca, che conferma la reale esistenza di Giovanni Minoli e la sua tragica fine.\nIl pioppo \u00e8 tuttora esistente."}
{"id": "2372646", "revid": "287204", "url": "https://it.wikipedia.org/wiki?curid=2372646", "title": "Piccola vedetta lombarda", "text": ""}
{"id": "2372648", "revid": "1543377", "url": "https://it.wikipedia.org/wiki?curid=2372648", "title": "Pallavolo maschile ai Giochi del Mediterraneo", "text": "Il campionato di pallavolo maschile ai Giochi del Mediterraneo si svolge con una cadenza di ogni quattro anni durante i Giochi del Mediterraneo. Introdotto nei giochi dalla terza edizione nel 1959, alla competizione partecipano un totale di otto squadre nazionali dei paesi che si affacciano sul Mar Mediterraneo."}
{"id": "2372654", "revid": "6923", "url": "https://it.wikipedia.org/wiki?curid=2372654", "title": "1994 Qatar ExxonMobil Open - Singolare", "text": ""}
{"id": "2372655", "revid": "212348", "url": "https://it.wikipedia.org/wiki?curid=2372655", "title": "La fiera delle vanit\u00e0", "text": ""}
{"id": "2372657", "revid": "19933", "url": "https://it.wikipedia.org/wiki?curid=2372657", "title": "Polo Sud", "text": ""}
{"id": "2372663", "revid": "21664", "url": "https://it.wikipedia.org/wiki?curid=2372663", "title": "Cornea", "text": "La cornea (pronuncia: ) \u00e8 una membrana trasparente convessa anteriormente che costituisce la porzione anteriore della tonaca fibrosa del bulbo oculare e rappresenta la lente pi\u00f9 potente dell'apparato visivo. Assieme al cristallino forma il diottro oculare.\nHa uno spessore \"normale\" al centro di poco superiore a mezzo millimetro (520-540 \u00b5m) e, vista anteriormente ha una forma leggermente ellittica con il diametro maggiore orizzontale lungo 11,7\u00a0mm contro i 10,6\u00a0mm del diametro minore e un diametro variabile dal limbo dov'\u00e8 pi\u00f9 spessa (0,67\u00a0mm) alla porzione centrale e pi\u00f9 anteriore, la pi\u00f9 sottile (0,52\u00a0mm).\nNel complesso forma il 7% della superficie dell'occhio esterno.\nDisposizione e rapporti.\nLa cornea anteriormente \u00e8 coperta dal film lacrimale, dal momento che la congiuntiva bulbare si arresta a livello del limbus sclerocorneale, mentre posteriormente continua nella sclera attraverso la giunzione sclerocorneale o \"limbus sclerocorneale\" che forma un lieve solco detto limbo.\nDelimita la camera anteriore dell'occhio ed \u00e8 quindi bagnata dall'umor acqueo.\nVascolarizzazione e innervazione.\nPoich\u00e9 la trasparenza \u00e8 essenziale per la funzione della cornea, essa \u00e8 sprovvista di vasi sanguigni sulla sua superficie anteriore e riceve il suo nutrimento dalle anse vascolari del \"limbus\". Dalla parte interna l'endotelio corneale riceve nutrimento dall'umor acqueo contenuto nella camera anteriore grazie alla sua elevata permeabilit\u00e0.\nLa cornea \u00e8 innervata da piccoli rami mielinizzati del nervo oftalmico che in parte formano un plesso profondo sopra l'endotelio, in parte attraversano l'endotelio corneale e si proiettano perpendicolarmente nello stroma per poi formare un plesso (sottoepiteliale) al di sotto dell'epitelio corneale. Un ultimo plesso sottobasale \u00e8 costituito da quei piccoli nervi che attraversano la membrana limitante anteriore e si proiettano come terminazioni nervose libere tra le cellule epiteliali; tali assoni presentano caratteristiche espansioni tondeggianti. A partire dall'entrata nello stroma le sottili terminazioni nervose diventano amieliniche: queste terminazioni sono sensibili a stimoli tattili, termici e chimici. I nervi della cornea sono responsabili dei riflessi dell'ammiccamento e della lacrimazione.\nStruttura.\nLa cornea \u00e8 costituita da cinque strati successivi, elencati qui di seguito (dall'esterno verso l'interno):\nAgli strati precedentemente descritti se ne aggiunge un sesto, lo strato di Dua, di recente scoperta. Questo strato \u00e8 localizzato nella parte posteriore della cornea, tra lo stroma e la membrana di Descemet, \u00e8 spesso all'incirca 15 micron e pu\u00f2 essere messo in evidenza solo mediante microscopia elettronica, previa insufflazione di aria nello spessore della cornea stessa.\nEpitelio corneale.\nLo strato pi\u00f9 superficiale della cornea \u00e8 l'epitelio corneale, spesso circa 50\u00a0\u00b5m, cio\u00e8 circa un decimo dello spessore totale della membrana. \u00c8 un epitelio pluristratificato (5-6 strati) formato da:\nAl microscopio appare basofilo, i nuclei sono allungati con l'asse maggiore orizzontale nelle cellule pavimentose, tondeggianti o ovalari nelle poliedriche e ovoidali con l'asse maggiore verticale nelle cilindriche. Le cellule, dalla forma otticamente perfetta, sono unite tra loro da giunzioni serrate.\nLamina di Bowman.\nLa lamina di Bowman o membrana elastica anteriore forma il secondo strato posto sotto l'epitelio corneale. Al microscopio ha un aspetto amorfo e eosinofilo, \u00e8 priva di cellule, spessa circa 12\u00a0\u00b5m e formata da fibre collagene immerse in una matrice di proteoglicani.\nStroma corneale.\nLo stroma corneale forma il terzo strato, spesso 500\u00a0\u00b5m, forma il 75-90% dello spessore totale della cornea. Questo strato \u00e8 costituito da circa 200 lamelle spesse appena 2\u00a0\u00b5m e larghe da poche decine a qualche centinaio di micrometri, formate da fibre collagene di tipo II parallele tra loro. Le fibrille di due lamelle contigue formano tra loro un angolo ottuso. Tra una lamella e l'altra sono presenti dei caratteristici fibroblasti dalla forma dendritica, i cheratociti, che formano una sorta di rete a maglie larghe tra uno strato lamellare e il successivo. Lo spessore delle fibre collagene tende ad aumentare dalla zona centrale dirigendosi verso il limbo e l'et\u00e0 contribuisce all'ispessimento della cornea.\nGli strati lamellari permettono il passaggio della luce perch\u00e9 le loro fibrille sono pi\u00f9 piccole della lunghezza d'onda della radiazione elettromagnetica che le attraversa, inoltre sono precisamente distanziate tra loro e la dispersione \u00e8 ridotta al minimo dato che le fibrille collagene determinano interferenza distruttiva in tutte le direzioni, tranne in quella anteriore.\nMembrana del Descemet.\nIl quarto strato \u00e8 la membrana del Descemet o membrana limitante posteriore, con uno spessore variabile di 4-12\u00a0\u00b5m, tende a ispessirsi proporzionalmente all'et\u00e0. Ha carattere pi\u00f9 basofilo della membrana limitante anteriore, ma appare anch'essa amorfa formata da un reticolo sottile e priva di cellule; talvolta \u00e8 considerata la membrana basale dell'endotelio corneale.\nEndotelio corneale.\nL'endotelio corneale \u00e8 il quinto e pi\u00f9 profondo strato della cornea. Si tratta di un singolo strato di cellule piatte e dalla forma esagonale, con nuclei allungati orizzontalmente. Le sue cellule sono strettamente adese tra loro grazie a interdigitazioni che si dipartono dalle porzioni laterali delle loro membrane plasmatiche, coadiuvate da giunzioni serrate e giunzioni comunicanti. Il loro citoplasma \u00e8 basofilo a causa dello sviluppo del reticolo endoplasmatico rugoso, possiedono inoltre numerosi mitocondri, risultano cellule ad alta attivit\u00e0 metabolica. Il suo compito \u00e8 essenzialmente quello di fungere da filtro posteriore per gli strati superiori della cornea, \u00e8 inoltre il principale responsabile della sua idratazione. Le sue cellule hanno una modesta capacit\u00e0 mitotica.\nDerivazione embriologica.\nLa cornea si forma per l'induzione esercitata dalla vescicola del cristallino sull'ectoderma superficiale con la formazione dell'epitelio esterno di derivazione ectodermica; lamina, stroma e membrana di origine mesodermica e l'endotelio che si forma dalle cellule della cresta neurale.\nFunzione.\nLa funzione della cornea \u00e8 quella di permettere il passaggio della luce verso le strutture interne dell'occhio, facendo convergere i raggi luminosi verso la fovea ma anche di proteggere da abrasioni e patogeni le strutture poste pi\u00f9 in profondit\u00e0.\nIl suo potere di lente \u00e8 di circa 43 diottrie: la superficie anteriore (convessa) ha un potere diottrico di +48 diottrie, mentre la faccia interna (concava) ha un potere diottrico di -5 diottrie.\nPatologia.\nTraumi e corpi estranei.\nLa cornea \u00e8 esposta ai traumi e pu\u00f2 essere graffiata persino dalle ciglia. Eventuali cicatrici sulla sua superficie provocano un'opacit\u00e0 della stessa, detta leucoma, di gravit\u00e0 proporzionale alla gravit\u00e0 della lesione. Una cicatrice di piccole dimensioni sulla cornea si definisce nubecola. In base alla sede della cicatrice sulla cornea, si ha una riduzione dell'acuit\u00e0 visiva pi\u00f9 o meno grave (pi\u00f9 \u00e8 centrale, pi\u00f9 \u00e8 grave).\nInfezioni.\nLa cornea \u00e8 soggetta ad infezioni (cheratiti) pi\u00f9 o meno profonde, che offuscano anche solo parzialmente la vista e, una volta guarite, possono in alcuni casi lasciare microlesioni permanenti, opacit\u00e0 dello stroma o ulcerazioni persistenti di tipo neurotrofico. In caso di difetti epiteliali persistenti possono essere indicati trattamenti con siero autologo, NGF (nerve growth factor) e PRP (concentrato piastrinico). Le infezioni sono di origine virale, batterica o micotica, e sono curate in modo specifico a seconda della tipologia. In casi pi\u00f9 rari, possono verificarsi infestazioni da parassiti, come l'Acanthamoeba, soprattutto in portatori di lenti a contatto morbide. Esistono criteri clinici ed esami di laboratorio che possono fornire indicazioni sull'eziologia dell'infezione, il cui riconoscimento rappresenta il presupposto fondamentale per una strategia terapeutica mirata e realmente efficace.\nTecniche applicate.\nLa valutazione delle lesioni dell'epitelio corneale pu\u00f2 essere agevolmente effettuata con colorazioni vitali, con fluoresceina o, pi\u00f9 recentemente, utilizzando soluzioni a base di riboflavina, e osservazione alla lampada a fessura con filtro blu cobalto. Alle aree di sofferenza dell'epitelio rilevate mediante colorazione vitale pu\u00f2 essere attribuito un punteggio, secondo lo schema di Lemp o in base alla scala di Oxford. Un'altra tecnica applicata alla cornea \u00e8 quella della tonometria, utilizzata per la determinazione della pressione endoculare. Utilizzando la metodica originaria, detta tonometria ad indentazione, si pone un peso sulla cornea e si determina l'entit\u00e0 della depressione corneale. Correntemente viene oggi utilizzato un dispositivo applicato alla lampada a fessura, detto tonometro di Goldman; in base alla pressione esercitata sulla porzione centrale della cornea che ne determina l'applanazione, viene determinato il valore della pressione endoculare."}
{"id": "2372664", "revid": "1889177", "url": "https://it.wikipedia.org/wiki?curid=2372664", "title": "Viaggio a Lourdes", "text": "Viaggio a Lourdes \u00e8 un libro del medico e scienziato francese Alexis Carrel, premio Nobel per la medicina nel 1912, pubblicato postumo in lingua originale nel 1949 e in italiano da Morcelliana.\nIl libro contiene il resoconto del viaggio a Lourdes compiuto da Carrel nel 1903 come medico al seguito di un treno di ammalati. A Lourdes egli fu testimone oculare della guarigione inspiegabile di una giovane donna, Maria Bailly, malata terminale. Carrel, che era agnostico, a seguito di questo avvenimento si riavvicin\u00f2 alla fede cattolica.\nCompletano il libro alcuni estratti dei diari di Carrel negli ultimi anni della sua vita, contenenti sue riflessioni filosofiche e sociali.\nContenuto.\nIl pellegrinaggio.\nIl resoconto del pellegrinaggio \u00e8 scritto in terza persona, con i nomi omessi o cambiati; Carrel usa per s\u00e9 stesso lo pseudonimo \"Luigi Lerrac\" (Carrel scritto al contrario) e per la giovane miracolata quello di \"Maria Ferrand\", mentre in realt\u00e0 si chiamava Maria Bailly.\nCarrel si era aggregato al pellegrinaggio su richiesta di un collega che lo aveva pregato di sostituirlo. L'allora trentenne medico francese aveva ricevuto un'educazione cattolica, ma aveva poi abbracciato convinzioni agnostiche. Diceva: \nDurante il viaggio di andata Carrel visit\u00f2 alcuni degli ammalati a bordo del treno, e uno in particolare attir\u00f2 la sua attenzione: una giovane donna, Maria Bailly, affetta da peritonite tubercolare all'ultimo stadio, col ventre fortemente rigonfio e rigido, in condizioni molto gravi. Carrel comment\u00f2 con una punta di cupa ironia che sarebbe gi\u00e0 stato un piccolo miracolo se la giovane fosse ritornata viva dal pellegrinaggio.\nGiunto a Lourdes, Carrel inizi\u00f2 a visitare il santuario e ad osservare ci\u00f2 che accadeva; sul registro dei visitatori del centro medico trov\u00f2 i nomi di diversi colleghi che non avevano mai raccontato a nessuno di essere stati a Lourdes o addirittura, parlando con lui, avevano finto di non saperne niente. Fin dal primo giorno gli furono riferiti dei presunti miracoli, ma Carrel li spieg\u00f2 come casi di malattie psicosomatiche, scomparse naturalmente quando i malati si erano \"convinti\" di essere guariti.\nNel frattempo le condizioni di Maria Bailly si aggravarono ulteriormente, tanto che quando le suore vollero portarla alle piscine dove i malati vengono immersi nell'acqua della fonte del santuario, Carrel si dichiar\u00f2 contrario, temendo che ella non sarebbe sopravvissuta neppure a quel brevissimo viaggio. Le suore per\u00f2 insistettero, osservando che la giovane sarebbe comunque morta in breve tempo e non aveva senso negarle ci\u00f2 per cui aveva voluto venire a Lourdes.\nDopo la visita alle piscine la Bailly venne portata davanti alla grotta dell'Apparizione, dove si rec\u00f2 anche Carrel con il gruppo degli altri malati per assistere ad una funzione religiosa. Ad un certo punto, durante la funzione, Carrel guardando la donna credette di vedere un miglioramento delle sue condizioni; inizialmente pens\u00f2 di essersi fatto lui stesso suggestionare dall'atmosfera del luogo, e ne prese nota sul suo taccuino. Ma poco dopo, continuando ad osservare, con sorpresa e sgomento vide il gonfiore del ventre di Maria Bailly scendere a vista d'occhio, fino a scomparire completamente nel giro di pochi minuti. Si avvicin\u00f2 e le misur\u00f2 il battito cardiaco, fino a poco prima molto accelerato, trovandolo calmo e regolare. La sera, ritornati in ospedale, Carrel ed altri suoi colleghi visitarono pi\u00f9 approfonditamente la giovane, e non trovarono pi\u00f9 alcuna traccia della malattia.\nScioccato, Carrel usc\u00ec dall'ospedale. L'onest\u00e0 e il rigore scientifico lo obbligavano ad accettare la realt\u00e0 di quanto era accaduto. In preda all'emozione e all'angoscia dopo aver vagato senza una meta precisa si ritrov\u00f2 nel santuario e, di fronte all'immagine della Madonna di Lourdes, gli venne spontaneo rivolgersi a lei in preghiera:\nFrammenti di diario.\nI \"Frammenti di diario\" riportano riflessioni annotate dal 9 febbraio 1938 al 22 luglio 1944. I pensieri spaziano dalla scienza alla religione, con frequenti considerazioni sull'organizzazione sociale.\nMeditazioni.\nLe \"Meditazioni\" raccolgono pensieri essenzialmente di carattere religioso, scritti dal 1938 al 1940. Si chiudono con questa osservazione:"}
{"id": "2372676", "revid": "1543377", "url": "https://it.wikipedia.org/wiki?curid=2372676", "title": "Demografia dell'Unione Sovietica", "text": "Stando ai dati degli ultimi censimenti sovietici, la maggioranza della popolazione dell'Unione Sovietica era atea, etnicamente russa e viveva in Europa orientale e nella Repubblica Socialista Federativa Sovietica Russa, una repubblica sovietica che comprendeva due terzi del territorio dell'URSS.\nGli Slavi orientali erano circa il 70% della popolazione, mentre il peso dei Turchi era approssimativamente il 12% e tutti gli altri popoli sommati insieme contavano meno del 10% del totale. A fianco di una maggioranza del 57% di persone ufficialmente atee esistevano significative minoranze di credenti ortodossi (20% circa) e musulmani (15 % circa).\nLa maggioranza della popolazione parlava il russo e usava l'alfabeto cirillico.\nPopolazione.\nCon la prima guerra mondiale l'URSS perse territori abitati da circa 30 milioni di persone (Polonia 18 mil; Finlandia 3 mil; Romania 3 mil; Paesi baltici 5 mil; citt\u00e0 di Kars (che fu annessa alla Turchia) 400.000).\nDopo la seconda guerra mondiale la popolazione sovietica includeva 20.270.000 abitanti di territori annessi dall'URSS nel periodo 1939-1945, al netto della popolazione trasferita (Polonia 10 mil; Paesi baltici 5.6 mil; Romania 3.8 mil; Cecoslovacchia 700.000 e Tuva 100.000.).\nLe perdite umane della seconda guerra mondiale furono 26.6 milioni, compreso un incremento del Tasso di mortalit\u00e0 infantile che caus\u00f2 1,3 milioni di decessi in pi\u00f9; questo totale delle vittime della guerra include anche le perdite nei territori annessi dall'URSS tra il 1939 e il 1945.\n0.7% (1991)\n17 nati/1.000 abitanti (1991)\n10 morti/1.000 abitanti (1991)\n0 migranti/1.000 abitanti (1991)\n23 morti/1.000 nati vivi (1991)\n65 anni per i maschi, 74 anni per le femmine (1991)\n2.4 nati/donna (1991)\nGruppi etnici.\nL'Unione Sovietica fu uno dei paesi etnicamente pi\u00f9 diversificati del mondo, con pi\u00f9 di 100 differenti nazionalit\u00e0 che vivevano all'interno dei suoi confini. I gruppi etnici maggiori sono: Slavi (76%), Caucasici (15%), Mongoloidi (6%), Afro-russi (2%) e (1%)\nReligione.\nOrtodossi russi 20%; musulmani 15%; altri cristiani (protestanti, ortodossi georgiani, ortodossi armeni e cattolici) 7%; ebrei meno dell'1%; atei 57%.\nLingua.\nRusso (lingua ufficiale); a questo si affiancavano pi\u00f9 di 200 lingue e dialetti (dei quali almeno 18 parlati da pi\u00f9 di un milione di persone). Il 75% apparteneva al gruppo slavo, 8% erano del ceppo indoeuropeo, il 12% di ceppo altaico e il 2% di ceppo caucasico\nAlfabetizzazione.\nNel 1989 il 98% della popolazione (maschi 99%, femmine 97%) di 15 anni o pi\u00f9 era in grado di leggere e scrivere.\nForze lavoro.\nLe forze lavoro comprendevano 152.300.000 persone (militari esclusi); l'occupazione era per l'80% nell'industria e in altri settori extra-agricoli e per il rimanente 20% in agricoltura.\nVerso la fine dell'era sovietica si verific\u00f2 una carenza di manodopera specializzata (1989).\nPer quanto il Tasso di crescita della popolazione sia diminuito con il tempo, questo rimase positivo per tutta la storia dell'Unione Sovietica e in tutte le repubbliche che la componevano, e la popolazione crebbe di pi\u00f9 di 2 milioni di persone all'anno eccetto che nei periodi di guerra, collettivizzazione o carestia (cfr voci sulle Carestie in Russia e URSS e in Ucraina)."}
{"id": "2372677", "revid": "767487", "url": "https://it.wikipedia.org/wiki?curid=2372677", "title": "Mixopterus", "text": "Il missottero (gen. Mixopterus) \u00e8 un artropode estinto appartenente agli euripteridi (o \u201cscorpioni marini\u201d). Visse nel Siluriano superiore (circa 400 milioni di anni fa). I suoi resti sono stati ritrovati in Norvegia e negli USA.\nDescrizione.\nL'aspetto di questo artropode marino era davvero impressionante: lungo circa 75 centimetri, il missottero possedeva una lunga coda aculeata e due paia di lunghe appendici anteriori, dotate di lunghe spine, il che doveva renderlo simile a un mostruoso scorpione. Il corpo, ricoperto di numerosi tubercoli sparsi, era di forma quadrata e si restringeva posteriormente. Le spine sulle due prime paia di zampe erano allungate e appaiate; le altre due paia di zampe possedevano spine notevolmente pi\u00f9 corte ed erano usate per spostarsi. La parte terminale della coda (telson) era ricurva e probabilmente era dotata di una ghiandola velenosa.\nClassificazione.\nIl missottero \u00e8 stato scoperto per la prima volta nel 1909 dal ricercatore scandinavo Johan Kiaer, che scopr\u00ec un esemplare completo e perfettamente conservato. Il nome della specie tipo (Mixopterus kiaeri) \u00e8 dedicato a lui. Questo animale appartiene agli euripteridi, gli \u201cscorpioni di mare\u201d che nel corso del Paleozoico si diffusero in gran parte degli habitat acquatici. In particolare, il missottero sembra essere stato imparentato con \"Megalograptus\" e \"Carcinosoma\", ed \u00e8 stato avvicinato anche ai veri scorpioni, dei quali \u00e8 stato visto come un possibile antenato. \u00c8 probabile, per\u00f2, che questi ultimi si fossero evoluti gi\u00e0 alcuni milioni di anni prima.\nStile di vita.\nIl missottero era sicuramente un predatore, e probabilmente si nutriva di piccoli pesci primitivi che catturava con le lunghe spine presenti sulle zampe poste anteriormente. Le prede, forse, venivano colpite con l'aculeo caudale, munito di veleno, che contribuiva a paralizzarle. I resti di missottero sono stati ritrovati in giacimenti di acqua dolce, ed \u00e8 possibile che questo animale sia stato in grado di compiere brevi tragitti sulla terraferma."}
{"id": "2372694", "revid": "6923", "url": "https://it.wikipedia.org/wiki?curid=2372694", "title": "1995 Qatar ExxonMobil Open - Singolare", "text": ""}
{"id": "2372698", "revid": "339392", "url": "https://it.wikipedia.org/wiki?curid=2372698", "title": "Ju-jitsu", "text": ""}
{"id": "2372701", "revid": "28406", "url": "https://it.wikipedia.org/wiki?curid=2372701", "title": "Battaglia di Ankara", "text": ""}
{"id": "2372702", "revid": "767487", "url": "https://it.wikipedia.org/wiki?curid=2372702", "title": "Trimerorhachis insignis", "text": "Il trimerorachide (Trimerorhachis insignis) \u00e8 un anfibio estinto, appartenente ai temnospondili. Visse nel Permiano inferiore (circa 280 milioni di anni fa) e i suoi resti sono stati ritrovati in Nordamerica.\nDescrizione.\nQuesto animale lungo una cinquantina di centimetri possedeva un corpo relativamente allungato, con piccole zampe che sporgevano ai lati del corpo e una lunga coda. Il cranio, di forma quasi triangolare, era allungato e appiattito. Alcune parti dello scheletro erano poco ossificate e denotavano una condizione di neotenia, ovvero la conservazione di caratteristiche larvali allo stadio adulto.\nClassificazione.\nDescritto per la prima volta nel 1878 da Edward Drinker Cope, il trimerorachide \u00e8 considerato un appartenente a quel gruppo di anfibi temnospondili noti come dvinosauri, generalmente di piccole dimensioni e dotati di corpi simili a quelli delle salamandre. Studi sul trimerorachide hanno determinato che questo animale era sicuramente pi\u00f9 evoluto di forme antiquate come \"Balanerpeton\" e \"Dendrerpeton\", ma era pi\u00f9 primitivo rispetto a forme come \"Eryops\" e \"Dissorophus\". Altri studiosi ritengono che gli dvinosauri possano essere invece considerati pi\u00f9 specializzati, ed \u00e8 possibile che \"Trimerorhachis\" e i suoi parenti si siano evoluti a partire da temnospondili terrestri.\nStile di vita.\nIl trimerorachide, con ogni probabilit\u00e0, era un organismo strettamente legato all'ambiente acquatico, a causa della mancanza di ossificazione di varie parti dello scheletro, che avrebbero reso disagevole per l'animale una vita passata per la maggior parte sulla terraferma. Il lungo cranio dentato \u00e8 compatibile con una dieta a base di piccoli vertebrati e invertebrati, che il trimerorachide catturava con rapidi movimenti del corpo."}
{"id": "2372703", "revid": "7336", "url": "https://it.wikipedia.org/wiki?curid=2372703", "title": "Bisolfiti", "text": ""}
{"id": "2372704", "revid": "22356", "url": "https://it.wikipedia.org/wiki?curid=2372704", "title": "Trimerorhachidae", "text": ""}
{"id": "2372706", "revid": "22356", "url": "https://it.wikipedia.org/wiki?curid=2372706", "title": "Trimerorhachis", "text": ""}
{"id": "2372707", "revid": "827882", "url": "https://it.wikipedia.org/wiki?curid=2372707", "title": "Dolce pan ducale", "text": "Il dolce pan ducale (meglio noto come Pan Ducale o Panducale) \u00e8 un dolce tipico della citt\u00e0 di Atri (il prodotto pi\u00f9 rappresentativo dell'enogastronomia atriana assieme al formaggio pecorino di Atri) ormai diffusosi in tutto l'Abruzzo e conosciuto anche all'estero.\nStoria.\nIl dolce \u00e8 strettamente legato agli Acquaviva (o, dal 1476, Acquaviva d'Aragona, per essersi imparentati con i re di Napoli), che regneranno sullo stato di Atri (con capitale appunto Atri) dal 1395 al 1760. Il dolce era preparato dagli atriani fin dal 1352 e con l'arrivo degli Acquaviva nel 1395 lo fecero assaggiare al duca che lo apprezz\u00f2 cos\u00ec tanto che lo volle ogni giorno sulla sua tavola e fino al 1760 il dolce era esportato in tutta Italia. Cambi\u00f2 anche nome: da \"\"pizza di mandorle\" a \"pan ducale\"\". Il prodotto atriano era quindi molto celebre. Con l'estinzione della nobile casata da Atri e, quindi, la scomparsa dello Stato di Atri, la produzione del dolce continu\u00f2 ad opera degli atriani. Qualche cosa della ricetta cambi\u00f2 (dando vita all'attuale Pan Ducale) e nacque anche il nome attuale, \"Panducale\" o \"Pan Ducale\". Solo che con l'estinzione degli Acquaviva il dolce aveva perso la sua celebrit\u00e0 ed era prodotto solo a livello familiare.\nRicetta.\nDi solito sempre presente nelle occasioni importanti o nelle visite di parenti e amici, la ricetta tradizionale prevedeva uova, zucchero, farina e mandorle a cui si \u00e8 aggiunto, a partire dal 1800, il cioccolato puro, caratteristica fondamentale del dolce."}
{"id": "2372710", "revid": "85709", "url": "https://it.wikipedia.org/wiki?curid=2372710", "title": "Fontevrault", "text": ""}
{"id": "2372728", "revid": "767487", "url": "https://it.wikipedia.org/wiki?curid=2372728", "title": "Argento tibetano", "text": "Con argento tibetano si identifica una lega metallica simile al peltro, usata soprattutto per la produzione di bigiotteria.\nLa composizione varia in base alla provenienza, il tenore di argento non \u00e8 generalmente mai superiore al 30%. Gli altri metalli sono rame, stagno e nichel."}
{"id": "2372736", "revid": "73843", "url": "https://it.wikipedia.org/wiki?curid=2372736", "title": "Home of the Blues", "text": "Home of the Blues \u00e8 un brano musicale country del cantante statunitense Johnny Cash.\nIl brano.\nIl pezzo parla dell'infanzia infelice di Cash. Fu registrato pi\u00f9 di un anno dopo rispetto a \"I Walk the Line\", ovvero il 1\u00ba luglio 1957 a Memphis. Pubblicato come singolo nell'agosto dello stesso anno, il brano venne inserito nel secondo album di Cash, \"Sings the Songs That Made Him Famous\". La composizione della canzone \u00e8 accreditata a Johnny Cash, Lillie McAlpin e Glenn Douglas Tubb.\nQuesta canzone viene intonata da Joaquin Phoenix nella parte di Cash nel film \"Quando l'amore brucia l'anima\".\nParte del copyright della canzone \u00e8 di propriet\u00e0 dell'uomo d'affari John Palumbo.\nAll'inizio del 2012, il brano \u00e8 stato reinterpretato dagli Owl City."}
{"id": "2372741", "revid": "767487", "url": "https://it.wikipedia.org/wiki?curid=2372741", "title": "Madocsa", "text": "Madocsa \u00e8 un comune dell'Ungheria centro-meridionale di 2040 abitanti (dati 2001). \u00c8 situato nella provincia di Tolna."}
{"id": "2372743", "revid": "339392", "url": "https://it.wikipedia.org/wiki?curid=2372743", "title": "Stefan Lazarevic", "text": ""}
{"id": "2372745", "revid": "729019", "url": "https://it.wikipedia.org/wiki?curid=2372745", "title": "Magyarkeszi", "text": "Magyarkeszi \u00e8 un comune dell'Ungheria centro-meridionale di 1371 abitanti (dati 2001). \u00c8 situato nella provincia di Tolna."}
{"id": "2372749", "revid": "240354", "url": "https://it.wikipedia.org/wiki?curid=2372749", "title": "Seppiolite", "text": ""}
{"id": "2372750", "revid": "110006605", "url": "https://it.wikipedia.org/wiki?curid=2372750", "title": "Charles Francis Annesley Voysey", "text": "Biografia.\nFra tutti gli stili in voga nella sua giovinezza, predilesse soprattutto il movimento \"Arts and Crafts\", e in modo particolare segu\u00ec le idee di William Morris.\nPur nell'ambito di questi temi acquis\u00ec in breve una spiccata originalit\u00e0, consolidando la sua fama in ambito architettonico in tutta la Gran Bretagna.\nSi dedic\u00f2 quasi esclusivamente alla costruzione di ville e case signorili per i personaggi altolocati della sua epoca a Londra e dintorni, spesso provvedendo anche ad arredarle. Si ricordano anche pregevoli suoi disegni per carte da parati.\nVoysey deriv\u00f2 il suo stile dai principi di Webb, di rispetto per i metodi tradizionali e i materiali locali. Nel suo progetto di casa del 1885, non realizzato, concepito perse stesso, formul\u00f2 le componenti essenziali del suo stile: tetto d'ardesia con falde sporgenti, mensole delle grondaie in ferro dolce, m uri intonacati forati da finestre orizzontali. Tuttavia la sua collaborazione iniziale con Mackmurdo introdusse nella sua opera una fluidit\u00e0 e un'estrema sofisticazione che divennero evidenti nei suoi progetti per carte da parati e oggetti di metallo del 1890.\nTra il 1889 e il 1910 progett\u00f2 circa quaranta case. Tra queste ci sono la casa-studio per J.W. Forster costruita a Bedford Park nel 1890 e Broadleys sul lago Windermere, realizzata nel 1898."}
{"id": "2372761", "revid": "599013", "url": "https://it.wikipedia.org/wiki?curid=2372761", "title": "Azotiprite", "text": " \nLe azotipriti (o azotoipriti o azoipriti o mostarde azotate) sono agenti chemioterapici citotossici simili all'iprite, sostanza cancerogena. Nonostante il loro uso comune come medicinali, si tratta di composti usati anche in qualit\u00e0 di armi chimiche per scopi bellici, sono derivati dell'iprite. Si presentano sotto forma di gas inodore, incolore e insapore\nStoria.\nLa prima azoiprite ad essere usata come farmaco fu la mustina adesso non pi\u00f9 utilizzata, ma che fu il primo farmaco ad essere usato nella lotta al tumore come agente chemioterapico. \u00c8 una sostanza di schedula 1 nella convenzione sulle armi chimiche. Altre mostarde azotate includono la ciclofosfamide, il clorambucile, l'uramustina ed il melphalan.\nVenne utilizzato durante la seconda guerra mondiale nella guerra chimica. \u00c8 infatti un vescicante ed anticolinesterasico. Per contrastare questi effetti si utilizzano dimercaprolo o sali di cloro.\nAttualmente, la ciclofosfamide \u00e8 utilizzata come agente chemioterapico. Nell'organismo, mediante una Reazione di Feulgen, viene trasformata in quattro molecole di acido cloridrico.\nComposizione e meccanismo d'azione.\n\u00c8 composta da di(2-cloroetil)etilammina (HN1) e di(2-cloroetil)metilammina (HN2). La miscela azotiprite (HN1 e HN2) e tri(2-cloroetil)ammina (HN3) prende il nome di \"mostarda azotata\".\nLe mostarde azotate agiscono esercitando propriet\u00e0 radiomimetiche sul materiale citogenetico della cellula (cromosomi); gli effetti visibili sono simili a quando il materiale genetico \u00e8 esposto a radiazioni.\nTipologia.\nEsempi di mostarde azotate che possono essere usate per armi chimiche includono:\nMolte nazioni hanno accumulato molte munizioni contenenti gas mostarda azotati durante la Seconda guerra mondiale, ma nessuno fu usato in combattimento. Come con tutti i tipi di gas mostarda, le mostarde azotate costituiscono un potente agente vescicante.\nIndicazioni.\nIndicata contro leucemie, particolari linfomi e nel mieloma. Agisce da antiblastico.\nEffetti indesiderati.\nFra gli effetti collaterali pi\u00f9 frequenti si riscontrano nausea e vomito."}
{"id": "2372763", "revid": "136801", "url": "https://it.wikipedia.org/wiki?curid=2372763", "title": "1997 Qatar ExxonMobil Open - Singolare", "text": ""}
{"id": "2372770", "revid": "39884", "url": "https://it.wikipedia.org/wiki?curid=2372770", "title": "1998 Qatar ExxonMobil Open - Singles", "text": ""}
{"id": "2372771", "revid": "155613", "url": "https://it.wikipedia.org/wiki?curid=2372771", "title": "Palazzo Chigi-Odescalchi", "text": "Palazzo Chigi-Odescalchi \u00e8 un palazzo di Roma, ubicato in piazza Santi Apostoli.\nStoria.\nL'edificio originario, rimaneggiato da Carlo Maderno, apparteneva alla famiglia Colonna, che nel 1622 lo vendette ai Ludovisi, per poi riacquistarlo pochi anni dopo.\nNel 1661 il palazzo, ceduto in usufrutto al cardinale Flavio Chigi, fu oggetto di una significativa trasformazione ad opera di Gian Lorenzo Bernini (1665 circa).\nNel 1745 l'immobile pass\u00f2 al principe Baldassare Odescalchi e quindi fu ampliato da Nicola Salvi e Luigi Vanvitelli.\nTuttavia, nel 1887 il palazzo fu danneggiato da un incendio: la facciata su piazza Santi Apostoli fu restaurata, mentre il prospetto su via del Corso fu ricostruito da Raffaello Ojetti.\nDescrizione.\nParticolarmente significativa \u00e8 la parte originaria del palazzo, la cui facciata fu ideata dal Bernini. Infatti, tale facciata seicentesca pu\u00f2 essere considerata un vero e proprio modello per i prospetti dei palazzi barocchi italiani ed europei.\nBernini, infatti, la ripropose anche in un suo progetto per la facciata del Louvre, poi non realizzata. Tale progetto fu poi alla base di importanti realizzazioni come il Palazzo Reale di Stoccolma disegnato da Nicodemus Tessin il Giovane, che studi\u00f2 proprio presso lo studio del Bernini.\nPrima dei successivi ampliamenti, essa presentava un risalto nella parte centrale, definito mediante lesene giganti e coronato da una balaustra alla sommit\u00e0.\nTale risalto fu celato nel corso del Settecento, quando la facciata fu raddoppiata, riprendendo per\u00f2 lo stile del disegno berniniano.\nEssa risulta aperta da due portali, dai quali si accede al cortile porticato realizzato da Carlo Maderno, ornato con numerose statue.\nDecisamente eclettica la facciata su via del Corso, edificata in stile neorinascimentale sul modello dei palazzi fiorentini del XV secolo.\nTeatro Odescalchi.\nIl Teatro Odescalchi nacque all'interno dell'omonimo palazzo nel 1925, commissionato all'architetto Virgilio Marchi dalla Compagnia del Teatro d'Arte di Roma di Luigi Pirandello."}
{"id": "2372772", "revid": "1488558", "url": "https://it.wikipedia.org/wiki?curid=2372772", "title": "Il diario del vampiro (serie di romanzi)", "text": "Il diario del vampiro (\"The Vampire Diaries\") \u00e8 una serie di romanzi urban fantasy iniziata nel 1991 dalla scrittrice statunitense Lisa J. Smith e in seguito proseguita da altri autori. Narra le vicende di Elena Gilbert, una diciassettenne coinvolta in un triangolo con due fratelli vampiri, Stefan e Damon Salvatore.\nDal ciclo di romanzi \u00e8 stata tratta la serie televisiva \"The Vampire Diaries\" (trasmessa dal 2009), della quale Kevin Williamson \u00e8 il produttore esecutivo e sceneggiatore, e un videogioco.\nStoria editoriale.\nNel 1990, Lisa Jane Smith viene contattata da Elise Donner, un'agente di Alloy Entertainment, che le commissiona la prima trilogia (poi espansa in una quadrilogia) di \"The Vampire Diaries\". La Smith scrive al computer una scena (quella di Elena, Meredith e Bonnie che decorano la palestra per una festa e la protagonista incontra Damon) e la invia tramite fax ad Elise, venendo cos\u00ec assunta dalla casa editrice per scrivere tre romanzi in nove mesi. La scena viene inserita nel primo romanzo senza cambiamenti, a parte quello della stagione (dall'inverno all'autunno), mentre vengono utilizzati come altri personaggi, riadattandoli, quelli di \"The Garden of Earthly Delights\", un libro per adulti che la Smith stava scrivendo, ambientato nell'antica Persia.\nLa casa editrice le indica come sviluppare la storia affinch\u00e9 Elena e Stefan restino insieme. Nel 2009, l'autrice inizia a scrivere il secondo ciclo di \"The Vampire Diaries\", intitolato \"The Return\". A luglio 2010, firma un contratto per una nuova trilogia, \"The Hunters\", terzo ciclo della serie, e termina di scrivere il primo libro che la compone, \"Phantom\". Tuttavia, poich\u00e9 la Smith decide di seguire le proprie idee, raccontando anche dell'amore che Elena prova nei confronti di Damon in \"The Return\", quando, il 15 marzo 2011, invia la prima stesura di \"Phantom\" alla casa editrice, riceve una lettera con la quale viene informata di essere stata licenziata e sostituita da una \"ghostwriter\", che scrive tutti i libri successivi della serie. La Smith ha dichiarato, rispondendo all'email di una fan, che, se non fosse stata licenziata, avrebbe scritto almeno altri cinque volumi.\nA maggio 2013 comincia l'ultima trilogia, \"The Salvation\", scritta da una scrittrice ancora diversa, Aubrey Clark.\nIl 15 gennaio 2014, Lisa Jane Smith annuncia che continuer\u00e0 a scrivere \"Il diario del vampiro\" in forma di fanfiction pubblicate tramite la piattaforma Kindle Worlds di Amazon.com. Questi romanzi non fanno per\u00f2 parte della serie ufficiale.\nIn italiano.\nI libri scritti tra il 1991 e il 1992 vengono pubblicati in italiano da Newton Compton tra il 2008 e il 2009. Il primo libro del nuovo ciclo, \"Nightfall\", pubblicato negli Stati Uniti il 10 febbraio 2009, in Italia \u00e8 uscito il 25 giugno dello stesso anno. Nella versione in italiano, tuttavia, il volume unico di \"Nightfall\" \u00e8 stato diviso in \"Il ritorno\" e \"Scende la notte\". Nel mese di marzo 2010, in contemporanea con gli Stati Uniti, \u00e8 uscita in Italia la prima parte del sesto romanzo, \"L'anima nera\", e nel mese di giugno 2010, invece, \u00e8 stata pubblicata la seconda parte, \"L'ombra del male\". Il 20 ottobre 2011, viene pubblicata la prima parte di \"Midnight\", \"Mezzanotte\". Segue la seconda parte, \"L'alba\", il 12 gennaio 2012. Il 7 giugno 2012 inizia il terzo ciclo, \"The Hunters\", con la prima parte del primo volume, \"La maschera\", seguito il 6 settembre dalla seconda, \"Fantasmi\". Il 24 gennaio 2013 esce \"Il diario del vampiro - Luna piena\", che, al contrario dei volumi precedenti, contiene l'intero \"Moonsong\" e non solo la prima met\u00e0. Anche i libri successivi hanno il medesimo trattamento. Il terzo ciclo, \"The Salvation\", con il primo romanzo \"La salvezza\", comincia in Italia il 28 novembre 2013, ma la scrittrice accreditata \u00e8 sempre la Smith, e di Aubrey Clark non viene fatta menzione. Dal romanzo successivo, \"La vendetta\", in copertina Lisa Jane Smith \u00e8 indicata come creatrice.\nL'intera serie ha venduto oltre 1 milione e 300 copie in Italia e pi\u00f9 di 5 milioni nel mondo.\nRomanzi.\nTerzo ciclo: \"The Hunters\".\nIl ciclo \"The Hunters\" non \u00e8 scritto da Lisa Jane Smith, ma da una \"ghostwriter\". Smith ha scritto il primo romanzo, \"Phantom\", ma la ghostwriter l'ha modificato, aggiungendo il vud\u00f9 e introducendo Caleb Smallwood, cugino di Tyler, tra i personaggi principali.\nQuarto ciclo: \"The Salvation\".\nQuesta trilogia \u00e8 scritta da Aubrey Clark, gi\u00e0 autrice della seconda trilogia de \"I diari delle streghe\".\nSpin-off: \"I diari di Stefan\".\nQuesto ciclo di romanzi non \u00e8 stato scritto da Lisa Jane Smith. \u00c8 un prequel della serie televisiva, narrato dal punto di vista di Stefan, che racconta del passato dei fratelli Salvatore, a partire dall'arrivo di Katherine a Mystic Falls. La prima trilogia \u00e8 ambientata tra Mystic Falls, New Orleans e Manhattan alla fine del XVIII secolo, e la seconda \u00e8 ambientata nella Londra negli anni ottanta dell'Ottocento.\nSeconda trilogia.\nNel 2014 la casa editrice ha pubblicato le due trilogie in un unico volume, intitolato \"Il diario del vampiro - 6 romanzi in 1\".\nAltri racconti.\nSul proprio sito, Lisa J. Smith ha pubblicato alcuni racconti incentrati sui personaggi de \"Il diario del vampiro\".\nNel 2014, Lisa Jane Smith comincia a scrivere il suo sequel de \"Il diario del vampiro\" in forma di fanfiction pubblicate tramite la piattaforma Kindle Worlds di Amazon.com. Questi romanzi non fanno per\u00f2 parte della serie ufficiale e sono i seguenti:\nMitologia.\nIl mondo de \"Il diario del vampiro\" \u00e8 popolato da creature soprannaturali non nuove alla cultura popolare, ma declinate con nuove modalit\u00e0 dall'autrice. Esse abitano sia nel mondo umano che in una dimensione propria, la Dimensione Oscura, governata dalla Corte Superiore.\nOpere derivate.\nSerie televisiva.\nIl 6 febbraio 2009 il canale televisivo The CW annunci\u00f2 l'inizio delle riprese di \"The Vampire Diaries\", serie televisiva che prende ispirazione dai romanzi, della quale Kevin Williamson \u00e8 il produttore esecutivo e sceneggiatore.\nVideogioco.\nNel 1996 American Laser Games, Inc. distribu\u00ec il videogioco di avventura grafica \"The Vampire Diaries\", sviluppato da \"Her Interactive\"."}
{"id": "2372773", "revid": "155613", "url": "https://it.wikipedia.org/wiki?curid=2372773", "title": "Palazzo Chigi Odescalchi", "text": ""}
{"id": "2372774", "revid": "136801", "url": "https://it.wikipedia.org/wiki?curid=2372774", "title": "Qatar ExxonMobil Open 1998 - Singles", "text": ""}
{"id": "2372777", "revid": "155613", "url": "https://it.wikipedia.org/wiki?curid=2372777", "title": "Palazzo Odescalchi (gi\u00e0 Chigi)", "text": ""}
{"id": "2372778", "revid": "136801", "url": "https://it.wikipedia.org/wiki?curid=2372778", "title": "1999 Qatar ExxonMobil Open - Singolare", "text": ""}
{"id": "2372779", "revid": "647919", "url": "https://it.wikipedia.org/wiki?curid=2372779", "title": "Suzuki Alstare", "text": ""}
{"id": "2372780", "revid": "599", "url": "https://it.wikipedia.org/wiki?curid=2372780", "title": "Laura Maria Caterina Bassi", "text": ""}
{"id": "2372781", "revid": "275619", "url": "https://it.wikipedia.org/wiki?curid=2372781", "title": "Hanzo (Naruto)", "text": ""}
{"id": "2372784", "revid": "136801", "url": "https://it.wikipedia.org/wiki?curid=2372784", "title": "2000 Qatar ExxonMobil Open - Singolare", "text": ""}
{"id": "2372785", "revid": "136801", "url": "https://it.wikipedia.org/wiki?curid=2372785", "title": "2001 Qatar ExxonMobil Open - Singolare", "text": ""}
{"id": "2372787", "revid": "204012", "url": "https://it.wikipedia.org/wiki?curid=2372787", "title": "Agenzia medica europea", "text": ""}
{"id": "2372788", "revid": "136801", "url": "https://it.wikipedia.org/wiki?curid=2372788", "title": "2009 Qatar ExxonMobil Open - Singolare", "text": ""}
{"id": "2372791", "revid": "212348", "url": "https://it.wikipedia.org/wiki?curid=2372791", "title": "2009 Qatar ExxonMobil Open - Doppio", "text": ""}
{"id": "2372792", "revid": "155634", "url": "https://it.wikipedia.org/wiki?curid=2372792", "title": "Stemma di Roma", "text": "Lo stemma della citt\u00e0 di Roma \u00e8 costituito da uno scudo gotico di color porpora su cui \u00e8 presente in alto a sinistra (destra araldica) una croce greca seguita dal motto S.P.Q.R. posto in diagonale a scalare, entrambi gli elementi sono di color oro, lo scudo \u00e8 timbrato da una corona di otto fioroni d'oro, cinque dei quali visibili.\nStoria.\nVista la peculiarit\u00e0 del governo della citt\u00e0 di Roma dal medioevo fino all\u2019unit\u00e0 d\u2019Italia (una monarchia non ereditaria n\u00e9 collegata ad un'unica famiglia), l\u2019araldica cittadina romana ha molto spesso lasciato spazio agli stemmi del pontefici in carica, soprattutto su opere pubbliche e documenti ufficiali. Nonostante questo, quando necessario, la citt\u00e0 si \u00e8 dotata di uno suo scudo particolare. Le testimonianze pi\u00f9 antiche dell'uso dello stemma risalgono al XIII secolo, successivamente nel 1500 furono introdotte delle modifiche quali lo scudo di forma appuntita; lo stemma era anche presente nel fiorino d'oro del XIV secolo, emesso dal Senato romano e circolante all'epoca nella citt\u00e0. Due atti del 1718 e del 1743 dimostrano come i cittadini nobili della citt\u00e0 godevano dell'antico privilegio di porre lo stemma civico sulle facciate dei loro palazzi. In alcuni casi, in passato, l\u2019acronimo d\u2019oro sullo stemma appariva non a scalare ma in banda, all'interno di due cotisse in banda e d\u2019oro anch'esse.\nCon l'annessione della citt\u00e0 al primo Impero francese Napoleone Bonaparte cre\u00f2 un nuovo stemma che sotto un Capo da bonne ville riportava la \u00ablupa con i due gemelli posti su un banda di nero\u00bb il tutto al naturale. Da notare che, anche dopo il periodo napoleonico, la lupa capitolina viene sporadicamente ancora usata in alcuni casi per rappresentare Roma (come nei mosaici della Galleria Vittorio Emanuele II di Milano) \nLo stemma attuale fu adottato ufficialmente dal comune di Roma nel 1884 sotto l'amministrazione del sindaco Leopoldo Torlonia. La scelta dei colori \u00e8 dovuta al fatto che essi sono i colori dell'Impero romano e della Chiesa cattolica; secondo una leggenda essi invece sarebbero dovuti ad uno scudo di bronzo arrossato (l'ancile) caduto dal cielo durante una processione tenuta per impetrare l'aiuto divino contro una pestilenza che affliggeva la citt\u00e0, subito dopo l'epidemia cess\u00f2, tutto ci\u00f2 avveniva durante il regno di Numa Pompilio. La ninfa Egeria aveva rivelato che chi avesse posseduto questo scudo sarebbe diventato molto potente, perci\u00f2 Numa incaric\u00f2 il fabbro Mamurio Veturio (della gens Veturia), di forgiare altri undici scudi identici all'ancile, cos\u00ec che fosse impossibile ai nemici di Roma sottrarre quello autentico, cos\u00ec come era avvenuto per il Palladio di Troia ad opera di Ulisse. L'ancile divenne cos\u00ec uno dei sette pegni del comando (\"pignora imperii\") di Roma; la custodia degli undici scudi era affidata ai Salii. La croce invece rappresenta la civilt\u00e0 cristiana di cui Roma \u00e8 stata uno dei maggiori centri di diffusione. Il motto S.P.Q.R. richiama le componenti nobiliare e popolare dalla cui collaborazione nacquero le istituzioni repubblicane e la grandezza di Roma antica.\nAl fine di recepire le direttive del R.D.L. 12 ottobre 1933, n. 1440 - Istituzione del capo del littorio, lo stemma di Roma viene caricato del Capo del Littorio (anche se, il pi\u00f9 delle volte, viene solo inserito un fascio in punta) fino al 1944 per poi ritornare alla consueta forma.\nSul \"Libro del conocimiento\" di un anonimo castigliano del XIV secolo, lo stemma di Roma (in forma di stendardo) \u00e8 curiosamente mostrato come avente una fascia gialla sulla quale sono disegnate le lettere in nero che, apparentemente, sembrano Spqb.\nAltri simboli.\nIn ragione della sua storia millenaria a Roma sono associati diversi simboli.\nPrima degli odierni simboli araldici esistevano le seguenti raffigurazioni:\nOltre alla citt\u00e0 anche i rioni avevano gi\u00e0 in epoca medioevale ciascuno il proprio stemma. Con una deliberazione comunale del 1921 fu istituito anche il rione moderno chiamato Prati\u00a0\u2013 il pi\u00f9 recente ad essere istituito ed uno dei tre, insieme al rione Borgo e al rione Trastevere, a trovarsi al di fuori delle mura aureliane\u00a0\u2013 al quale fu concesso uno stemma creato per l'occasione."}
{"id": "2372794", "revid": "1652635", "url": "https://it.wikipedia.org/wiki?curid=2372794", "title": "Giacomo Stroffolini", "text": "Biografia.\nEra originario di una famiglia proveniente da Forchia, in provincia di Benevento. Il padre Tommaso, medico, si trasfer\u00ec a Casapulla, dove spos\u00f2 in seconde nozze Maria Teodora Natale. Primo dei loro figli fu Giacomo Stroffolini.\nFu uomo dai molteplici e svariati interessi culturali e storici.\nOpere.\nI suoi scritti pi\u00f9 ricordati sono:\nRiconoscimenti.\nGli \u00e8 stata dedicata una via a Casapulla, dove c'\u00e8 una lapide con un busto posta all'esterno della sua abitazione, che riporta: \"Letterato, filosofo, storico. Esempio di operosit\u00e0 intellettuale e patriottica, educ\u00f2 pi\u00f9 generazioni al vero sapere ed all'amor di patria ----------- A perpetua memoria il di XX agosto MDCCCXCIX il comune pose\".\nGli \u00e8 inoltre dedicato l'omonimo Istituto comprensivo a Casapulla."}
{"id": "2372795", "revid": "155613", "url": "https://it.wikipedia.org/wiki?curid=2372795", "title": "Palazzo Odescalchi", "text": ""}
{"id": "2372798", "revid": "122810330", "url": "https://it.wikipedia.org/wiki?curid=2372798", "title": "Regno del Ruanda", "text": "Il Regno di Banyarwanda (noto anche come il Regno del Ruanda) fu fondato nel XV secolo da una trib\u00f9 pastorale, i tutsi (tradizionalmente noti come \"vatussi\"), che occupavano circa il territorio controllato dal moderno stato del Ruanda, prima di essere sottoposto gradualmente dagli interessi coloniali europei a partire dal 1890.\nDal 1890 al 1918, infatti, il Ruanda fu parte dell'Africa Orientale Tedesca.\nIn seguito alla sconfitta tedesca nella Prima guerra mondiale il Ruanda fu assegnato come mandato della Societ\u00e0 delle Nazioni al Belgio e tale rimase fino al 1959, anno in cui fu proclamata l'indipendenza ed istituita la monarchia, durata sino al 1962, quando venne dichiarata la Repubblica."}
{"id": "2372799", "revid": "1762651", "url": "https://it.wikipedia.org/wiki?curid=2372799", "title": "Kita Ikki", "text": "Di simpatie nazionaliste e socialiste, manifest\u00f2 opposizione verso l'Imperatore e la costituzione Meiji, e venne giustiziato dal governo con l'accusa di essere coinvolto nel fallito colpo di Stato del febbraio 1936. I suoi scritti godono ancora oggi di rilievo nei circoli accademici giapponesi.\nBiografia.\nFormazione e anni giovanili.\nNato nell'isola di Sado, il suo vero nome era Kita Terujir\u014d (\u5317 \u8f1d\u6b21\u90ce). Durante il periodo in cui frequent\u00f2 l'Universit\u00e0 di Waseda fu attratto dal socialismo ed ebbe modo di incontrare varie figure di spicco del movimento socialista giapponese di quegli anni. La connotazione del socialismo al quale Kita era interessato era di stampo piuttosto nazionalista e aveva ben poco in comune con il Marxismo. Fu anche attratto dalla rivoluzione cinese del 1911; ader\u00ec alla societ\u00e0 segreta Tongmenghui e viaggi\u00f2 in Cina nel periodo del rovesciamento della dinastia Qing. Fece ritorno in Giappone nel 1919 del tutto disilluso dagli eventi legati alla rivoluzione ai quali aveva assistito, e si un\u00ec a vari attivisti tra i quali lo scrittore Sh\u016bmei \u014ckawa per formare lo Yuzonsha, una organizzazione ultra-nazionalista.\nLe opere della maturit\u00e0.\nKita Ikki sostenne, nelle sue opere, la necessit\u00e0 dell'espansionismo giapponese sia per motivi ideologici (puntando sul pan-asianismo e sulla liberazione del continente asiatico dalle influenze occidentali), sia per dare sfogo al forte incremento demografico allora in atto in Giappone. Kita Ikki si opponeva inoltre alla burocrazia militare e politica dei tempi e al potere monopolista degli zaibatsu. A lui si ispirarono molti colpi di Stato falliti.\nArresto e condanna a morte.\nI suoi scritti esercitarono una notevole influenza su vari settori dell'Esercito Imperiale Giapponese e, in particolare, sulle fazioni che parteciparono al fallito incidente del 26 febbraio 1936, il tentativo fallito di colpo di stato per il quale il filosofo fu arrestato dalla Kempeitai con l'accusa di complicit\u00e0 nell'incidente. Processato da una corte militare ristretta, fu infine giustiziato."}
{"id": "2372801", "revid": "136801", "url": "https://it.wikipedia.org/wiki?curid=2372801", "title": "1996 Qatar ExxonMobil Open - Singolare", "text": ""}
{"id": "2372806", "revid": "767487", "url": "https://it.wikipedia.org/wiki?curid=2372806", "title": "Duilio Courir", "text": "Allievo di Gino Tagliapietra, Courir \u00e8 stato critico musicale titolare del Corriere della Sera dal 1973 al 1991. Ha diretto dal 1989 al 2007 il mensile \"Amadeus (rivista)\". Ideatore del Premio della critica musicale \"Franco Abbiati\" nel 1981, \u00e8 stato fondatore e presidente dell'Associazione nazionale critici musicali dal 1987 al 1993."}
{"id": "2372836", "revid": "111863009", "url": "https://it.wikipedia.org/wiki?curid=2372836", "title": "'A canzuncella", "text": "A canzuncella \u00e8 il quinto album di studio del gruppo musicale italiano degli Alunni del Sole, pubblicato nel 1978."}
{"id": "2372837", "revid": "124123", "url": "https://it.wikipedia.org/wiki?curid=2372837", "title": "Andrej Andreevi\u010d Voznesenskij", "text": "Biografia.\nLaureato in architettura, scopr\u00ec alla fine degli anni cinquanta del ventesimo secolo la sua passione per la poesia. Fin dal 1958 si fece interprete, attraverso i suoi versi, del disagio e delle passioni delle giovani generazioni, sia nella ricerca di ideali da vivere, sia nella forma linguistica pi\u00f9 appropriata e pi\u00f9 moderna nell'esporli.\nDal 1958 cominci\u00f2, insieme ad Evgenij Evtu\u0161enko, a pubblicare poesie che ebbero riconoscimenti anche da Pasternak.\nNel 1978 fu insignito del Premio Lenin. Fu pi\u00f9 volte in Italia, in particolare nel fiorentino cui dedic\u00f2 anche una poesia.\nMor\u00ec nel 2010 per un ictus: da tempo era in condizioni di salute assai precarie a causa della malattia di Parkinson."}
{"id": "2372847", "revid": "1185701", "url": "https://it.wikipedia.org/wiki?curid=2372847", "title": "Villa di Lemie", "text": "Villa (\"La Villa\" in piemontese - \"La Vila' \" in franco-provenzale) si trova nelle Valli di Lanzo ed \u00e8 una frazione del comune di Lemie.\nGeografia fisica.\nSita sulla destra idrografica del fiume Stura di Vi\u00f9, si colloca fra gli abitati di Forno (caratteristico il ponte in pietra ad arco risalente al 1477 su cui transitava la mulattiera proveniente da Vi\u00f9) ed il suo capoluogo.\nStoria.\nIn epoca romana la zona era popolata dalla trib\u00f9 celto-ligure dei Graioceli, sottomessa probabilmente al Re Cozio che a lungo si contrappose all'esercito di Roma, il quale pose un suo avamposto nei pressi di Lemie (Limina= Limite, confine).\nSotto la protezione del Vescovo di Torino intorno all'anno mille, pass\u00f2 in feudo ai Visconti di Baratonia, come anche altri paesi della Valle. Successivamente si alternarono nella giurisdizione feudale i Giusti di Susa, i Provana di Lein\u00ec ed altre famiglie feudali, tra cui gli Arcour, che nel secolo XV ottennero la concessione delle miniere di Lemie ed Usseglio.\nL'antico abitato \u00e8 stato completamente distrutto durante un'alluvione nel quattrocento ed \u00e8 stato ricostruito pi\u00f9 a monte dove anticamente esistevano stalle e porcilaie (per questo motivo anticamente il paese fu denominato Purcilli; pi\u00f9 incerta l'origine della denominazione dei suoi abitanti detti \"i Mognu\"). \nComposta da diversi rioni (Piassa, Cumba, Creusa, Gaffinera, Bernardera, Rucianera, nomi che nel dialetto locale identificano le caratteristiche del rione stesso), nei primi decenni dell'Ottocento contava pi\u00f9 abitanti di Lemie ed era abitata soprattutto nel periodo invernale, mentre si spopolava durante il periodo della transumanza in quanto i pastori si trasferivano con le loro mandrie negli alpeggi limitrofi in particolare nella Valle denominata Vallorsera \nche deve il suo nome (\"Vallis Ursae\") alla presenza in tempi antichi dell'orso:\nin tale vallata \u00e8 stato cacciato l'ultimo plantigrado delle Valli di Lanzo.\nNel 1940 grazie ad un regio decreto il nome \u00e8 stato cambiato in Villa.\nAppartiene alle vallate in cui ancora si parla il Franco-provenzale"}
{"id": "2372858", "revid": "767487", "url": "https://it.wikipedia.org/wiki?curid=2372858", "title": "Leonardo Pinzauti", "text": "Biografia.\nFu avviato allo studio della musica all'et\u00e0 di 7 anni: studi\u00f2 il violino con Vincenzo Papini e Sandro Materassi. Si \u00e8 laureato in \"Lettere\" all'Universit\u00e0 di Firenze con una tesi di storia della musica nella citt\u00e0 di Firenze sotto la guida di Fausto Torrefranca, di cui divenne in seguito assistente. \u00c8 stato violinista all'orchestra del Maggio Musicale Fiorentino e ha insegnato storia della musica al Conservatorio Luigi Cherubini di Firenze. Come giornalista \u00e8 stato critico musicale de \"Il Nuovo Corriere\", del quotidiano politico cattolico \"Giornale del Mattino\" (di cui fu anche direttore responsabile dal 1960 al 1963) e dal 1965 de \"La Nazione\"; \u00e8 stato condirettore della \"Nuova Rivista Musicale Italiana\", e dal 1993 al 1996 presidente dell'Associazione nazionale critici musicali."}
{"id": "2372868", "revid": "1169970", "url": "https://it.wikipedia.org/wiki?curid=2372868", "title": "Messa Solenne", "text": ""}
{"id": "2372870", "revid": "1169970", "url": "https://it.wikipedia.org/wiki?curid=2372870", "title": "Messa Alta", "text": ""}
{"id": "2372873", "revid": "1169970", "url": "https://it.wikipedia.org/wiki?curid=2372873", "title": "Missa solemnis", "text": ""}
{"id": "2372876", "revid": "1169970", "url": "https://it.wikipedia.org/wiki?curid=2372876", "title": "Missa Solemnis", "text": ""}
{"id": "2372886", "revid": "125491370", "url": "https://it.wikipedia.org/wiki?curid=2372886", "title": "Maria di Hannover (1776-1857)", "text": "Spos\u00f2 il principe Guglielmo Federico, duca di Gloucester ed Edimburgo, e fu quella che visse pi\u00f9 a lungo tra i suoi fratelli e sorelle.\nBiografia.\nInfanzia e giovent\u00f9.\nLa principessa Maria nacque il 25 aprile 1776 a Buckingham Palace, a Londra; suo padre era il monarca britannico regnante, re Giorgio III, e sua madre era la regina consorte Carlotta, figlia a sua volta del duca Carlo Ludovico Federico di Meclemburgo-Strelitz.\nMaria ball\u00f2 il suo primo minuetto in pubblico all'et\u00e0 di sedici anni nel giugno 1791, durante un ballo di corte organizzato per il compleanno del re; nella primavera del 1792 debutt\u00f2 ufficialmente a corte.\nAll'incirca nel 1796 si innamor\u00f2 del principe olandese Federico, mentre lui con la famiglia viveva, in esilio, a Londra. Federico era un figlio del principe Guglielmo V d'Orange-Nassau, lo \"statolder\" olandese, e fratello minore del futuro re Guglielmo I dei Paesi Bassi. Federico e Maria non si sposarono mai, perch\u00e9 Giorgio III aveva stabilito che avrebbero dovuto sposarsi prima le sorelle maggiori della principessa; nel 1799 Federico mor\u00ec per un'infezione contratta mentre serviva nell'esercito e Maria fu autorizzata a portare ufficialmente il lutto.\nMatrimonio e vita matura.\nL'educazione di Maria la port\u00f2 a crescere piuttosto isolata dal mondo esterno e cos\u00ec trascorse la maggior parte della sua infanzia assieme ai genitori ed alle sorelle; la coppia regale tendeva infatti a riparare i propri figli, in particolar modo le ragazze. Questo non imped\u00ec comunque a Maria di sposare, all'et\u00e0 di 40 anni, il 22 luglio 1816 nella cappella reale di St. James's Palace, il principe Guglielmo Federico, duca di Gloucester ed Edimburgo, suo primo cugino in quanto figlio del fratello di Giorgio III, il principe Guglielmo Enrico. Il giorno del loro matrimonio, il fratello di Maria, il principe reggente Giorgio, elev\u00f2 il trattamento dello sposo da \"Altezza\" ad \"Altezza Reale\", attributo che il rango di Maria prevedeva gi\u00e0.\nLa coppia visse a \"Bagshot Park\" ma, dopo la morte del marito, lei si trasfer\u00ec a \"White Lodge\", a \"Richmond Park\"; Maria e Guglielmo Federico non ebbero figli. Si dice che la duchessa di Gloucester ed Edimburgo fosse la zia preferita della futura regina Vittoria.\nLa principessa Maria era in rapporti piuttosto intimi con il fratello maggiore e ne condivideva l'antipatia per la moglie Carolina di Brunswick; quando quest'ultima lasci\u00f2 il Regno Unito per l'Italia, Maria si congratul\u00f2 con Giorgio \u00abper la prospettiva di una buona liberazione. Il Cielo conceda che non faccia mai pi\u00f9 ritorno e che non la rivediamo mai\u00bb.\nLa principessa Maria fu l'ultima dei quindici figli di Giorgio III a morire, e l'unica di essi ad essere fotografata; spir\u00f2, all'et\u00e0 di ottantuno anni, il 30 aprile 1857.\nTitoli nobiliari e stemma.\nStemma.\nA partire dal 1789, in quanto figlia del sovrano, Maria pot\u00e9 utilizzare lo stemma del regno, differenziato per\u00f2 da un nastro d'argento a tre punte, la centrale con una rosa rossa, le due esterne con un cantone rosso."}
{"id": "2372891", "revid": "117781594", "url": "https://it.wikipedia.org/wiki?curid=2372891", "title": "Toyota TF106", "text": "La Toyota TF106 fu una vettura di Formula 1 con la quale la scuderia giapponese affront\u00f2 il campionato mondiale nel 2006. Disegnata ancora da Mike Gascoyne, fu testata gi\u00e0 nel novembre 2005, molto tempo prima delle rivali. Alla guida vennero confermati Jarno Trulli e Ralf Schumacher\nLa TF106B.\nDopo le prime sei gare venne introdotta una versione \"B\", con cui la scuderia termin\u00f2 la stagione.\nStagione 2006.\nDopo la buona stagione 2005 la Toyota non seppe ripetersi nel 2006: vennero marcati solo 35 punti (20 con Ralf Schumacher e 15 con Jarno Trulli) e venne ottenuto un solo podio grazie a Schumacher in occasione del Gran Premio di Melbourne. Trulli addirittura non marc\u00f2 punti nei primi 8 Gran Premi stagionali.\nCon l'introduzione della versione B le cose migliorarono di poco fino alle ultimissime gare stagionali, quando Schumacher part\u00ec terzo in Giappone cos\u00ec come Trulli in Cina."}
{"id": "2372892", "revid": "115756301", "url": "https://it.wikipedia.org/wiki?curid=2372892", "title": "IEEE 802.1ad", "text": "IEEE 802.1ad \u00e8 uno standard definito dall'ente internazionale IEEE nell'ambito del gruppo 802.1 sull'architettura delle reti dati basate sul protocollo Ethernet.\nL'ultima versione, intitolata \"802.1ad Provider Bridges\", \u00e8 stata approvata l'8 dicembre 2005 e pubblicata il 26 maggio 2006.\nCaratteristiche.\nLa normativa \u00e8 un'estensione dei concetti definiti nello standard IEEE 802.1Q verso reti multiutente gestite da un operatore (\"Provider\") proprietario della rete usata per collegare tra loro le LAN dei singoli utenti.\nLo standard IEEE 802.1Q, con un'opportuna estensione dell'header della trama Ethernet che aggiunge un tag di LAN Virtuale (\"Virtual-LAN\" o \"VLAN tag\"), consente la possibilit\u00e0 di definire delle LAN virtuali all'interno di una singola rete, tenendo distinto e separato il traffico relativo a ciascuna LAN virtuale. In questo modo \u00e8 possibile partizionare le risorse di rete tra pi\u00f9 utenti distinti, a cui sono assegnate una o pi\u00f9 LAN virtuali, rendendo di fatto la rete di tipo multi-utente. Tuttavia, questo meccanismo presenta alcuni vincoli:\nCon l'evoluzione del traffico dati e l'impiego di reti convergenti dati-telefonia, tali vincoli rappresentano un limite per la crescita e la corretta gestione di reti multi-utenza e multi-servizio.\nLa normativa IEEE 802.1ad mira esplicitamente a superare tali vincoli applicando in modo ricorsivo i concetti dello standard IEEE 802.1Q agli estremi della rete multi-utente, che viene detta \"rete del Provider\" da cui il termine alternativo di \"Provider Bridge\" con cui si indica la tecnologia definita dalla normativa.\nIn pratica, all'ingresso della rete del Provider all'header della trama Ethernet viene aggiunto, tramite impilamento (\"stacking\"), un secondo VLAN tag caratterizzato dalla stessa struttura definita nella normativa 802.1Q ma con valori assegnati dal Provider in modo autonomo. All'interno della rete del Provider, il traffico viene gestito in modo assolutamente analogo a quanto previsto dalla normativa 802.1Q. L'informazione aggiuntiva viene poi rimossa all'uscita della rete del Provider, quando il traffico viene riconsegnato alla rete dell'utente secondo la sua struttura originaria.\nLa normativa introduce anche una variante nella terminologia per evitare confusioni tra il VLAN tag nativo del traffico utente e quello aggiunto nella rete del Provider: si parla quindi di \"Customer VLAN\" o \"C-VLAN\" riferendosi al tag della trama 802.1Q (tag che si presuppone gi\u00e0 presente nel traffico dei singoli utenti) e di \"Service VLAN\" o \"Stacked VLAN\" o \"S-VLAN\" riferendosi al tag della trama 802.1ad aggiunto dal Provider.\nInformalmente \u00e8 chiamato anche Q in Q o QinQ.\nFormato di trama.\nCome nel caso della 802.1Q, anche la normativa 802.1ad non modifica il formato della trama Ethernet ma si limita ad estenderne l'header aggiungendo quattro byte:\nIl resto del frame Ethernet rimane identico all'originale.\nPoich\u00e9 con la modifica di questo header il frame viene cambiato, il meccanismo di incapsulazione di 802.1ad richiede il ricalcolo del campo FCS nel trailer Ethernet.\nMeccanismo.\nLa normativa identifica in modo chiaro i confini della rete multi-utente di tipo Provider come i punti (porte) in cui avviene l'aggiunta o la rimozione della S-VLAN. Nelle porte di accesso alla rete Provider, la S-VLAN viene assegnata dal Provider sulla base dei valori di C-VLAN indicati dall'utente. Va notato che questa negoziazione avviene solo tra il Provider e il singolo utente, che \u00e8 quindi libero di usare per il suo traffico tutti i valori di C-VLAN desiderati senza dover tener conto dei valori usati dagli altri utenti della rete (come invece \u00e8 necessario nel caso di reti 802.1Q). Sar\u00e0 cura solo del Provider scegliere un valore o un campo di valori di S-VID univoco in modo da tenere distinti i traffici dei vari utenti, per i quali questa operazione di assegnamento della S-VID diviene trasparente.\nAll'interno della rete Provider, per la distribuzione del traffico e la gestione delle priorit\u00e0 viene preso in considerazione esclusivamente l'S-VLAN. Nelle porte in uscita dalla rete del Provider, l'S-VLAN viene rimosso e il pacchetto viene riconsegnato nella rete del Customer con la sua C-VLAN originaria (trasporto trasparente).\nIn ingresso, la S-VID pu\u00f2 essere assegnata a tutto il traffico proveniente da una porta, che si assume in questo caso completamente dedicata a un utente, oppure solo a un sottoinsieme di valori di C-VLAN, consentendo cos\u00ec un'ulteriore differenziazione del traffico. Questa operazione di associazione tra C-VLAN e S-VID viene definita classificazione del traffico. Grazie a questa operazione, su una rete di tipo Provider \u00e8 possibile definire un totale di 212 * 212= 16.777.216 traffici differenti, equivalenti ad altrettante LAN virtuali.\nIn aggiunta a questo, il Provider pu\u00f2 assegnare liberamente anche i tre bit di priorit\u00e0 previsti nella S-VLAN, in linea di principio in modo indipendente dal valore di priorit\u00e0 presenti nel C-VLAN. Questo consente, in caso di congestione di traffico, di stabilire delle priorit\u00e0 di traffico relative tra le varie S-VLAN, ossia tra i vari utenti, nonch\u00e9 di controllare l'allocazione e le modalit\u00e0 di accesso alla banda disponibile (operazione di policing e di gestione della qualit\u00e0 del servizio, QoS). Pertanto, in una rete basata su 802.1ad, \u00e8 perfettamente possibile che un pacchetto appartenente all'utente X e definito a bassa priorit\u00e0 nella C-VLAN venga associato a una S-VLAN ad alta priorit\u00e0 e quindi avere la precedenza su un pacchetto di un utente Y a pi\u00f9 alta priorit\u00e0 nella C-VLAN ma associato a una S-VLAN meno prioritaria rispetto a quella dell'utente X.\nCampo di utilizzo.\nLa tecnologia descritta nella normativa IEEE 802.1ad trova un campo di utilizzo nella distribuzione di dati su reti telefoniche o geografiche come ad esempio nel caso dei cosiddetti contenuti \"Triple play\" (internet, video on demand e Voice over IP tramite ADSL o telefonia mobile) e nelle reti di trasporto telefonico o dati che offrono come servizio l'interconnessione geografica tra reti o sottoreti distribuite (per esempio, reti aziendali multisito)."}
{"id": "2372905", "revid": "212348", "url": "https://it.wikipedia.org/wiki?curid=2372905", "title": "Sergei Natanovic Bernstein", "text": ""}
{"id": "2372906", "revid": "729019", "url": "https://it.wikipedia.org/wiki?curid=2372906", "title": "Retinopatia sierosa centrale", "text": "La corioretinopatia sierosa centrale (CSC) \u00e8 una malattia oculare che causa una riduzione della visione centrale spesso temporanea e solitamente a un solo occhio. \u00c8 caratterizzata, nelle fasi di attivit\u00e0, dalla presenza di passaggio di liquido sotto la retina, che tende ad accumularsi sotto la macula. A ci\u00f2 consegue una visione offuscata o distorta, con riduzione dell'acutezza visiva che pu\u00f2 permanere anche dopo il riassorbimento del fluido.\nEpidemiologia.\nLa CSC \u00e8 una malattia che colpisce prevalentemente il maschio adulto (30-50 anni) ed \u00e8 la principale malattie della macula nel giovane non diabetico e non miope. \u00c8 meno frequente nella razza nera e pu\u00f2 presentarsi in forme particolarmente gravi negli asiatici. La CSC colpisce pi\u00f9 spesso persone particolarmente attive, che mostrano un atteggiamento competitivo, e sono facili allo stress. Le donne sono colpite con minore frequenza. Costituiscono fattori di rischio condizioni che comportino un aumento del cortisolo ematico come gravidanza, sindrome di Cushing, lupus eritematoso sistemico, emodialisi, trapianto di organi e naturalmente l'assunzione di corticosteroidi. Nel caso delle donne l'et\u00e0 di insorgenza \u00e8 spesso superiore ai 50 anni. Si trova spesso presente una condizione di ipercortisolismo endogeno o esogeno. La malattia si manifesta principalmente negli uomini tra i 25 e 45 anni di et\u00e0, ma pu\u00f2 affliggere anche le donne.\nEziologia.\nLe cause della patologia non sono ben definite.\n\u00c8 stato ipotizzato un possibile ruolo di generici fattori di stress legati ad un eccesso o forse ad una aumentata sensibilit\u00e0 a ormoni quali cortisolo, catecolamine, mineralcorticooidi, glucocorticoidi. Alcuni autori hanno messo in evidenza una correlazione con l'infezione da \"Helicobacter pylori\". Sembra inoltre che vi possa essere una causa iatrogena, da effetti collaterali ed indesiderati di alcuni farmaci, come ad esempio i glucocorticoidi. Inoltre \u00e8 stata osservata una sua correlazione allo stato di gravidanza: in tali casi il disturbo termina al momento del parto, anche se in rari casi si sono osservate recidive.\nEsami.\nL'OCT \u00e8 una tecnica diagnostica non invasiva che pu\u00f2 essere utile per individuare e monitorare in modo obiettivo e misurabile il sollevamento retinico maculare nel follow-up dei pazienti con CSC. \u00c8 in grado di evidenziare anche minimi distacchi del neuroepitelio non apprezzabili all'osservazione diretta del fondo oculare. L'OCT rende anche evidenti quelle alterazioni strutturali retiniche (alterazioni degenerative e atrofia dei fotorecettori, degenerazione cistoide) che sono alla base del mancato recupero funzionale dopo eventuale risoluzione del distacco.\nLa fluorangiografia e l'angiografia con verde di indocianina sono esami fondamentali per un corretto inquadramento della malattia e soprattutto per stabilire se e come trattarla. Si tratta di esami che prevedono l'iniezioni in vena di due coloranti (fluoresceina e indocianina) che una volta in circolo raggiungono l'occhio. Oltre all'angiografia \u00e8 importante eseguire anche la autofluorescenza, che non utilizza colorante, ma filtri particolare in grado valutare lo stato di salute dell'epitelio pigmentato retinico. Grazie a questi esami \u00e8 possibile individuare in modo preciso le zone di epitelio pigmentato retinico e coroide malate e programmare il trattamento pi\u00f9 opportuno.\nTrattamento e prognosi.\nNessun trattamento medico si \u00e8 dimostrato finora utile per la CSC. I corticosteroidi (cortisone) per via sistemica hanno dimostrato di peggiorare la CSC. Altre terapie suggerite come beta-bloccanti ed acetozolamide (diamox) si sono rivelate inefficaci.\nLa CSC \u00e8 una malattia che si pu\u00f2 curare e solitamente ha una buona prognosi visiva. Quando non si risolve spontaneamente nel giro di 1-2 mesi deve essere trattata. I trattamenti a disposizione sono la fotocoagulazione laser e la terapia fotodinamica. Scopo del trattamento \u00e8 indurre il riassorbimento del fluido in modo tale che la retina torni ad aderire all'epitelio pigmentato retinico dopo di che se i fotorecettori non hanno sofferto molto si pu\u00f2 verificare un miglioramento anche significativo della vista. I trattamenti laser si eseguono sulla guida dell'angiografia, dell'autofluorescenza e dell'OCT.\nLa fotocoagulazione laser \u00e8 indicata in tutti quei casi in cui la zona di epitelio pigmentato retinico malato \u00e8 focale, unica e abbastanza lontana dalla fovea che \u00e8 il centro della retina. Contrariamente all'utilizzo della fotocoagulazione laser in altre patologie retiniche, non \u00e8 necessario usare alte energie ma semplicemente una lieve bruciatura della zona interessata.\nLa terapia fotodinamica si utilizza invece nei casi in cui la malattia tende a cronicizzare a seguito di una sofferenza pi\u00f9 estesa dell'epitelio pigmentato retinico che si accompagna di solito ad un importante aumento della permeabilit\u00e0 della coroide. In questo caso il trattamento viene eseguito sotto la guida dell'angiografia con verde di indocianina. La terapia fotodinamica consiste nella somministrazione in una vena del braccio di un farmaco fotosensiblizzante (verteporfina). Dopo circa 10 minuti dalla infusione del farmaco le zone di epitelio pigmentato retinico e/o coroide malate vengono irradiate con un laser non termico che ha la funzione di attivare il farmaco che nel frattempo \u00e8 giunto all'occhio. Il farmaco attivato irrigidisce la parete dei vasi coroideali riducendone la permeabilit\u00e0.\nSi tratta di terapie particolari che necessitano di oculisti che abbiano una particolare esperienza nella gestione della malattie della macula e della retina e soprattutto una lunga esperienza nella corretta valutazione delle angiografie retiniche. Queste terapie non necessitano di ricovero, si eseguono in ambulatorio e non sono dolorose."}
{"id": "2372909", "revid": "767487", "url": "https://it.wikipedia.org/wiki?curid=2372909", "title": "Jack Rowley", "text": "Carriera.\nGiocatore.\nClub.\nHa cominciato la sua carriera calcistica sotto la guida del coach Major Frank Buckley nella squadra locale, tuttavia \u00e8 stato il Bournmouth a farlo debuttare in campionato.\nNel 1937 ha firmato per il Manchester United, con Walter Crickmer (Manager dello United) a 17 anni. Ha fatto il suo debutto per \"The Reds\" appena sedici giorni dopo il suo 18 \u00b0 compleanno, mercoled\u00ec 23 ottobre 1937 in una vittoria per 1-0 contro lo Sheffield. Tale era il suo fiorente talento che lo porta dopo subito a segnare gol, ne fece addirittura quattro in una vittoria 5-1 contro lo Swansea City. In questa prima stagione il giovane attaccante o ala ruolo dove gioc\u00f2 nella sua prima stagione, segn\u00f2 nove reti in venticinque presenze.\nDal 1945 dopo la guerra l'allenatore del Manchester fu Sir Matt Busby.\nNei successivi otto anni Rowley terr\u00e0 per il Manchester United il record di 30 reti in 40 partite in una stagione, nel 1951-52, il suo record venne superato dal prolifico Dennis Viollet nel 1960. In tutto con la maglia del Manchester segn\u00f2 211 gol in 424 partite ed \u00e8 ancora oggi il 3\u00ba miglior marcatore di sempre nei \"Reds\".\nAnche se la seconda guerra mondiale ha rubato a Jack Rowley sei anni del suo calcio, non si \u00e8 fermato e gioc\u00f2 alcune partite con gli Spurs, Wolves e l'Irish side Distillery. Durante questi anni di guerra ha segnato sette reti per gli Spurs in una partita e poi solo una settimana dopo ne segn\u00f2 8 per i Wolves.\nNegli anni del dopo guerra domin\u00f2 la scena con il Manchester vincendo un campionato nel 1951-52, una FA Cup nel 1947-48 e un Charity Shield nel 1952.\nNazionale.\nAnche se fu piuttosto prolifico in campionato con la Nazionale inglese ha disputato 6 partite andando a segno 6 volte.\nAllenatore.\nJack Rowley nel 1954 si trasfer\u00ec ai Plymouth Argyle dove fece il giocatore-allenatore viste le sue capacit\u00e0 in entrambi i ruoli. La sua carriera nel mondo da allenatore lo vide allenare l'Oldaham Athletic (due volte), Wrexham, Bradford e i giganti olandesi dell'Ajax nel 1963-64.\nDopo il ritiro.\nIronia della sorte, in pensione dal gioco Rowley si ritrov\u00f2 a lavorare con il suo grande amico Stan Pearson come postino per l'ufficio postale di Prestbury.\nRowley mor\u00ec il 28 giugno 1998 all'et\u00e0 di 77 anni."}
{"id": "2372911", "revid": "162049", "url": "https://it.wikipedia.org/wiki?curid=2372911", "title": "Macross", "text": ""}
{"id": "2372914", "revid": "731410", "url": "https://it.wikipedia.org/wiki?curid=2372914", "title": "Retinopatia ipertensiva", "text": "La retinopatia ipertensiva \u00e8 un danno alla retina che viene causato dall'ipertensione. Quando \u00e8 grave pu\u00f2 provocare una visione annebbiata e distorta: altera il corretto funzionamento retinico.\nClinica.\nFra i sintomi e i segni clinici ritroviamo emorragie, edema ed essudati, inoltre si riscontra cefalea.\nDiagnostica.\nPer osservare la presenza di retinopatia ipertensiva inizialmente \u00e8 possibile fare un esame obiettivo del fondo dell'occhio. Per studiarla meglio viene utilizzata l'angiografia con fluoresceina che permette di diagnosticare la patologia."}
{"id": "2372920", "revid": "149727", "url": "https://it.wikipedia.org/wiki?curid=2372920", "title": "Lichtenberg (Alta Austria)", "text": ""}
{"id": "2372926", "revid": "149727", "url": "https://it.wikipedia.org/wiki?curid=2372926", "title": "Lichtenberg (Basso Reno)", "text": ""}
{"id": "2372927", "revid": "767487", "url": "https://it.wikipedia.org/wiki?curid=2372927", "title": "Ragazze nel pallone - Pronte a vincere", "text": "Ragazze nel pallone - Pronte a vincere (\"Bring It On: In It to Win It\") \u00e8 un film del 2007 di Steve Rash, con Ashley Benson e Michael Copon.\nAmbientato nel mondo delle cheerleader statunitensi, \u00e8 il quarto episodio della saga \"Ragazze nel pallone\".\nTrama.\nDurante la competizione Camp Spirit Thunder, il West Coast Sharks, capitanata da Carson si trover\u00e0 di fronte alla loro acerrima rivale dell'East Coast Jets, capitanata da Brooke.\nEntrambe le squadre sono feroci rivali in quanto ciascuna \u00e8 la migliore sulle sue rispettive coste; tuttavia, i Jets hanno battuto gli Sharks negli ultimi tre anni di fila ai campionati annuali di Cheer Camp. La competizione Camp Spirit Thunder pu\u00f2 e deve essere una rivincita per le Sharks, per questo faranno di tutto per vincere. A causa di un incidente molti \"cheerleader\" si fanno male e non saranno perci\u00f2 pi\u00f9 in grado di ballare; entrambe le squadre si troveranno cos\u00ec ad avere troppi pochi componenti. Decidono infine di unire le loro forze per non rinunciare al campionato, ma ora devono ideare una coreografia spettacolare per sconfiggere I Flamingos del campo avversario.\nNei titoli di coda la cantante Ashley Tisdale, sorella di Jennifer Tisdale (Chelsea), esegue il suo singolo \"He Said She Said\"."}
{"id": "2372931", "revid": "775372", "url": "https://it.wikipedia.org/wiki?curid=2372931", "title": "Unione del Pacifico", "text": "LUnione del Pacifico () \u00e8 una proposta di evoluzione dell'attuale Forum delle isole del Pacifico avanzata nel 2003 da una commissione del Senato australiano. Tale Unione, se realizzata, dovrebbe dotarsi di una costituzione, di istituzioni comuni e di una moneta unica.\nStato attuale.\nAttualmente l'organizzazione internazionale che raccoglie i Paesi dell'oceano Pacifico \u00e8 il Forum delle isole del Pacifico, un'organizzazione intergovernativa che mira a rappresentare gli interessi dei suoi membri e a rafforzare la cooperazione tra di essi.\nEsistono inoltre le cosiddette 'Closer Economic Relations' (CER), ovvero accordi di libero scambio tra i governi di Australia e Nuova Zelanda che permettono il libero commercio della maggior parte dei beni e servizi tra le due nazioni senza barriere doganali o incentivi alle esportazioni. Vi \u00e8 anche un accordo tra i quattro Stati della Melanesia (Figi, Isole Salomone, Papua Nuova Guinea e Vanuatu).\nA livello monetario \u00e8 da sottolineare che gi\u00e0 attualmente Kiribati, Nauru e Tuvalu utilizzano il dollaro australiano, mentre le Isole Cook, Niue e Tokelau usano il dollaro neozelandese.\nInfine, nell'ottobre 2000, i leader del Forum delle isole del Pacifico hanno firmato la Dichiarazione Biketawa che costituisce una struttura per coordinare le risposte a crisi regionali."}
{"id": "2372934", "revid": "1935652", "url": "https://it.wikipedia.org/wiki?curid=2372934", "title": "Parrocchie della diocesi di Savona-Noli", "text": "Le parrocchie della diocesi di Savona-Noli sono 70 e sono suddivise in 4 vicariati.\nLa diocesi di Savona-Noli comprende la parte sud-orientale della provincia di Savona e il comune di Cogoleto nella citt\u00e0 metropolitana di Genova. Ha una popolazione di 155.000 abitanti e fa parte della regione ecclesiastica Liguria.\nVicar\u00ece.\nVicar\u00eca di Albisola e Varazze.\nComprende 22 parrocchie nei comuni di Albisola Superiore, Albissola Marina, Celle Ligure, Stella e Varazze, in provincia di Savona, e nel comune di Cogoleto, nella citt\u00e0 metropolitana di Genova.\nVicar\u00eca di Finale Ligure.\nComprende 19 parrocchie nei comuni di Calice Ligure, Finale Ligure, Noli, Orco Feglino, Rialto, Spotorno e Vezzi Portio.\nVicar\u00eca di Savona.\nComprende 18 parrocchie nei comuni di Quiliano e Savona.\nVicar\u00eca di Vado Ligure.\nComprende 11 parrocchie nei comuni di Bergeggi, Quiliano, Savona e Vado Ligure."}
{"id": "2372936", "revid": "123749756", "url": "https://it.wikipedia.org/wiki?curid=2372936", "title": "Maine Celtics", "text": "I Maine Celtics, chiamati in precedenza Maine Red Claws, sono una squadra di pallacanestro di Portland che milita nella NBA G League, il campionato professionistico di sviluppo della National Basketball Association.\nStoria.\nLa squadra ha debuttato nella stagione 2009-10.\nSquadre NBA affiliate.\nI Maine Celtics sono affiliati alle seguenti squadre NBA: Boston Celtics."}
{"id": "2372937", "revid": "1745361", "url": "https://it.wikipedia.org/wiki?curid=2372937", "title": "Pallacanestro", "text": "La pallacanestro, conosciuta anche come basket (: ; abbreviazione del termine in lingua inglese \"basketball\"), \u00e8 uno sport di squadra in cui due formazioni di cinque giocatori ciascuna si affrontano per segnare con un pallone nel canestro avversario, secondo tante regole prefissate e con un punteggio che varia dalla posizione di tiro.\nNasce a Springfield (una citt\u00e0 degli Stati Uniti d'America) nel 1891, grazie all'idea di James Naismith, medico e insegnante di educazione fisica canadese. Dalla fine del XIX secolo, il basket si \u00e8 diffuso in tutto il mondo, grazie all'attivit\u00e0 propagandistica della Federazione Internazionale Pallacanestro, fondata nel 1932. \u00c8 uno sport olimpico dalla XI Olimpiade, che si tenne a Berlino nel 1936.\nStoria.\nLa pallacanestro fu creata da un solo uomo: il dottor James Naismith, professore di educazione fisica canadese. Nel 1891 Naismith lavorava presso la \"YMCA International Training School\" di Springfield, nel Massachusetts. Gli venne chiesto di trovare uno sport che potesse tenere in allenamento durante la stagione invernale i giocatori di football in alternativa agli esercizi di ginnastica.\nIl \"basketball\" vide la luce il 15 dicembre 1891, regolato da tredici norme, con un cesto appeso alle estremit\u00e0 della palestra del centro sportivo e squadre composte di un numero variabile di giocatori. Il 15 gennaio si disput\u00f2 la prima partita della storia della pallacanestro, fra due squadre di nove giocatori: termin\u00f2 1 a 0 grazie al canestro di William Richmond Chase. Il nome del gioco fu coniato da uno degli allievi di James Naismith, Frank Mahan, dopo che l'inventore aveva rifiutato di chiamarlo \"Naismithball\". Il 15 gennaio 1892 Naismith pubblic\u00f2 le regole del gioco: \u00e8 la data di nascita ufficiale della pallacanestro. Il canestro fu applicato all'altezza della tribuna, come canestro usavano un cesto di vimini e quando la palla entrava si usava una scala per riprenderla.\nLo sport divenne popolare negli Stati Uniti in brevissimo tempo, cominciando subito dopo a diffondersi in tutto il mondo, attraverso la rete degli ostelli YMCA. Nel 1895, il gioco era gi\u00e0 ben consolidato anche in diverse scuole superiori femminili. Negli anni che precedettero la prima guerra mondiale, la Amateur Athletic Union e la Intercollegiate Athletic Association degli Stati Uniti (precursore della NCAA) si rivaleggiavano per imporre un proprio regolamento. In quegli anni anche la stessa YMCA, sebbene in principio era stata la maggior promotrice del gioco, incominci\u00f2 a scoraggiare la pallacanestro in quanto stava diventando troppo turbolento e lontano dai primi propositi. Per fortuna altre societ\u00e0 sportive dilettantistiche, college e club professionali colmarono quel vuoto continuando a diffondere e promuovere il gioco. La prima lega professionistica, la National Basket Ball League, fu costituita nel 1898 per proteggere i giocatori dallo sfruttamento e per promuovere un gioco meno aggressivo e rude (tale lega dur\u00f2 solo 5 anni). Il 9 febbraio 1895, fu giocata la prima partita intercollegiale 5 contro 5 tra la Hamline University e la School of Agriculture, che era affiliata all'Universit\u00e0 del Minnesota. La School of Agriculture vinse la partita con il risultato di 9\u20133.\nIl basket fu aggiunto al programma olimpico in occasione delle Olimpiadi di Berlino 1936 (anche se vi era stato precedentemente un torneo di pallacanestro durante le Olimpiadi di St. Louis 1904, non riconosciuto ufficialmente dal CIO). In quell'occasione, Naismith consegn\u00f2 la medaglia d'oro agli , che sconfissero in finale il .\nNel 1946 nacque negli USA la National Basketball Association (\"NBA\"), con lo scopo di organizzare le squadre professionistiche e rendere lo sport pi\u00f9 popolare. Nel resto del mondo, la diffusione si increment\u00f2 con la nascita della Federazione Internazionale Pallacanestro nel 1932. In Europa, la pallacanestro ebbe una particolare risonanza e soprattutto l'Unione Sovietica fu lo stato che riusc\u00ec a competere a livello internazionale alla potenza degli Stati Uniti..\nLe strutture.\nIl campo.\nNelle competizioni ufficiali le partite di pallacanestro vengono solitamente giocate al coperto in grandi impianti multidisciplinari detti palazzetti dello sport, il cui soffitto deve essere ad una altezza di almeno 7\u00a0m dal campo di gioco. In passato, era consentito giocare in campi all'aperto, ma ormai \u00e8 quasi ovunque vietato per gli incontri ufficiali.\nIl campo di gioco \u00e8 un rettangolo largo 15 metri e lungo 28 metri (con deroghe per i campi pi\u00f9 piccoli gi\u00e0 esistenti e solo per competizioni locali e il regolamento FIBA prevede un minimo di 15 metri di larghezza e 28 metri di lunghezza) con il pavimento in legno (obbligatorio per le competizioni pi\u00f9 importanti), gomma o sintetico delimitato da linee. Le linee devono essere larghe 5 centimetri e ben visibili, possibilmente bianche. La linea perimetrale delimita il campo senza farne parte. Attorno deve esservi una zona larga almeno 2 metri priva di ostacoli (comprese le panchine dei sostituti delle due squadre).\nAll'interno del campo, ci sono altre linee, tracciate con lo stesso colore e larghe sempre 5\u00a0cm:\nLe attrezzature.\nPer il gioco sono necessarie le cosiddette \"unit\u00e0 di supporto\": due tabelloni, due canestri e i relativi sistemi di sostegno e protezione.\nI tabelloni sono posti all'interno del campo di gioco, alla distanza di 1,20\u00a0m dalla linea di fondo. Devono avere le seguenti dimensioni: altezza 105\u00a0cm, larghezza 180\u00a0cm e spessore 5\u00a0cm. Possono essere di materiale trasparente (vetro di sicurezza temperato o materiale plastico) o di altri materiali. In quest'ultimo caso devono essere dipinti di bianco.\nDi solito i tabelloni sono posti su sostegni che rimangono quasi totalmente esterni alle linee del campo. A volte possono essere agganciati al muro degli impianti pi\u00f9 piccoli tramite delle impalcature in ferro. Il retro dei tabelloni e la struttura che li sostiene non fanno parte del campo e, quindi, se la palla li tocca viene dichiarata fuori.\nAi tabelloni vengono quindi appesi i canestri (con sganciamento a pressione), che sono composti da un anello di ferro del diametro di 45\u00a0cm e da una retina di corda bianca. Essa, allargandosi al passaggio della palla, permette all'arbitro di verificare con sicurezza se il canestro \u00e8 stato effettuato o meno (accorgimento per evitare errori di parallasse). L'anello del canestro \u00e8 posto a 3,05\u00a0m di altezza dal campo.\nLa palla.\nLa palla da basket deve essere di forma sferica, di cuoio o pelle ruvida, o di materiale sintetico, in modo da facilitare la presa dei giocatori anche con le mani sudate e deve essere anche della giusta durezza. Solitamente \u00e8 di colore arancione-marrone, con tre linee nere il cui particolare disegno (due circolari che attraversano il diametro e una molto ondulata nella forma pi\u00f9 classica) \u00e8 all'origine del soprannome \"palla a spicchi\", ma nelle varianti per i playground \u00e8 spesso variopinta. Le palle \"indoor\" ed \"outdoor\" differiscono anche per i materiali di cui sono ricoperte. \nDalla stagione 2004-2005 la FIBA ha adottato un pallone disegnato dal designer italiano Giugiaro, con delle strisce chiare accanto al classico arancione, col fine di migliorarne la visibilit\u00e0 per giocatori e pubblico.\nSecondo il regolamento, il pallone pu\u00f2 avere una circonferenza che varia tra i 72,4 cm (competizioni femminili) ed i 78 cm (competizioni maschili), con un corrispondente diametro di circa 23 e 25 cm rispettivamente, ed un peso tra i 510 ed i 753 grammi.\nAltre attrezzature.\nAi fini del gioco, sono necessarie altre attrezzature secondarie. \u00c8 necessario un cronometro di gara, che nei campi omologati sia collegato ad un tabellone luminoso per segnare anche il risultato. Nelle gare in cui sia prevista la figura dell'ufficiale di campo, \u00e8 necessario anche un apparecchio dei ventiquattro secondi, con la postazione di comando al tavolo e delle postazioni visibili dal campo sia dai giocatori,ma anche volendo dagli spettatori che indichino lo scorrere del tempo. Il cronometro e l'apparecchio dei 24 secondi devono essere dotati di due forti segnali acustici diversi fra loro.\nSono inoltre necessari un cronometro aggiuntivo per le sospensioni (solitamente una cipolla), il referto di gara, le palette per indicare il numero dei falli e per il bonus, la freccia del possesso alternato. Infine, il campo deve essere dotato di un adeguato impianto di illuminazione.\nCome si svolge il gioco.\nLa gara viene disputata da due squadre composte da cinque giocatori ciascuna. Ogni squadra dispone inoltre di un numero di riserve che pu\u00f2 variare da 5 a 7 (a seconda dei campionati) che possono sostituire senza limitazioni i giocatori titolari ed essere a loro volta sostituite. Un giocatore che \u00e8 stato sostituito pu\u00f2 in ogni caso ritornare in campo in sostituzione di un compagno di squadra. Solo nei casi in cui ad un giocatore vengano assegnati 5 falli (6 in NBA) o venga espulso egli non pu\u00f2 pi\u00f9 giocare la partita e deve essere obbligatoriamente sostituito. Quindi, anche se si verifica molto raramente, \u00e8 possibile che in campo una o entrambe le squadre abbiano meno di cinque giocatori e che il numero di essi non coincida. Nel caso una squadra, per falli o incidenti dei giocatori, ne abbia solamente uno a disposizione, non avrebbe a chi passare la palla al momento di effettuare una rimessa, e la partita termina con la vittoria della squadra avversaria.\nLa partita.\nLo scopo di ognuna delle due squadre \u00e8 quello di realizzare punti facendo passare la palla all'interno dell'anello del canestro avversario (fase offensiva) e di impedire ai giocatori dell'altra squadra di fare altrettanto (fase difensiva).\nOgni partita dura 40 minuti suddivisi in 4 periodi di 10 minuti di gioco effettivo ciascuno (12 minuti nella NBA per un totale di 48 minuti), suddivisione che precedentemente era di 2 periodi da 20 minuti. Tra il 2\u00ba ed il 3\u00ba periodo viene effettuato un intervallo che va dai 10 ai 20 minuti. Alla ripresa del gioco le squadre devono scambiarsi il campo, mentre negli altri casi l'intervallo \u00e8 solamente di 2 minuti (senza il cambio del campo).\nOgni squadra per completare un attacco ha 24 secondi di tempo, se non ci riesce il possesso passa alla squadra avversaria. I 24 secondi vengono ripristinati ogni qualvolta la palla cambia di possesso; se invece la squadra che attacca \u00e8 nuovamente con la palla in mano dopo che essa ha toccato l'anello di ferro, il cronometro si riporta a 14 secondi. Nel caso ci sia un fallo o un'infrazione di piede, se sono rimasti 13 secondi o meno il cronometro viene riportato a 14 secondi. Se invece il tempo di gioco \u00e8 maggiore di 14 secondi, si prosegue il conteggio. Tale regola fu inventata dall'italo-americano Danny Biasone.\nLa squadra vincente della partita \u00e8 quella che ha realizzato il maggior numero di punti alla fine del 4\u00b0 periodo di gioco. In caso di parit\u00e0 la gara si prolunga di altri 5 minuti (tempo supplementare) e in caso di ulteriore parit\u00e0 si proceder\u00e0 ad oltranza con altri tempi finch\u00e9 una delle due squadre non \u00e8 in grado di schierare 2 giocatori perch\u00e9 gli altri hanno commesso 5 falli o sono stati espulsi o sono infortunati.\nValore dei punti.\nIl conteggio dei punti viene effettuato assegnando ad ogni canestro un punteggio a seconda del luogo in cui si trovava chi ha tirato la palla e del tipo di tiro effettuato:\nSe un giocatore subisce il fallo durante un tiro e lo segna comunque, i due o tre punti sono validi e si aggiunge un tiro libero supplementare (nel secondo caso il giocatore pu\u00f2 segnare 4 punti in un'azione). Nel caso il giocatore non segnasse, viene assegnato un numero di tiri liberi pari al valore del canestro non segnato. In caso di fallo antisportivo (che in precedenza veniva chiamato \"fallo intenzionale\") chi lo subisce ha sempre due tiri liberi, in caso di fallo tecnico ci sar\u00e0 un solo tiro libero; nel caso in cui la squadra tiri i liberi a seguito del fallo antisportivo, essa ha anche il successivo possesso con una rimessa a met\u00e0 campo; a seguito di fallo tecnico, il possesso rimane alla squadra che lo aveva prima del fischio del fallo. Negli altri casi, all'ultimo tiro libero, i giocatori si dispongono in posizioni specifiche per cercare di recuperare la palla sull'eventuale rimbalzo, nel caso il tiro non vada a segno.\nInfrazioni.\nQuando durante l'azione di gioco il giocatore infrange il regolamento, gli arbitri devono fischiare un fallo o una violazione.\nLe violazioni.\nLe violazioni sono infrazioni alle regole che prevedono come sanzione la conclusione dell'azione in corso e l'assegnazione di una rimessa in gioco dal punto a bordo campo pi\u00f9 vicino al punto dell'infrazione, a favore della squadra avversaria.\nLe violazioni previste sono:\nFalli.\nUn fallo \u00e8 un'infrazione alle regole che concerne il contatto personale con un avversario e/o un comportamento antisportivo.\nI falli comportano o una rimessa o dei tiri liberi (se il giocatore che subisce il fallo stava tirando; sempre dal 5\u00ba fallo di squadra in poi per ogni quarto di gioco) per la squadra avversaria.\nIl fallo viene fischiato quando c'\u00e8 un contatto irregolare con l'avversario. I pi\u00f9 diffusi sono:\nQualsiasi altro tipo di contatto, trattenuta o difesa irregolare comporta il fischio di un fallo contro il difensore.\nVi sono poi quattro falli particolari:\nI falli comunque sono raggruppati in 7 categorie (con sigla):\nOgni quarto, dopo che una squadra ha commesso 5 falli cumulativi (di qualsiasi tipo eccetto rissa) raggiunge il bonus:\novvero ad ogni fallo successivo (fino alla fine del quarto) commesso in fase difensiva conceder\u00e0 alla squadra avversaria due tiri liberi, anche se il giocatore avversario non era in fase di tiro.\nI tempi supplementari vengono considerati come estensione del 4\u00ba quarto, ovvero, se una squadra ha raggiunto il bonus durante il 4\u00ba quarto, inizier\u00e0 i supplementari gi\u00e0 con il bonus.\nArbitri.\nGli arbitri hanno il compito di dirigere il gioco e segnalare i falli e le altre infrazioni. Nelle competizioni di massimo livello gli arbitri sono tre, ma nelle categorie inferiori o giovanili possono essere due o uno. A causa della complessit\u00e0 nel conteggio dei punti e nel cronometraggio, gli arbitri sono sempre coadiuvati dagli ufficiali di campo, che siedono su un apposito tavolo posizionato a bordo campo, e hanno il compito di tenere traccia su un apposito referto dei punti segnati e dei falli commessi da ogni giocatore, e di regolare il cronometro principale e quello dei 24 secondi.\nPunti assegnati in caso di vittoria e di sconfitta.\nIn quasi tutte le competizioni cestistiche vengono assegnati 2 punti a chi vince e 0 punti a chi perde, ma nelle competizioni per nazionali vengono assegnati 2 punti alla vincente ed 1 alla perdente.\nL'assegnazione di 1 punto alla squadra perdente nelle nazionali \u00e8 legata al fatto che, nel caso una squadra non si presentasse sul campo di gara, oltre a perdere la partita a tavolino, otterrebbe automaticamente una penalizzazione di un punto in classifica.\nNella pallacanestro il pareggio \u00e8 impossibile; in caso di parit\u00e0 alla fine dei tempi regolamentari si fanno tempi supplementari ad oltranza, a meno che la parit\u00e0 si verifichi alla fine del tempo regolamentare in una competizione ad eliminazione diretta con gare di andata e ritorno.\nDifferenze tra le regole FIBA e quelle della NBA.\nLe regole applicate a livello internazionale in tutte le competizioni, Mondiali ed Olimpiadi comprese, sono leggermente diverse da quelle in uso nella NBA.\nInnanzitutto nella lega statunitense i quarti sono da 12 minuti anzich\u00e9 10, ed un giocatore pu\u00f2 commettere 6 falli prima di dover lasciare il campo anzich\u00e9 5 (ma il rapporto col minutaggio \u00e8 identico). Nella NBA, inoltre, la difesa a zona \u00e8 stata concessa solo dal 2002: in precedenza veniva fischiato un fallo tecnico per \"difesa irregolare\" se il difensore non marcava a uomo il suo avversario. Tuttavia per limitarne l'uso un difensore non pu\u00f2 rimanere in area per pi\u00f9 di tre secondi con l'avversario a pi\u00f9 di un braccio di distanza, pena il fischio di un'infrazione.\nSecondo il regolamento FIBA le squadre possono schierare 12 giocatori a referto per partita. Mentre nell'NBA ogni squadra pu\u00f2 schierare tutti i giocatori attivi, da un minimo di 13 fino ad un massimo di 15.\nLe diverse regole statunitensi hanno soprattutto lo scopo di rendere il gioco pi\u00f9 spettacolare: i passi in partenza non vengono fischiati se il giocatore decide di partire in palleggio col piede perno. Nelle regole FIBA una volta che un giocatore, con la palla, ha deciso di muovere un piede e di conseguenza sceglie l'altro piede come piede perno, quest'ultimo non dev'essere mosso per evitare l'infrazione di passi. Inoltre per il terzo tempo nella NBA si tende a considerare \"passo zero\" quello effettuato appena la palla viene raccolta nel movimento dei tre passi.\nAltre importanti differenze si trovano nelle dimensioni del campo di gioco (28\u00a0m \u00d7 15\u00a0m FIBA; 30\u00a0m \u00d7 17\u00a0m circa in NBA) e nella distanza della linea del tiro da tre punti. In Europa \u00e8 situata a 6,75 (introdotta nel 2010, precedentemente era 6,25), mentre in America si trova a 7,25\u00a0m (in realt\u00e0 variabile poich\u00e9 ai lati la linea non segue la forma di semicerchio, ma scende parallela alla linea che delimita il campo lateralmente, arrivando a determinare una distanza minima di 6,71\u00a0m dal canestro per i tiri dall'angolo). La NBA ha introdotto il tiro da 3 punti nel 1979-80, seguendo l'esempio della defunta American Basketball Association (ABA), che lo us\u00f2 gi\u00e0 a partire dal 1967-68. Tra il 1994-95 e il 1996-97 la distanza era stata ravvicinata a 6,75\u00a0m, salvo far marcia indietro per limitare l'eccessiva ricerca del tiro da 3 che alcune squadre effettuavano.\nUn'ulteriore differenza molto importante ma eliminata con la stagione 2017-2018, riguarda la regolamentazione dei time-out. In America era infatti ammesso che i giocatori chiamassero un time-out \"breve\" (20 secondi contro il minuto di quello \"regolare\"). Ci si avvaleva spesso di questa possibilit\u00e0 quando altrimenti si sarebbe rischiato di perdere la palla perch\u00e9 raddoppiati o triplicati. Ora sono possibili solo 7 time-out da 75 secondi, di cui solo 2 disponibili negli ultimi 3 minuti di gioco.\nAnche altri campionati utilizzano regole leggermente diverse da quelle FIBA. Nel campionato statunitense universitario NCAA il limite di tempo per completare un'azione \u00e8 di 30 secondi invece che 24 (precedentemente era 45, poi 35 e dal 2015 abbassato all'attuale limite) e le partite sono divise in due tempi da 20 minuti (cos\u00ec come era per la FIBA fino al 2000). Il tiro da 3 \u00e8 posto a 6,30\u00a0m. I time-out a disposizione sono 4 per squadra. \u00c8 differente anche il bonus per i tiri liberi: dopo 8 falli di squadra sono concessi i 2 liberi, ma se il primo tentativo non va a segno il gioco riprende a rimbalzo. Dal decimo fallo la regola \u00e8 quella consueta.\nUn'altra differenza \u00e8 la regola dei cinque secondi con la palla in mano che in NBA non esiste. La regola dei 5 secondi nel campionato americano \u00e8 differente: un giocatore non pu\u00f2 dare le spalle al canestro per pi\u00f9 di 5 secondi in possesso di palla.\nI ruoli.\nDurante i primi cinque decenni dell'evoluzione della pallacanestro, vi erano tre ruoli che un giocatore poteva ricoprire. In campo, infatti, c'erano: due \"guardie\", due \"ali\" ed un \"centro\".\nDagli anni ottanta, invece, le posizioni si sono evolute in maniera pi\u00f9 specifica, diversificando ognuno dei cinque giocatori sul parquet:\nQuesta suddivisione in ruoli standard \u00e8 tipicamente americana, e spesso viene riportata semplicemente con dei numeri ad indicare la posizione (da 1 a 5). Ovviamente non sempre i giocatori in campo rispettano questa divisione ideale, ma anzi un buon giocatore pu\u00f2 giocare in pi\u00f9 di un ruolo.\nFondamentali ed altri movimenti importanti.\nAlcuni movimenti nella pallacanestro vengono chiamati \"fondamentali\", e sono quelli su cui si basa tutto il gioco. Nella definizione \"stretta\", i fondamentali sono 3: palleggio, passaggio, tiro\nNella definizione \"completa\" i fondamentali sono 4: oltre ai primi 3 gi\u00e0 menzionati si aggiunge: movimenti difensivi\nNella lista compaiono altri movimenti che non sono veri e propri fondamentali, come il rimbalzo, il blocco, etc., ma rappresentano alcuni degli aspetti pi\u00f9 significativi del gioco.\nPalleggio.\nIl palleggio \u00e8 un fondamentale di base. Il giocatore che porta avanti la palla deve necessariamente palleggiare, tirare o passare il pallone, sempre. Il palleggio va fatto con una sola mano, si pu\u00f2 palleggiare anche alternando le mani e si attua spingendo il pallone verso il pavimento, dal quale rimbalza per tornare nella mano del giocatore.\nPassaggio.\nIl passaggio della palla a un compagno \u00e8 estremamente importante e deve essere effettuato entro 5 secondi, se la palla viene raccolta con due mani. La difesa cercher\u00e0 di intercettare il passaggio anticipando i giocatori senza la palla. A seconda dei casi, la palla pu\u00f2 essere passata con un passaggio teso al petto, schiacciato a terra, a pallonetto, oppure in modi anche pi\u00f9 spettacolari, come facendola passare dietro la schiena.\nIl \"dai e vai\" \u00e8 uno dei classici giochi a due della pallacanestro che si fonda sul passaggio: si passa la palla e si \"taglia\" verso il canestro per ricevere un passaggio di ritorno dal compagno:\nTiro.\nIl tiro \u00e8 il fondamentale d'attacco pi\u00f9 importante. A volte si tira \"in sospensione\": si salta da terra e si lascia la palla quando si \u00e8 in aria, in modo da evitare l'interferenza dell'avversario. Per il tiro in sospensione servono buona tecnica e coordinazione.\nL'alternativa al tiro \"in sospensione\" \u00e8 il tiro \"piazzato\", che pu\u00f2 essere effettuato tenendo i piedi per terra o effettuando il tiro mentre si \u00e8 nella fase ascensionale del salto, \"in elevazione\".\nRegole da rispettare per ottenere un buon tiro.\nPrima di tutto, bisogna sapere che la forza del tiro non proviene dalle braccia, bens\u00ec dal polso e dalle gambe, quindi queste ultime hanno un ruolo importantissimo nella possibile realizzazione di un canestro.\nLa mano debole (ovvero quella che non tira) va tenuta di fianco al pallone; tuttavia molti giocatori usano metterla sotto per avere maggiore stabilit\u00e0. I pollici della mano debole e della mano forte devono formare una T, anche se questa non \u00e8 una regola generale, infatti, per i giocatori dotati di grandi mani risulta faticoso, quindi spesso tralasciano questo particolare. Indice e medio devono formare una V, e mentre si sta per tirare bisogna assicurarsi che l'indice della mano forte passi davanti all'occhio dello stesso lato e quando si vede il ferro del canestro sotto la palla, si pu\u00f2 dare il via alla cosiddetta frustata, ovvero quello scatto del polso della mano forte che permette di avere la giusta parabola e la giusta rotazione. Inoltre, il tiro non va effettuato con la mano intera (infatti la palla non deve toccare il palmo della mano), bens\u00ec con i polpastrelli che, come detto precedentemente, assicurano una giusta rotazione ed una giusta parabola. Molto importanti per indirizzare il tiro a canestro sono l'indice e l'anulare; infatti hanno un ruolo fondamentale per non mancare il canestro.\nDa ricordare che il gomito del braccio forte (ovvero quello da cui parte il tiro), deve essere piegato a 90 gradi e anche il polso, a sua volta, deve avere questa angolatura. Per garantire una maggiore stabilit\u00e0, le gambe devono essere aperte quanto la larghezza delle spalle e il gomito della mano forte deve essere allineato con la gamba dello stesso lato. A tal punto occorre una descrizione pi\u00f9 completa della meccanica del tiro: mentre le gambe si piegano, la mano forte e la mano debole iniziano a disporsi come sopra descritto, e quando il piegamento delle gambe sar\u00e0 terminato si sentir\u00e0 nella mano la forza necessaria per effettuare il tiro; con la frustata del polso della mano forte si sfrutta questa forza in modo tale da ottenere un tiro pi\u00f9 che rispettabile.\nImportante \u00e8 la spinta delle caviglie che \u00e8 alla base del movimento!\nTerzo tempo.\nIl tiro in corsa (colloquialmente chiamato \"terzo tempo\" o \"layup\" in inglese) \u00e8 una tecnica di tiro che permette di effettuare un tiro in avvicinamento al canestro avversario. Consiste nell'esecuzione di due appoggi di piede (i primi \"due tempi\", che sono per\u00f2 diversi dai \"passi\") e di un salto (il \"terzo tempo\"). Negli ultimi anni si considera l'appoggio del piede mentre si riceve il pallone come passo 0: in questo caso si conta il primo \"vero\" appoggio del piede quello successivo alla ricezione che precede l'appoggio dello stesso con cui ci si da la spinta per saltare. Esempio: con il passo 0 ricevo palla mentre il piede sinistro \u00e8 a terra, passo 1 con il destro e passo 2 con il sinistro che mi da la spinta per andare a canestro.\nAvvicinandosi al canestro provenendo dal lato destro l'esecuzione prevede che l'ultimo palleggio venga effettuato in corrispondenza dell'appoggio del piede sinistro, seguir\u00e0 un passo con il piede destro e successivamente lo stacco del piede sinistro per il salto finale. Il tiro viene eseguito con la mano destra mentre la sinistra \u00e8 lievemente sollevata a protezione del pallone dall'intervento di eventuali avversari. Sul lato opposto il movimento \u00e8 speculare.\nAnche se a primo avviso il terzo tempo pu\u00f2 sembrare un'infrazione di passi e quindi una eccezione a questa regola, gli occhi pi\u00f9 allenati (o un rallenty) possono confermarne il contrario.\nQuesto movimento \u00e8 fatto in corsa, e quindi la velocit\u00e0 dell'esecuzione pu\u00f2 trarre in inganno.\nAlternativa al terzo tempo \u00e8 il secondo tempo. Questo movimento diverge dal terzo tempo solamente da un particolare: invece di effettuare 2 passi se ne effettua uno solo. Questa manovra necessita di una buona coordinazione: occorre mantenere un certo equilibrio per poter tirare con la stessa mano con cui avremmo tirato con il terzo tempo anche se il piede che stacca \u00e8 quello contrario. In genere si utilizza il secondo tempo per sviare il difensore che potrebbe prendere il ritmo del terzo tempo e stoppare il giocatore in attacco.\nSchiacciata.\nLa schiacciata \u00e8 senza dubbio la conclusione pi\u00f9 spettacolare della pallacanestro. Non a caso, gli atleti che si sono distinti nelle schiacciate sono rimasti i pi\u00f9 celebri (uno su tutti Michael \"Air\" Jordan). Dopo la schiacciata il giocatore non pu\u00f2 rimanere appeso al ferro, salvo per non cadere addosso ad un altro giocatore, altrimenti il \"colpevole\" viene sanzionato con un fallo tecnico. In favore dello spettacolo, questa infrazione viene spesso tollerata dagli arbitri, che fischiano solo quando il giocatore esagera nel rimanere \"appeso\", o comunque si issa sul ferro facendo leva sui bicipiti.\nAlley-oop.\nIl cosiddetto alley-oop \u00e8 una giocata estremamente spettacolare, che necessita di una buona coordinazione, doti atletiche e affiatamento tra due compagni. Un giocatore effettua un passaggio alto, normalmente non teso, verso il ferro (senza tirare), mentre un compagno salta, afferra la palla al volo e la schiaccia o appoggia a canestro.\nRimbalzo.\nIl rimbalzo \u00e8 un fondamentale importante tanto in difesa, dove d\u00e0 l'opportunit\u00e0 di ripartire in contropiede, quanto in attacco, dove offre una seconda possibilit\u00e0 di tiro. Consiste nell'afferrare la palla (che \"rimbalza\" sul ferro) dopo un tiro sbagliato. Sapersi piazzare a rimbalzo \u00e8 necessario per un buon giocatore, e fondamentale \u00e8 il \"tagliafuori\": si cerca di porsi davanti al proprio avversario e lo si tiene dietro, impedendogli di saltare a rimbalzo ed anticipandolo. Tra i migliori rimbalzisti del passato NBA figurano i pluripremiati Bill Russell, Wilt Chamberlain, Moses Malone, Dennis Rodman. Negli ultimi anni si sono distinti Ben Wallace e Kevin Garnett (vincitore della classifica dal 2004).\nTap-in.\nSe un giocatore salta a rimbalzo e, mentre \u00e8 ancora in aria, corregge la palla a canestro, si parla di \"tap-in\". \nTap-out.\nMovimento simile al \"tap-in\" nel quale la palla, dopo essere rimbalzata nel ferro, viene spinta fuori dall'anello da un giocatore saltato a rimbalzo. Situazione molto spettacolare di tap-out \u00e8 la \"Spazzata\", ovvero quando un giocatore evita che la palla entri nel canestro togliendola da esso: questo pu\u00f2 essere fatto solamente dopo che la palla abbia toccato il ferro del canestro; se questo gesto viene compiuto prima che la palla tocchi il ferro il canestro verr\u00e0 considerato valido (infrazione di Interferenza). L'infrazione di interferenza entra in atto quando un difensore devia la palla nel momento di traiettoria che parte dall'inizio della discesa della parabola fino al tocco di essa sul ferro. L'interferenza si pu\u00f2 chiamare anche se un difensore tira la retina o tocca ferro/tabellone/sostegno mentre c'\u00e8 un tiro e la parabola della palla \u00e8 in fase discendente.\nStoppata.\nLa stoppata \u00e8 una giocata difensiva che consiste nel fermare un tiro avversario solo dopo che il giocatore ha gi\u00e0 lasciato la palla (se la palla viene stoppata sulla mano dell'avversario si verifica un fallo) e prima che la palla abbia cominciato la sua parabola discendente verso il canestro (altrimenti il tiro \u00e8 valido e vengono comunque assegnati i 2 o i 3 punti). Ovviamente quest'ultima regola non viene applicata alle schiacciate. Quando il giocatore che tira appoggia la palla al tabellone (cio\u00e8 la fa rimbalzare contro il tabellone per farla entrare nel canestro), il tiro non pu\u00f2 pi\u00f9 essere stoppato a partire dal momento in cui la palla tocca il tabellone, nemmeno se \u00e8 ancora in fase ascendente e non discendente.\nBlocco.\nIn molti schemi della pallacanestro si sfruttano i \"blocchi\": un compagno di squadra si pone davanti all'avversario che vi sta marcando, dandovi la possibilit\u00e0 di \"sfruttare il blocco\" e lasciare sul posto il diretto avversario, bloccato dalla presenza del vostro compagno. Se si cerca di ostacolare il difensore muovendosi \u00e8 un fallo, si tratta di \"blocco in movimento\". Il blocco va portato a gambe basse, piazzandosi addosso all'avversario, che non deve avere spazio per passare. Il giocatore con la palla cerca quindi di passare il pi\u00f9 vicino possibile (o meglio spalla a spalla) al suo compagno, per non lasciare per niente spazio al difensore. In difesa si cerca di contrastare un blocco cambiando le marcature: chi marca il giocatore che porta il blocco prende il giocatore che lo sfrutta e viceversa. Altra alternativa consiste nel passare per \"terzi\", ovvero dietro bloccante e difensore, per non subire questo impedimento, lasciando per\u00f2 spazio per un tiro comodo all'attaccante. Il blocco viene usato anche in difesa per prendere il fallo di sfondamento\nPick &amp; Roll.\nIl movimento \"Pick &amp; Roll\", o \"L\", \u00e8 un classico gioco a due, e nasce dal blocco portato al palleggiatore. Il giocatore che porta un blocco si gira verso l'interno e chiama la palla. Ci sono diverse strategie che la difesa pu\u00f2 adottare per difendere sul pick &amp; roll. Pu\u00f2 cambiare, contenere, aiutare e recuperare, raddoppiare, passare \"dietro\", indirizzare verso la linea di fondo. Tuttavia \u00e8 molto importante la lettura della difesa per effettuare il tiro pi\u00f9 facile. La variante di questo gioco nella quale il bloccante si allarga lontano da canestro per poter effettuare un tiro da fuori si chiama Pick &amp; Pop.\nIl movimento del Pick &amp; Roll \u00e8 stato portato a livelli altissimi dalla celebre coppia degli Utah Jazz composta dal playmaker John Stockton e dall'ala grande Karl Malone.\nScarico.\nQuando il giocatore va in penetrazione i difensori della squadra avversaria si stringono in \"aiuto\" verso il centro dell'area: questo lascia alcuni compagni di squadra liberi, pronti a ricevere da chi \u00e8 penetrato il cosiddetto \"scarico\", un passaggio improvviso che mette in condizione chi lo riceve di tentare subito una soluzione d'attacco senza la pressione della difesa.\nTaglio.\nIl \"taglio\" \u00e8 il movimento compiuto da un giocatore senza la palla verso il canestro, finalizzato al ricevere un assist ed andare facilmente a segnare. Si cerca di passare davanti al proprio difensore, anticipandolo e quindi smarcandosi dall'avversario. Il \"back-door\" \u00e8 un taglio dell'attaccante generalmente lungo la linea di fondo campo muovendo verso il canestro. In questo caso, invece, si cerca di passare dietro il difensore (si chiama anche taglio-dietro) per sorprenderlo e ricevere il passaggio smarcante.\nFasi del gioco.\nAttacco.\nL'attacco nella pallacanestro non si basa su giocatori di ruolo specifici, ma \u00e8 anch'esso di squadra. Ogni giocatore, a seconda del suo ruolo, pu\u00f2 sfruttare o meno diverse possibilit\u00e0: tiro da fuori, penetrazione, gioco spalle a canestro e cos\u00ec via. Solitamente ogni squadra ha determinati schemi, studiati in modo da adattarsi ad ogni tipo di difesa che la squadra avversaria attua.\nDifesa.\nLa difesa nella pallacanestro \u00e8 un mezzo tecnico fondamentale per vincere le partite e misura il grado di maturit\u00e0 dei giocatori.\nTecnicamente la difesa si pu\u00f2 suddividere in tre settori di applicazione: difesa sul portatore di palla; difesa sul giocatore senza palla; difesa ai rimbalzi. Inoltre la squadra pu\u00f2 difendere a uomo oppure a zona, attuando o meno il pressing o il raddoppio sul portatore di palla. Differenza sostanziale tra la difesa ad uomo e quella a zona sta nel fatto che la prima segue lo spostamento del giocatore mentre la seconda quello della palla.\nDifesa sul portatore di palla.\nLa difesa sul portatore di palla \u00e8 di sicuro la pi\u00f9 difficile ed \u00e8 quella che necessita del maggior dispendio energetico. Tecnicamente il difensore dovr\u00e0 posizionarsi in posizione reattiva: gambe piegate, baricentro basso e braccia larghe, pronte ad ostacolare il palleggio ed il passaggio, facendo attenzione a non commettere falli, e posizionandosi davanti all'avversario, pi\u00f9 esattamente davanti al pallone, facendo attenzione a non farsi superare, ma obbligando, se possibile, l'arresto del palleggio. Di solito si chiede di non farsi superare nei primi 2 palleggi, al fine di facilitare l'aiuto da parte di un compagno. Il primo passo \u00e8, infatti, fondamentale per l'attaccante se vuole superare un difensore, e se questi riesce a contenere lo scatto sar\u00e0 pi\u00f9 facilmente aiutato dai compagni. Il difensore, a questo proposito, deve cercare di indirizzare l'attaccante dove vuole lui, disponendosi in maniera opportuna, costringendolo ad usare la mano \"debole\", cercando di spingere l'attaccante verso la linea di fondo o quella laterale, per poterlo poi \"chiudere\" in raddoppio con un compagno.\nDifesa sul giocatore senza palla.\nLa difesa sul giocatore senza palla richiede sia un'impostazione tecnica che una notevole attenzione. I punti cardine del difensore sono:\nIn aggiunta a questi due fattori, il difensore dovr\u00e0 essere pronto ad aiutare il compagno che difende sul portatore di palla. Si parla in questo caso di \"aiuto\" (di solito arriva dal compagno che marca l'uomo pi\u00f9 lontano dalla palla, che come detto prima si \u00e8 staccato dal suo uomo).\nDifesa a rimbalzo.\nLa difesa ai rimbalzi in seguito al tiro della squadra avversaria, richiede tecnica ed attenzione, ed \u00e8 strettamente legata alla difesa sul giocatore senza palla. I punti cardine per il difensore ai rimbalzi sono:\nIl giocatore che difende sul tiratore dovr\u00e0 invece disinteressarsi del pallone e tagliarlo fuori.\nRisulta ovvio che una cattiva marcatura sul giocatore senza palla, con una posizione errata del corpo, comporter\u00e0 una pessima difesa ai rimbalzi: da qui lo stretto legame tra i due movimenti difensivi.\nDifesa a uomo.\nNella difesa a uomo, ogni giocatore ha il compito di fronteggiare direttamente un avversario specifico, e di seguirlo per tutta la durata dell'azione, fatta eccezione per situazioni particolarmente pericolose nelle quali dovr\u00e0 andare in aiuto di un compagno. \u00c8 il tipo di difesa pi\u00f9 diffuso, e si basa solitamente su accoppiamenti tra giocatori con lo stesso ruolo e le stesse caratteristiche.\nDifesa a zona.\nNella difesa a zona, come dice il nome, ogni giocatore ha il compito di sorvegliare e difendere una zona di competenza, qualunque avversario vi si trovi. La difesa a zona lascia pi\u00f9 possibilit\u00e0 agli avversari di tirare da fuori, ma rende pi\u00f9 difficili (ovviamente se ben realizzata) le penetrazioni. Per questo tipo di difesa \u00e8 necessaria la comunicazione continua tra i compagni, per non lasciare zone scoperte. Apparentemente potrebbe sembrare una difesa meno faticosa di quella a uomo, ma la sensazione \u00e8 tale solo perch\u00e9 spesso la difesa a zona viene sottovalutata e attuata male. Si divide in zona pari (se i giocatori nella prima linea difensiva sono in numero pari) e in zona dispari (se i giocatori nella prima linea difensiva sono in numero dispari); le pi\u00f9 usate sono le zone 2-3 o 3-2 ma anche le zone 2-1-2 e 1-3-1 sono piuttosto utilizzate.\nAlla zona si pu\u00f2 abbinare il pressing ed il raddoppio di un avversario. Si pu\u00f2 usare anche un sistema di difesa \"misto\", con uno o pi\u00f9 giocatori che seguono l'attaccante a \"uomo\" e gli altri disposti a \"zona\"; di questo tipo la \"Box and One\" (4 giocatori a zona e 1 a uomo) e la \"triangolo e due\" (3 giocatori a zona e 2 ad uomo).\nSempre pi\u00f9 spesso si vedono difese miste o match-up: in un primo momento la squadra in difesa si schiera a zona, poi, subito dopo che la squadra avversaria ha effettuato il primo passaggio, ciascun difensore marca l'avversario che si trova davanti. \u00c8 un tatticismo abbastanza raffinato che ha l'obiettivo di confondere gli avversari e vanificare ogni schema offensivo predisposto per attaccare una difesa a zona.\nPer il minibasket \u00e8 vietata la difesa a zona.\nStatistiche.\nLa pallacanestro si presta a essere descritta tramite parametri statistici. Le statistiche pi\u00f9 frequentemente rilevate riguardano punti, percentuale di tiro, rimbalzi, assist, stoppate, palle recuperate e perse, falli commessi o subiti, sia per i singoli giocatori che per le squadre. Esistono inoltre parametri pi\u00f9 sofisticati, come quelli descritti di seguito.\nDoppia doppia e Tripla doppia.\nNel linguaggio cestistico si ha una doppia doppia o tripla doppia quando un giocatore va in doppia cifra in rispettivamente due o tre diverse categorie di statistiche considerate positive (quindi ad esempio non le palle perse). La tripla doppia pi\u00f9 ricorrente \u00e8 quella Punti-Assist-Rimbalzi. \u00c8 una statistica molto difficile da \"realizzare\", infatti solo due giocatori sono riusciti a tenerla come media in un'intera stagione: Oscar Robertson in quella del 1961-1962 e Russell Westbrook in quella del 2016-2017, del 2017-2018 e del 2018-2019. Westbrook \u00e8 inoltre stato il primo nella storia della NBA a mantenere la tripla doppia di media per due e successivamente tre stagioni di fila.\nNel campionato di pallacanestro italiano esistono 6 voci positive, poich\u00e9 a fianco di assist, punti, rimbalzi, stoppate e recuperi, la Lega Basket conteggia anche i falli subiti in quanto concorrono positivamente alla determinazione della valutazione (parametro presente in Europa e nelle competizioni internazionali, ma non in NBA).\nLa Quadrupla doppia.\nUna quadrupla doppia si raggiunge andando in doppia cifra in quattro delle cinque categorie statistiche. Nella storia dell'NBA solo quattro giocatori ne sono stati capaci: Alvin Robertson (riuscito nell'impresa grazie alle sole palle rubate e non le stoppate come i prossimi), Hakeem Olajuwon, David Robinson, Nate Thurmond.\n\u00c8 virtualmente possibile realizzare anche una quintupla doppia, ma nessuno c'\u00e8 mai riuscito. Pi\u00f9 accessibile, ma comunque raro perch\u00e9 indice di grande versatilit\u00e0, \u00e8 invece realizzare un 5x5, altro tipo di statistica che richiede sempre 5 specialit\u00e0 diverse, ma abbassa a 5 il livello da raggiungere. Hakeem Olajuwon ne ha messe a segno ben 6.\nLa valutazione.\nDa diversi anni \u00e8 in uso un sistema di calcolo che considera diversi parametri, sia in positivo che in negativo.In positivo:\nIn negativo:\nIl risultato \u00e8 un punteggio che d\u00e0 ragione della complessiva prestazione in campo di un giocatore. All'occhio salta subito il dato delle stoppate prese: un giocatore che si vede respingere un tiro da un avversario riceve infatti un -2, che equivale alla somma del punto in meno per il tiro sbagliato e del punto sottratto per la stoppata subita.\nDiffusione.\nLe grandi squadre della NBA.\nNel campionato NBA le franchigie pi\u00f9 vittoriose di sempre sono i Boston Celtics guidati da Bill Russell e Bob Cousy che vinsero undici titoli in tredici anni dal 1959 al 1968 (di cui otto consecutivi tra il 1959 ed il 1966), i Chicago Bulls dell'era Jordan - Pippen (6 titoli tre di seguito ben due volte nel 1991-1992-1993 e 1996-1997-1998), i Los Angeles Lakers di Magic Johnson e Kareem Abdul-Jabbar (5 titoli negli anni '80, quando inscenarono memorabili sfide con i Boston Celtics di Larry Bird e Kevin McHale) e poi quelli di Kobe Bryant, Shaquille O'Neal e Phil Jackson che inanellarono tre campionati consecutivi dal 2000 al 2002, e i San Antonio Spurs di Tim Duncan; per non dimenticare i Golden State Warriors di Stephen Curry con 3 titoli in 4 anni e i Miami Heat di LeBron James, Dwyane Wade e Chris Bosh. Le squadre con pi\u00f9 titoli in assoluto sono i Celtics e i Lakers con 17 titoli, e pi\u00f9 staccati i Bulls e i Warriors con 6.\nLa pallacanestro in Europa.\nIn Europa la pallacanestro \u00e8 caratterizzata da un sostanziale equilibrio di forze tra le squadre al vertice ma alcune pi\u00f9 di altre hanno segnato la storia della Coppa dei Campioni, l'odierna Eurolega nata dopo la scissione del 2001 tra ULEB e FIBA, competizione internazionale dove si confrontano i team di alto livello dei rispettivi campionati nazionali.\nLe squadre pi\u00f9 titolate del panorama cestistico del vecchio continente sono: Real Madrid detentore di 8 Coppe dei Campioni e partecipante a 6 finali, Pallacanestro Varese col record di 10 finali consecutive dal 1970 al 1979 di cui 5 sono le vittorie, CSKA Mosca, Panathinaikos Atene e Maccabi Tel Aviv con 6 trofei, Olimpia Milano, ASK Riga, Jugoplastika Split e Olympiakos Pireo con 3, KK Cibona, FC Barcelona, Virtus Bologna e Pallacanestro Cant\u00f9 con 2, Virtus Roma, Partizan Belgrado, BC Zalgiris ecc. con 1.\nLa pallacanestro alle Olimpiadi.\nIl torneo olimpico, ancor pi\u00f9 dei campionati mondiali, \u00e8 stato luogo, in passato, di grandissime rivalit\u00e0 tra squadre nazionali, e quindi di leggendarie partite. Infatti, durante la Guerra Fredda, le partite tra gli Stati Uniti e l'Unione Sovietica davano origine a scontri che andavano ben oltre il solo risultato sportivo. Storico rimane l'episodio accaduto durante la cerimonia di premiazione ai Giochi olimpici di Monaco di Baviera 1972, quando dopo aver perso in finale contro l'Unione Sovietica per un solo punto in un grande clima di contestazione arbitrale, gli Stati Uniti non si presentarono per ritirare la medaglia d'argento. \u00c8 fatto noto che molti atleti di quella squadra, alcuni dei quali ormai deceduti, abbiano lasciato detto ai posteri di desiderare di non ricevere mai quella medaglia.\nIl torneo che pi\u00f9 si ricorder\u00e0 negli anni fu quello di Barcellona 1992, quando per regolamento anche gli atleti professionisti diventarono eleggibili per le competizioni olimpiche. Questa innovazione permise agli Stati Uniti di portare alle Olimpiadi le stelle della NBA, creando la squadra di pallacanestro pi\u00f9 forte di tutti i tempi: il \"Dream Team\". Questa squadra contava tra le sue file alcuni dei migliori giocatori della storia: Michael Jordan, Larry Bird, Magic Johnson, Charles Barkley, Scottie Pippen, David Robinson, Chris Mullin, Karl Malone, John Stockton, Clyde Drexler e Patrick Ewing, con l'aggiunta di un giocatore che allora proveniva dalla NCAA (il campionato universitario statunitense), Christian Laettner della Duke University. Quella squadra da sogno vinse tutte le partite del torneo con notevole facilit\u00e0, aggiudicandosi l'oro e la gloria olimpica.\nDa Montr\u00e9al 1976, fu introdotto anche il torneo femminile.\nLa realt\u00e0 dello street basketball e i playground.\nOggi virtualmente ogni scuola media superiore (\"high school\") negli Stati Uniti ha una squadra di pallacanestro per competizioni di tipo varsity.\nNonostante la pallacanestro sia nata in una palestra ha visto, principalmente negli Stati Uniti, il proliferare nelle leghe professionistiche di nuovi talenti provenienti dal mondo dello \"street basketball\", la pallacanestro di strada, giocata nei campetti cittadini, i cosiddetti \"playground\".\nI \"playground\" americani sono divenuti cos\u00ec celebri che intorno ad essi si \u00e8 creato un alone di leggenda che ha alimentato la passione per la pallacanestro dei giovani giocatori di tutto il mondo.\nVarianti.\nIl movimento che si occupa della pallacanestro dedicata ai minori di 12 anni \u00e8 conosciuto come minibasket; quello invece dedicato agli over-30 \u00e8 conosciuto come maxibasket.\nA causa della sua popolarit\u00e0, la pallacanestro ha dato vita ad altri sport, simili in linea generale ma diversi per quanto riguarda le regole di gioco. Gi\u00e0 nei primi anni di vita, il gioco di Naismith fu adattato da Senda Berenson Abbott per le donne. La differenza principale consisteva nella posizione delle giocatrici, che venivano ripartite in tre zone del campo dalle quali non potevano spostarsi. La variante femminile si evolse successivamente nel basquette, chiamato anche \"6 on 6 basketball\", e nel netball. Il primo non \u00e8 pi\u00f9 ufficialmente praticato dagli anni novanta, il secondo \u00e8 ancora diffuso soprattutto in Oceania.\nLa variante principale \u00e8 quella della pallacanestro giocata 3 contro 3, a cui prendono parte due squadre da tre giocatori in campo ciascuna. Si gioca a met\u00e0 campo. Sviluppatasi a partire dalla fine degli anni ottanta negli Stati Uniti dal 2020 sar\u00e0 alle olimpiadi come sport ufficiale. Un esempio in Italia \u00e8 il torneo nazionale Join the game per le fasce d'et\u00e0 under 13 e under 14.\nUna variante che ha avuto un grande seguito \u00e8 il basket in carrozzina, sport paralimpico. Le regole sono molto simili, le differenze risiedono in alcune infrazioni: non \u00e8 consentito sollevarsi dal sedile della carrozzina, avanzare con la palla senza palleggiare dopo due spinte e sollevare da terra contemporaneamente le due ruote posteriori con la palla in mano. \u00c8 gestito dall'International Wheelchair Basketball Federation.\nAltre varianti sono: il korfball, popolare per la possibilit\u00e0 per uomini e donne di giocare insieme; il beach basket, che si gioca sulla sabbia senza poter palleggiare; lo streetball, che solitamente si gioca nei playground o comunque all'aperto; il waterbasket, che si gioca in piscina e combina la pallacanestro con la pallanuoto.\nEsiste anche lo Slamball: in questa variante della pallacanestro bisogna portare la palla nel canestro avversario saltando su un tappeto elastico. Per proteggersi da eventuali urti causati dalle acrobazie i giocatori portano delle protezioni adeguate. I canestri in schiacciata valgono tre punti, cos\u00ec come quelli effettuati dal di fuori dell'area; gli altri ne valgono due.\nLa pallacanestro nei media.\nFumetti e libri.\nTra i romanzi dedicati a questo sport, \u00e8 doveroso ricordare \"E se c'ero, dormivo\" di Francesco Piccolo, \"Tre volte invano\" di Emiliano Poddi e \"Due sotto canestro\" di Luca Cognolato, gli unici in lingua italiana.\nAltro romanzo in parte dedicato a questo sport \u00e8 \"Radio Niente\" di Francesco D'Adamo."}
{"id": "2372953", "revid": "125306692", "url": "https://it.wikipedia.org/wiki?curid=2372953", "title": "Senato (Australia)", "text": "Il Senato (in inglese: \"Senate\") \u00e8 la camera alta del Parlamento australiano, e i suoi membri sono eletti dal popolo con un sistema proporzionale per un mandato della durata di sei anni. La camera bassa \u00e8 invece la Camera dei rappresentanti.\nSecondo la Costituzione australiana, il Senato deve:\nIl numero di senatori \u00e8 cambiato negli anni. Originariamente, la Costituzione prevedeva sei senatori per ogni Stato e quindi un totale di 36 senatori. Nel 1948 si decise di aumentare da sei a dieci il numero di senatori per Stato, raggiungendo quota 60. Il totale fu portato a 64 quando, a partire dal 1975, ai due territori dell'Australia fu consentito di eleggere due senatori ciascuno. L'ultimo aumento risale al 1984, quando fu stabilito che ogni Stato eleggesse 12 senatori.\nIl Senato australiano conta dunque 76 membri: 12 per ciascuno dei 6 Stati e 2 per ciascuno dei 2 Territori. I senatori eletti negli Stati rimangono in carica sei anni, quelli eletti nei Territori tre anni. I seggi di spettanza degli Stati, inoltre, sono soggetti a rinnovo parziale ogni 3 anni: ad ogni tornata, pertanto, sono rinnovati complessivamente 40 seggi (6 senatori su 12 in ciascuno Stato, nonch\u00e9 i 2 senatori di ciascun Territorio).\nStoria.\nL'Atto di Costituzione del Commonwealth di Australia (1900) istitu\u00ec il Senato all'interno del sistema di governo del Paese. In confronto con altri sistemi di governo, il Senato australiano presenta caratteristiche particolari. A differenza delle altre camere alte del sistema Westminster, esso non \u00e8 un organo vestigiale con un potere legislativo limitato. Piuttosto, riveste un ruolo attivo nell'attivit\u00e0 legislativa. Anzich\u00e9 prendere a modello la Camera dei Lord britannica, infatti, ci si \u00e8 ispirati in parte al Senato americano, anche per l'uguale rappresentanza garantita a tutti gli Stati.\nCome altre camere alte, il Senato australiano non ha il potere di approvare leggi di bilancio o che impongono nuove tasse; tale funzione \u00e8 riservata alla camera bassa. \nNella strutturazione del Senato si riflette il desiderio dei Costituenti di assegnare a tale camera una funzione stabilizzatrice all'interno del sistema democratico (stessa funzione assolta dal precedente Consiglio legislativo). Inoltre, emerge anche la volont\u00e0 degli Stati pi\u00f9 piccoli di ottenere un certo potere al Senato in modo da far s\u00ec che gli interessi degli Stati pi\u00f9 popolosi, che possono contare su un numero elevato di seggi alla Camera dei rappresentanti, non dominino totalmente il governo del Paese. \nCasi di contrasto tra i rami del Parlamento.\nSe il Senato rifiuta ripetutamente di approvare una legge gi\u00e0 approvata dalla camera bassa, il Governo pu\u00f2 abbandonare il progetto di legge, rivederlo oppure, in alcuni casi stabiliti dall'Articolo 57 della Costituzione, il Primo ministro pu\u00f2 raccomandare al Governatore Generale di sciogliere l'intero Parlamento con una doppia dissoluzione. Tale espressione sta a significare che sia il Senato sia la Camera dei Rappresentanti sono rieletti per intero e non solo per met\u00e0 come nelle normali elezioni. Dopo le elezioni che seguono al doppia dissoluzione, se la legge in questione viene riproposta e viene ancora bocciata dal Senato, il Governatore Generale pu\u00f2 decidere di convocare una seduta congiunta delle due camere per cercare di far approvare la legge. Questa situazione si \u00e8 verificata una volta soltanto nel 1974. \nNel 2003, l'allora Primo Ministro australiano John Howard sollev\u00f2 la questione della necessit\u00e0 di una revisione di tale sistema per la risoluzione di questi casi di disaccordo tra le due camere. Tuttavia, la proposta \u00e8 stata presto abbandonata."}
{"id": "2372957", "revid": "599", "url": "https://it.wikipedia.org/wiki?curid=2372957", "title": "Bhaskaracharya", "text": ""}
{"id": "2372961", "revid": "599", "url": "https://it.wikipedia.org/wiki?curid=2372961", "title": "Bhaskara Acharya", "text": ""}
