{"id": "2195865", "revid": "767487", "url": "https://it.wikipedia.org/wiki?curid=2195865", "title": "Il mondo della foresta", "text": "Il mondo della foresta (\"The Word for World is Forest\") \u00e8 un romanzo di fantascienza di Ursula K. Le Guin pubblicato nel 1976, ampliamento di un'omonima opera pi\u00f9 breve, pubblicata nel 1972 all'interno dell'antologia \"Again, Dangerous Visions\" curata da Harlan Ellison, vincitrice del Premio Hugo per il miglior romanzo breve e candidata all'analogo Premio Nebula.\n\u00c8 il sesto romanzo, in ordine di pubblicazione e non di cronologia interna, del Ciclo dell'Ecumene.\nTrama.\nIl romanzo si svolge a New Tahiti, un pianeta in origine ricoperto da una densa foresta e abitato da una razza umana dedita alla caccia e appartenente allo stesso ceppo di quella terrestre. I nativi sono soggetti ad un duro sfruttamento da parte di una colonia della Terra gestita dai militari con il fine principale di utilizzare le risorse forestali del pianeta. Il legno \u00e8 infatti diventato un bene di lusso perch\u00e9 la Terra \u00e8 ormai completamente priva di vegetazione arborea.\nI terrestri considerano gli abitanti locali inferiori e non riconoscono la loro civilt\u00e0, essenzialmente basata sull'autocoscienza e sulla spiritualit\u00e0. Lo sfruttamento coloniale tende poi a provocare gravi danni al clima e all'ecosistema forestale del pianeta, e le indicazioni impartite dal governo terrestre per rendere questo sfruttamento sostenibile nel tempo vengono sistematicamente disattese.\nIl romanzo racconta dello scontro anche armato tra gli indigeni e i terrestri, con sullo sfondo la crescente importanza che l'Ecumene si trova a rivestire."}
{"id": "2195867", "revid": "1305772", "url": "https://it.wikipedia.org/wiki?curid=2195867", "title": "Coppa Italia 2005-2006 (calcio a 5)", "text": "La ventunesima edizione della Coppa Italia di calcio a 5 si \u00e8 svolta tra il 2 ed il 6 febbraio 2006 al palasport \"Stefano Gallo\" di Catanzaro."}
{"id": "2195873", "revid": "106872", "url": "https://it.wikipedia.org/wiki?curid=2195873", "title": "SSV-679 Kamchatka (nave AGI)", "text": ""}
{"id": "2195875", "revid": "339392", "url": "https://it.wikipedia.org/wiki?curid=2195875", "title": "TV Svizzera", "text": ""}
{"id": "2195876", "revid": "106872", "url": "https://it.wikipedia.org/wiki?curid=2195876", "title": "Classe Zhuk (motovedetta)", "text": ""}
{"id": "2195877", "revid": "339392", "url": "https://it.wikipedia.org/wiki?curid=2195877", "title": "Classe Mirazh (pattugliatore)", "text": ""}
{"id": "2195903", "revid": "661526", "url": "https://it.wikipedia.org/wiki?curid=2195903", "title": "Pianificazione linguistica", "text": "Con pianificazione linguistica ci si riferisce a sforzi deliberati di influenzare il comportamento altrui relativamente all'acquisizione, alla struttura o alla collocazione funzionale di una lingua. Tale attivit\u00e0 includer\u00e0 tipicamente lo sviluppo di traguardi, obiettivi e strategie per cambiare il modo in cui la lingua viene utilizzata. A livello governativo, la pianificazione linguistica prende la forma di politica linguistica.\nMolte nazioni hanno organismi di regolamentazione linguistica (ad esempio la \"Direzione Generale per la Traduzione della Commissione Europea\" ), che hanno il compito specifico di formulare ed attuare le politiche di pianificazione linguistica. Gli aspetti economici della pianificazione linguistica possono essere anche rilevanti - si pensi per esempio ai mercati di prodotti fortemente connessi alla lingua (film, libri, software, ecc.) - e sono oggetto di studio della economia linguistica.\nCaratteristiche.\nIl termine \"pianificazione linguistica\" \u00e8 solitamente riferito al terzo mondo, il primo interessato dal fenomeno, che si pu\u00f2 intendere quale strumento per la costituzione di lingue nazionali standardizzate come parte della modernizzazione e costruzione di una nazione. In realt\u00e0 la pianificazione linguistica non \u00e8 un fenomeno n\u00e9 particolarmente recente, n\u00e9 confinato al terzo mondo.\nLa pianificazione linguistica non \u00e8 necessariamente riferita a popolazioni di livello nazionale. Il fenomeno \u00e8 infatti verificabile in gruppi etnici, religiosi e occupazionali. Nel caso di comunit\u00e0 linguistiche divise da confini politici, la pianificazione pu\u00f2 coinvolgere anche pi\u00f9 di una nazione (a livello governativo e non governativo) oppure organismi e conferenze internazionali o regionali.\nUn'organizzazione internazionale (residente negli Stati Uniti) che si occupa in modo considerevole di pianificazione linguistica per il mondo (specialmente se lingue non ancora scritte) \u00e8 la SIL International.\nLa pianificazione linguistica pu\u00f2 anche essere un fenomeno discendente da movimenti sociali o politici, come il movimento per la lingua non sessista negli Stati Uniti, di radici femministe, o il movimento N'Ko nell'Africa occidentale.\nCategorie.\nLa pianificazione linguistica pu\u00f2 essere divisa in tre categorie:\nPianificazione del corpus.\nPer pianificazione del corpus linguistico s'intende l'intervento prescrittivo nel \"corpus\" di una lingua, ossia nel complesso delle sue forme espressive. Ci\u00f2 si pu\u00f2 ottenere creando parole o espressioni nuove, modificandone di vecchie o selezionando tra forme alternative. La pianificazione del corpus mira a sviluppare le risorse di una lingua in modo che essa divenga un mezzo appropriato di comunicazione per argomenti e forme di discorso moderne, dotato della terminologia richiesta per l'uso nel campo amministrativo, educativo, ecc. La pianificazione del corpus \u00e8 spesso collegata alla standardizzazione di una lingua, che implica la predisposizione di un'ortografia, di una grammatica e di un dizionario di tipo normativo per la guida degli scrittori e dei parlanti di una comunit\u00e0 linguistica. Anche gli sforzi per il purismo linguistico e l'esclusione di parole straniere (il cosiddetto protezionismo linguistico) fanno parte della pianificazione del corpus, cos\u00ec come la riforma ortografica e l'introduzione di nuovi sistemi di scrittura (ad esempio quello della lingua turca). Per una lingua in precedenza non scritta, il primo passo nella pianificazione linguistica \u00e8 lo sviluppo di un sistema di scrittura.\nPianificazione dello status.\nLa pianificazione dello status linguistico si riferisce agli sforzi deliberati di allocare le funzioni delle lingue e delle alfabetizzazioni all'interno di una comunit\u00e0 linguistica. Essa implica scelte di status, che rendono una particolare lingua o variet\u00e0 una \"lingua ufficiale\", \"lingua nazionale\", ecc. Spesso ci\u00f2 comporta di elevare una lingua o dialetto al rango di variet\u00e0 di prestigio, il che pu\u00f2 avvenire a spese dei dialetti concorrenti. La pianificazione dello status \u00e8 spesso parte integrante della creazione di un nuovo sistema di scrittura. Non a caso essa tende ad essere l'aspetto pi\u00f9 controverso della pianificazione linguistica (vedi l'articolo su \"politica linguistica\").\nPianificazione dell'acquisizione.\nLa pianificazione dell'acquisizione linguistica riguarda l'insegnamento e l'apprendimento di lingue nazionali, seconde lingue o lingue straniere. Questo implica l'impegno ad incrementare il numero di persone che usano quella lingua, la sua distribuzione e la sua alfabetizzazione, ottenuti mediante la creazione di nuove opportunit\u00e0 e incentivi per l'apprendimento. Tali sforzi possono basarsi su politiche di assimilazione o pluralismo. La pianificazione dell'acquisizione \u00e8 direttamente collegata alla diffusione linguistica. Mentre la pianificazione linguistica \u00e8 normalmente di competenza dei governi nazionali, regionali o locali, organismi come il British Council, l'Alliance fran\u00e7aise, l'Instituto Cervantes, il Goethe-Institut, la Societ\u00e0 Dante Alighieri, l'Instituto Cam\u00f5es e pi\u00f9 recentemente il Confucius Institute sono anch'essi molto attivi a livello internazionale per promuovere l'istruzione nelle rispettive lingue."}
{"id": "2195908", "revid": "6923", "url": "https://it.wikipedia.org/wiki?curid=2195908", "title": "Torres de Quart", "text": "Le Torres de Quart (dette anche \"Porta de Quart\") sono una porta che si apre lungo il tratto delle antiche mura urbane di Valencia, in Spagna. Insieme alle \"Torres de Serrans\" formano l'esempio pi\u00f9 importante dell'architettura militare valenziana.\nLa porta deve il suo nome alla localit\u00e0 di Quart de Poblet, nella cui direzione si affaccia, ed ha storicamente costituito l'accesso a Valencia da occidente (Madrid e Castiglia). Le \"torres de Quart\" sono ubicate all'intersezione di due strade importanti: \"carrer de Quart\", che dal centro cittadino mena verso ovest, e \"carrer de Guillem de Castro\", che incrocia quest'ultima in direzione N-S seguendo il tracciato dell'antica strada di circonvallazione.\nCon la demolizione delle mura cittadine durante la seconda met\u00e0 del secolo XIX la \"porta de Quart\" fu risparmiata; le torri superstiti, ora apprezzabili in tutta la loro elevazione, diedero quindi alla porta il nome di \"torres de Quart\" che oggi costituisce la denominazione pi\u00f9 comune del monumento.\nStoria.\nLe \"Torres de Quart\" furono costruite dai \"maestri nella nobile arte della pietra\" Francesc Baldomar e Pere Compte dal 1441 al 1460, con interventi di Tom\u00e1s Oller e Jaume P\u00e9rez. Lo stile architettonico delle torri \u00e8 gotico valenzano tardivo ed ha ispirato simili architetture coeve nell'area italiana, come Porta Soprana a Genova e le torri del Maschio Angioino a Napoli; queste ultime in particolare furono disegnate dal maiorchino Sagrera e realizzate da maestri aragonesi proprio durante il dominio di Alfonso V d'Aragona in citt\u00e0.\nDal 1626 al secolo XVIII le torri ospitarono al loro interno il carcere femminile. Furono poi danneggiate in epoca napoleonica durante la guerra d'indipendenza spagnola: ancor oggi \u00e8 possibile vedere le tracce delle palle di cannone sull'esterno delle torri. Fino al 1874 la \"porta de Quart\" fu anche nota come \"Porta de la cal\u00e7\" (\"Porta della calce\") perch\u00e9 attraverso di essa doveva entrare in citt\u00e0 la calce destinata all'imbiancatura delle abitazioni.\nNel 1931 le torri furono dichiarate monumento storico-artistico nazionale e sono ora protette dalla legge 16/1985 che tutela il patrimonio storico spagnolo."}
{"id": "2195921", "revid": "729019", "url": "https://it.wikipedia.org/wiki?curid=2195921", "title": "Isola di Loreto", "text": "L'isola di Loreto (in lombardo \"Isola de Lor\u00e9t\") sorge nel Lago d'Iseo, a nord di Montisola, ed \u00e8 una propriet\u00e0 privata.\nL'isola \u00e8 registrata nella mappa censuaria di Siviano, una frazione del Comune di Monte Isola.\nStoria.\nAlla fine del Quattrocento l'isola fu acquistata dalle Suore di Santa Chiara di Brescia, che vi installarono un convento. La struttura venne per\u00f2 dismessa gi\u00e0 entro il 1580 quando, durante la visita di Carlo Borromeo, si ricorda la presenza di un eremita di nome Pietro.\nNel 1696 Vincenzo Maria Coronelli, geografo veneziano, ricorda l'isola come di propriet\u00e0 degli eredi del Conte Alessandro Martinengo.\nLo scrittore Costanzo Ferrari, nel suo romanzo storico \"Tiburga Oldofredi - Scene storiche del secolo XIII\" pubblicato nel 1847, ambienta sull'isola alcune scene.\nLo storico Gabriele Rosa ricorda a fine Ottocento che vi erano tracce di \"ruderi di mura e di due torricelle quadrate\", probabilmente resti di antiche fortificazioni, e \"le vestigia di cappelletta volta ad oriente, come si usava prima del 1500\". Anche nella \"Guida alpina della provincia di Brescia\" del 1889, viene riportata sull'isola la presenza di alcuni antichi conventi abbandonati e di uno in buono stato di conservazione.\nL'isola divenne poi di propriet\u00e0 della Duchessa Felicita Bevilacqua La Masa, e dopo la sua morte, con un atto del 9 ottobre 1900, venne venduta al comm. Vincenzo Richeri, capitano di vascello nella Regia Marina.\nNel decennio successivo, il cav. Vincenzo Richieri costru\u00ec sull'isola un castello in stile neogotico attorno al quale cre\u00f2 un giardino ricco di conifere, un porticciolo e due torrette faro."}
{"id": "2195924", "revid": "28057", "url": "https://it.wikipedia.org/wiki?curid=2195924", "title": "Filippo Salviati", "text": "Biografia.\nAppartenente a una delle pi\u00f9 ricche e influenti famiglie fiorentine, i Salviati, Filippo rimase orfano giovanissimo e fu allevato dallo zio Antonio che volle avviarlo alla cura degli interessi finanziari della famiglia che Filippo abbandon\u00f2 per dedicarsi allo studio della matematica e della fisica.\nAccademico della Crusca nel 1610 e dei Lincei nel 1612, fu amico e forse allievo di Galilei, che gli dedic\u00f2 nel 1613 l\"'Istoria e dimostrazioni intorno alle macchie solari\" che fu scritta nella villa del Salviati, a Lastra a Signa, villa delle Selve, di propriet\u00e0 della famiglia, dove ospit\u00f2 il suo amico Galileo Galilei. Trasferitosi in Spagna, forse per una non risolta questione d'onore con Bernadetto de' Medici, mor\u00ec all'et\u00e0 di 32 anni a Barcellona.\nLa fama di Filippo Salviati oggi \u00e8 legata soprattutto alla scelta di Galileo di immaginarlo tra i protagonisti del suo \"Dialogo sopra i due massimi sistemi del mondo\", nella qualit\u00e0 di difensore del sistema copernicano. A suo tempo fu noto in Italia ed Europa per la sua dottrina e per le matematiche. "}
{"id": "2195925", "revid": "118681365", "url": "https://it.wikipedia.org/wiki?curid=2195925", "title": "Feste galanti", "text": "Feste galanti (\"F\u00eates Galantes\") \u00e8 una raccolta di poesie di Paul Verlaine edita per la prima volta nel 1869 in 360 esemplari, da Lemerre e, come per i \"Po\u00e8mes saturniens\", sempre a spese del poeta. Grazie alla musica del suo amico Claude Debussy questa raccolta venne ad avere molta risonanza, come per l'Apres-midi d'un Faune di St\u00e9phane Mallarm\u00e9. Insieme con \"La Bonne Chanson\" e \"Romances sans paroles\" rimane, rispetto a tutte le altre numerose produzioni, un'opera abbastanza organica.\nPoetica delle F\u00eates.\nVerlaine sembra riproporre Arlecchini, Colombine, Pierrot, quasi fossero riesumati dall'immaginario pittorico settecentesco di un Watteau o di un Boucher; su uno sfondo artificiale in cartapesta si muovono personaggi in maschera, occasionali, coi loro monologhi, inascoltati, in uno scenario tra sogno e realt\u00e0, e cos\u00ec \u00ab Cantano tutti in modo minore /\nl'amore vincente e la vita opportuna \u00bb ma sembra che abbiano tutta \u00ab l'aria di non credere alla loro felicit\u00e0 \u00bb.\nIl dramma viene evidenziato dal contrasto che esiste immutabile ed eterno tra l'apparente frivolezza dei personaggi e il ruolo loro imposto che si trovano a monologare. I loro gesti sembrano estranei ed ogni maschera forma un quadretto a parte.\nEsegesi critica.\nRenato Minore. \nMario Pasi. \nBibliografia.\n \"Oeuvres po\u00e9tiques compl\u00e8tes\", Bibliot\u00e8que de la pl\u00e9iade, texte \u00e9tabli et annot\u00e9 par Y.-G. Le Dantec, Nouvelle \u00e9dition revis\u00e9e par J. Borel, 1962.\n \"Oeuvres compl\u00e8tes de P. V.\", texte \u00e9tabli et annot\u00e9 par H. de Bouillane de Lacoste et J. Borel, le Club du Meilleur Livre, 2 voll., 1959-1960."}
{"id": "2195926", "revid": "767487", "url": "https://it.wikipedia.org/wiki?curid=2195926", "title": "Rare &amp; Unreleased Recordings from the Golden Reign of the Queen of Soul", "text": "Rare &amp; Unreleased Recordings from the Golden Reign of the Queen of Soul \u00e8 una raccolta di successi registrati dal 1966 al 1973 della cantante Aretha Franklin."}
{"id": "2195928", "revid": "103571244", "url": "https://it.wikipedia.org/wiki?curid=2195928", "title": "Brajo Fuso", "text": "Biografia.\nSi laurea in medicina e chirurgia nel 1923 e si specializza in odontostomatologia nel 1926. Inventore del moderno \u201criunito\u201d (mobile sanitario-sedia da dentista) nel 1942 e di diversi farmaci. Consegue alcuni brevetti in campo medico odontostomatologico e farmaceutico. Precursore della implantologia endo-ossea.\nInizia l'attivit\u00e0 artistica nel 1943 su stimolo della moglie Elisabetta Rampielli (Bettina), valida pittrice e tiene delle mostre personali. Fin dagli anni '30 scrive poesie (riunite nel volume Le Zavorre, pubblicate postume), canzoni, commedie, romanzi. Nel 1931 scrive \"Occhiopino\", pubblicato nel 1948 e poi \"Il Chinchibatte\" e \"L'Uovo rosso\", racconti fiabeschi.\nNel 1960 inizia la creazione del Fuseum, un complesso architettonico con un parco costellato di sue opere d'arte ed una galleria espositiva oggi aperta al pubblico e inserita nel Sistema Museale della Regione Umbria.\nL'opera di Fuso \u00e8 stata definita D\u00e9brisart o Arte del Rottame dall'amico Andr\u00e9 Verdet; Fuso infatti sperimentava utilizzando ogni tipo di materiale povero o di recupero."}
{"id": "2195933", "revid": "21610461", "url": "https://it.wikipedia.org/wiki?curid=2195933", "title": "Cultura antifascista", "text": ""}
{"id": "2195935", "revid": "767487", "url": "https://it.wikipedia.org/wiki?curid=2195935", "title": "Rakaca", "text": "Rakaca \u00e8 un comune dell'Ungheria di 839 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2195936", "revid": "76963", "url": "https://it.wikipedia.org/wiki?curid=2195936", "title": "Suzanna Hamilton", "text": "Biografia.\nIl ruolo che le ha conferito maggiore notoriet\u00e0 \u00e8 stato quello di Julia nel moderno adattamento cinematografico del romanzo \"1984\" di George Orwell, il film britannico \"Orwell 1984\" (1984), in cui ha interpretato l'amante di Winston Smith, a sua volta interpretato da John Hurt. Recita spesso parti di personaggi enigmatici, che tendono a combinare l'apparenza di una tenerezza infantile e di una vulnerabilit\u00e0 con un accenno di provocante sessualit\u00e0.\nIl suo modo di fare disinibito e naturale mentre recitava scene di nudo in \"1984\" fece guadagnare all'allora ventiquattrenne attrice una notoriet\u00e0 tale da poter essere paragonata a quella del film stesso. La Hamilton ha scelto di ritirarsi dalla recitazione per prendersi cura del proprio figlio Lowell, nato il 5 ottobre 1993. Appare talvolta in televisione e continua a dedicarsi al teatro e al doppiaggio."}
{"id": "2195945", "revid": "666668", "url": "https://it.wikipedia.org/wiki?curid=2195945", "title": "Coppa Italia 2004-2005 (calcio a 5)", "text": "La ventesima edizione della Coppa Italia di calcio a 5 si \u00e8 svolta tra il 15 ed il 18 aprile 2005 presso il Pala San Giacomo di Conversano."}
{"id": "2195946", "revid": "19933", "url": "https://it.wikipedia.org/wiki?curid=2195946", "title": "L'agnello salterello", "text": ""}
{"id": "2195947", "revid": "729019", "url": "https://it.wikipedia.org/wiki?curid=2195947", "title": "Rakacaszend", "text": "Rakacaszend \u00e8 un comune dell'Ungheria di 368 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n.\nStoria.\nIl vecchio nome del villaggio era Szend che significa \"Santo\". La chiesa del paese \u00e8 stata costruita nel secolo XIV. La famiglia proprietaria del villaggio si chiamava \"Szendi\".\nFu distrutto nel secolo XVI dopo la caduta di Buda ad opera dei Turchi e fu ripopolato un secolo dopo dai nuovi proprietari, la famiglia Lor\u00e1ntffy e la R\u00e1k\u00f3czi."}
{"id": "2195949", "revid": "1573940", "url": "https://it.wikipedia.org/wiki?curid=2195949", "title": "Pieve di Sant'Ippolito a Martura", "text": "La pieve di Sant'Ippolito a Martura era un edificio religioso situato nel territorio comunale di Cinigiano. La sua esatta ubicazione era in localit\u00e0 \"Santa Marta\", presso il Castello di Colle Massari, rispetto al quale si trovava poco a ovest.\nStoria e descrizione.\nDi origini medievali, la pieve \u00e8 citata per la prima volta in un documento datato 1188 e, nel corso del Duecento, divenne oggetto di contesa tra la Diocesi di Grosseto e il Monastero di Sant'Ambrogio a Montecelso presso Siena: il conflitto tra le due istituzioni religiose fu risolto con la concessione della piena autonomia alla pieve, che ebbe in seguito come suffraganee la pieve di San Martino a Vico e la chiesa di Santa Maria a Vico, situate nei pressi del Castello di Vicarello.\nSul finire del XIII secolo il luogo di culto venne dedicato a Santa Maria, per poi cambiare nuovamente la propria denominazione durante le epoche successive quando fu intitolata a Santa Marta: quest'ultima denominazione divenne il toponimo della localit\u00e0 in cui sorgeva la chiesa. L'edificio religioso rimase in funzione fino al Cinquecento, epoca in cui fu decisa la costruzione della Cappella di Santa Marta presso il Castello di Colle Massari, che da allora sostitu\u00ec la pi\u00f9 antica pieve da cui prese anche la denominazione per ricordarne la passata esistenza.\nDell'antica pieve di Sant'Ippolito a Martura sono state perse completamente le tracce, pur potendo risalire alla sua esatta ubicazione osservando le mappe topografiche della zona di varie epoche. L'ultima documentazione sull'esistenza dell'edificio religioso, peraltro oramai gi\u00e0 in rovina, risale all'inizio del Settecento."}
{"id": "2195953", "revid": "1812137", "url": "https://it.wikipedia.org/wiki?curid=2195953", "title": "Paddington", "text": "Paddington \u00e8 un'area della municipalit\u00e0 di Westminster nel centro di Londra. Esso stesso \u00e8 un ex borgo di Londra, ma venne integrato a Westminster nella Grande Londra nel 1965.\nIl quartiere.\nStoricamente parte del Middlesex, i primi riferimenti a \"Paddington\" risalgono al 1056. In et\u00e0 moderna fu inclusa nella \"divisione di Holborn\" dell\u2019Ossulstone in qualit\u00e0 di parrocchia della Diocesi di Londra. Tre importanti siti del distretto sono la stazione di Paddington, progettata dal celebre ingegnere Isambard Kingdom Brunel ed aperta nel 1847, il \"St Mary's Hospital\" e la stazione di polizia di Paddington Green (la pi\u00f9 importante stazione di polizia di massima sicurezza del Regno Unito).\nStazione di Paddington.\nLa stazione di Paddington \u00e8 capolinea di importanti linee ferroviarie che collegano Londra con Slough, Maidenhead, Reading, Swindon, Oxford, Bristol, Bath, Taunton, Exeter, Plymouth, Cornovaglia e sud Galles (compreso Cardiff e Swansea). Da qui parte anche l'Heathrow Express che collega Londra con l'Aeroporto di Heathrow.\nNella stazione si trova una statua del suo progettista Isambard Kingdom Brunel e del personaggio della letteratura per bambini Paddington Bear."}
{"id": "2195956", "revid": "767487", "url": "https://it.wikipedia.org/wiki?curid=2195956", "title": "David Jackson (musicista)", "text": "Soprannominato Jaxon, \u00e8 conosciuto per lo pi\u00f9 per la sua appartenenza al gruppo di rock progressivo dei Van Der Graaf Generator, del quale fu membro per la maggior parte degli anni settanta e per la loro riunione del 2005. A settembre 2006 fu annunciato tuttavia che Jackson avrebbe lasciato i VdGG. In un'intervista rilasciata nel marzo 2007, il leader dei VdGG Peter Hammill afferm\u00f2 che la ragione per la partenza di Jackson dal gruppo era che lui \"sembrava avere delle difficolt\u00e0 nel capire quello che noi eravamo stati l'uno per gli altri e che stava lottando per fare il salto di qualit\u00e0 che l'essere stato in questo gruppo ha sempre comportato. Questo lo ha messo in conflitto con noi sia come gruppo che individualmente.\"Sofa Sound - Newsletters\nIl suo modo di suonare il sassofono \u00e8 caratterizzato dall'uso frequente di due strumenti suonati nello stesso tempo, uno stile che imit\u00f2 da Rahsaan Roland Kirk, che per stile e tecnica influenz\u00f2 moltissimo Jackson.\nOltre al suo lavoro con i VdGG, Jackson ha collaborato con altri musicisti e frequentemente con gli altri membri dei VdGG, come nell'album \" The Long Hello \". Jackson ha frequentato l'Universit\u00e0 di Dundee e ha lavorato come insegnante di matematica. Ha lavorato anche con persone disabili, insegnando loro a fare musica attraverso l'uso di una tecnologia nota come Soundbeam.\nDal 2007 (con la pubblicazione dell'album Prog Family) collabora con la rinnovata formazione dello storico gruppo progressive italiano Osanna.\nNel 2012/2013 collabora con la Alex Carpani Band insieme ai quali \u00e8 in tour nei continenti europeo e americano.\nNel 2013 collabora con il ReaGente 6 nell'album Live! registrato dal vivo alla Casa del Jazz.\nIl 16 Marzo 2016 esce Another Day un nuovo album di inediti in collaborazione con David Cross (ex King Crimson)"}
{"id": "2195957", "revid": "76963", "url": "https://it.wikipedia.org/wiki?curid=2195957", "title": "Kahimi Karie", "text": "Figura di primo piano dello Shibuya kei, stile musicale per cui sono stati celebri esponenti anche i Pizzicato Five, \u00e8 stata musa di alcuni autori tra cui Cornelius, Momus, Philippe Katerine ed \u00e8 nota per il suo spirito sperimentatore che l'ha portata ad affrontare una gran variet\u00e0 di generi dall'elettronica fino al jazz (come cantante per Otomo Yoshihide's New Jazz Ensemble).\nIl suo stile risente molto dell'influsso di Serge Gainsbourg, in particolare dei lavori di lui interpretati da Jane Birkin, con quel peculiare uso della \"non voce\", tra sussurrato e soffiato, che trasforma il canto in un recitato molto suggestivo. In Italia \u00e8 nota soprattutto per la canzone con testo in italiano \"Una giapponese a Roma\", che \u00e8 stata a lungo dileggiata dalla trasmissione radiofonica \"Il ruggito del coniglio\" (nella quale il brano \u00e8 diventato un tormentone), usata come sottofondo in una serie di pubblicit\u00e0 radiofoniche per il modello Wagon R+ della casa automobilistica Suzuki ed eseguita in una cover dal duo Il Genio.\nCanta in giapponese, inglese, francese, italiano e spagnolo. Vive tra Tokyo e Parigi."}
{"id": "2195959", "revid": "767487", "url": "https://it.wikipedia.org/wiki?curid=2195959", "title": "R\u00e1sonys\u00e1pberencs", "text": "R\u00e1sonys\u00e1pberencs \u00e8 un comune dell'Ungheria di 579 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2195961", "revid": "119991", "url": "https://it.wikipedia.org/wiki?curid=2195961", "title": "Pieve di San Martino (Cinigiano)", "text": ""}
{"id": "2195967", "revid": "767487", "url": "https://it.wikipedia.org/wiki?curid=2195967", "title": "Asta di Vickrey", "text": "L'asta Vickrey o asta in busta chiusa al secondo prezzo \u00e8 un tipo di asta in busta chiusa, cio\u00e8 effettuata con offerte scritte e non conosciute dagli altri partecipanti. Vince l'offerta pi\u00f9 alta, ma viene pagato il prezzo indicato nella seconda massima offerta. Il nome richiama il fatto che il metodo \u00e8 stato ideato da William Vickrey.\nQuesto modo, che \u00e8 strategicamente analogo all'asta inglese, fa s\u00ec che la scelta migliore per un acquirente sia quella di offrire esattamente ci\u00f2 che \u00e8 la sua reale valutazione a proposito dell'oggetto messo in asta.\nUna generalizzazione dell'asta di Vickrey \u00e8 il meccanismo Vickrey-Clarke-Groves."}
{"id": "2195968", "revid": "143369", "url": "https://it.wikipedia.org/wiki?curid=2195968", "title": "Torre Guidozagni", "text": ""}
{"id": "2195976", "revid": "110157", "url": "https://it.wikipedia.org/wiki?curid=2195976", "title": "Rock Steady (Aretha Franklin)", "text": "Rock Steady \u00e8 una canzone interpretata da Aretha Franklin e pubblicata come singolo nel 1971, estratta dall'album \"Young, Gifted and Black\".\nIl singolo raggiunse la nona posizione della Billboard Hot 100 e la seconda della classifica \"Hot Black Singles\". Il lato B del singolo \"Oh Me Oh My (I'm a Fool for You Baby)\", invece raggiunse la posizione della Billboard Hot 100 e la nona della classifica \"Hot Black Singles\"."}
{"id": "2195977", "revid": "767487", "url": "https://it.wikipedia.org/wiki?curid=2195977", "title": "Ricse", "text": "Ricse \u00e8 un comune dell'Ungheria di 1.913 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. Fino alla Seconda guerra mondiale era presente una numerosa comunit\u00e0 ebrea\nAmministrazione.\nGemellaggi.\nRicse \u00e8 gemellata con:"}
{"id": "2195984", "revid": "1654832", "url": "https://it.wikipedia.org/wiki?curid=2195984", "title": "Piero Dorfles", "text": "Biografia.\nNato nel 1946, Piero Dorfles \u00e8 figlio dell'avvocato Giorgio Dorfles e di Alma, e nipote del critico d'arte Gillo Dorfles. Giornalista professionista dal 1975, \u00e8 stato responsabile dei servizi culturali del Giornale Radio Rai ed \u00e8 poi divenuto noto al grande pubblico grazie alla sua partecipazione al programma televisivo di Rai 3 \"Per un pugno di libri\" nella conduzione del quale ha affiancato dapprima Patrizio Roversi e successivamente Neri Marcor\u00e8, Veronica Pivetti e Geppi Cucciari.\nHa curato inoltre, fino al 2007, la rubrica radiofonica \"Il baco del millennio\" per Rai Radio 1.\nTra i suoi libri, concernenti argomenti legati al mondo della comunicazione radiotelevisiva, si segnalano \"Atlante della radio e della televisione\" (Nuova ERI, 1988), \"Guardando all'Italia\", Nuova ERI, 1991, e \"Carosello\" (Il Mulino, 1998) e \"Il ritorno del Dinosauro. Una difesa della cultura\"."}
{"id": "2196003", "revid": "58414", "url": "https://it.wikipedia.org/wiki?curid=2196003", "title": "Costa Veneziana", "text": ""}
{"id": "2196007", "revid": "1543377", "url": "https://it.wikipedia.org/wiki?curid=2196007", "title": "Gwendolyn Brooks", "text": " \u00c8 stata la prima afroamericana a vincere il Premio Pulitzer per la poesia.\nBiografia.\nGwendolyn Brooks nacque a Topeka, in Kansas; i suoi genitori erano Keziah Wims Brooks e David Anderson Brooks: Keziah era un'ex insegnante che aveva lasciato il lavoro in seguito al matrimonio e alla gravidanza, mentre suo padre, il figlio di uno schiavo fuggitivo che combatt\u00e9 nella guerra di secessione americana, aveva rinunciato a frequentare la scuola di medicina ed era diventato un bidello.\nGwendolyn Brooks crebbe a Chicago, dove la sua famiglia si trasfer\u00ec quando lei aveva sei anni.\nLa sua famiglia era stabile e premurosa nei suoi confronti, ma la Brooks si scontr\u00f2 con i pregiudizi razziali sia nel quartiere in cui abitava che a scuola. La prima scuola che frequent\u00f2 fu la Hyde Park High School, una scuola frequentata soprattutto da bianchi, prima di trasferirsi alla Wendell Phillips Academy High School, frequentata solamente da neri, ed infine in una scuola frequentata sia da bianchi che da neri, la Englewood Technical Prep Academy. Il suo entusiasmo per la lettura e la scrittura era incoraggiato dai suoi genitori. Suo padre le compr\u00f2 una scrivania e una libreria, mentre sua madre la port\u00f2 a conoscere i poeti Langston Hughes e James Weldon Johnson, che facevano parte dell'Harlem Renaissance.\nLa Brooks pubblic\u00f2 la sua prima poesia in una rivista per bambini quando aveva tredici anni, e a sedici anni aveva gi\u00e0 scritto circa settantacinque poesie. A diciassette anni inizi\u00f2 a spedire i suoi lavori a \"Lights and Shadows\", una rubrica di poesia del \"Chicago Defender\", una rivista afroamericana. Lo stile di tali poesie andava dalle tradizionali ballate e sonetti all'utilizzo dei ritmi del blues in versi liberi, e i suoi personaggi erano spesso ispirati dalla povert\u00e0 del centro della citt\u00e0. Nello stesso periodo frequent\u00f2 il Wilson Junior College, dove si laure\u00f2 nel 1936. Nonostante la pubblicazione di pi\u00f9 di settantacinque poesie non riusc\u00ec a trovare un posto di lavoro al Chicago Defender, quindi inizi\u00f2 a una serie di lavori di dattilografia.\nNel 1938 Gwendolyn Brooks spos\u00f2 Henry Blakely e la coppia ebbe due figli, Henry Jr. (1940) e Nora (1951); nel 1941 prese parte ad un laboratorio di poesia. Un laboratorio particolarmente autorevole venne organizzato da Inez Cunningham Stark. La Staek era una benestante donna bianca con un grande bagaglio culturale, e i partecipanti all'attivit\u00e0 erano tutti afroamericani. Il gruppo di lavoro si dimostr\u00f2 particolarmente efficace nello stimolare Gwendolyn Brooks e la sua poesia inizi\u00f2 a farsi pi\u00f9 seria. Nel 1943 ricevette un premio per la poesia dalla Midwestern Writers' Conference.\nLa sua prima raccolta di poesie, \"A Street in Bronzeville\", fu pubblicata nel 1945 dalla casa editrice Harper &amp; Row e ricevette un immediato consenso dalla critica. Quell'anno le venne consegnata la prima Guggenheim Fellowship e fu una delle \"Due giovani donne dell'anno\" nel magazine \"Madmoiselle\". Nel 1950 pubblic\u00f2 la seconda raccolta, \"Annie Allen\", con la quale vinse il Eunice Tietjens Prize dalla rivista Poetry e il Premio Pulitzer per la poesia, il primo vinto da un'afroamericana.\nNel 1962 John F. Kennedy la invit\u00f2 a leggere le sue opere nel festival di poesia delle Biblioteca del Congresso, e successivamente Gwendolyn Brooks inizi\u00f2 a lavorare come insegnante di scrittura creativa. Insegn\u00f2 al Columbia College Chicago, Northeastern Illinois University, Elmhurst College, Columbia University, Clay College of New York e all'Universit\u00e0 del Wisconsin-Madison. Nel 1967 partecip\u00f2 ad una conferenza di scrittori alla Fisk University dove disse di aver riscoperto la sua negritudine. Questa riscoperta \u00e8 riflessa nel libro \"In The Mecca\", un lungo poema su una madre alla ricerca del proprio figlio perduto in un quartiere popolare di Chicago. \"In The Mecca\" venne nominato per il National Book Award per la poesia.\nNel 1968 divenne poetessa laureata dell'Illinois, e nel 1985 consulente in poesia della Biblioteca del congresso e successivamente poeta laureato degli Stati Uniti. Nel 1998 entr\u00f2 nella National Women's Hall of Fame. Nel 1994 le venne consegnato dalla National Endowment for the Humanities il Jefferson Lecturer in Humanity, uno dei pi\u00f9 alti onori per la letteratura americana e il premio pi\u00f9 importante dato dal governo federale. Altri premi che le vennero assegnati furono la Medaglia Frost, lo Shelley Memorial Award e un premio dalla American Academy of Arts and Letters. La Brooks venne premiata pi\u00f9 di settantacinque volte con lauree ad honorem da college ed universit\u00e0 in tutto il mondo. Nel 1995 venne nominata donna dell'anno dall'Harvard Black Men's Forum. Il 1\u00ba maggio 1996 la Brooks ritorn\u00f2 a Topeka, il suo paese natale. Tenne il discorso pi\u00f9 importante al Third Annual Kaw Valley Girl Scout Council Women of Distinction Banquet and String of Pearls Auction.\nDopo una breve battaglia contro il cancro, Gwendolyn Brooks mor\u00ec il 3 dicembre del 2000, ad 83 anni, nella sua casa di Chicago. \u00c8 stata seppellita al Lincoln Cimitery a Blue Island, in Illinois.\nNel 2002 venne inserita nel 100 Greatest African Americans, un dizionario biografico che raccoglie le cento pi\u00f9 importanti personalit\u00e0 afroamericane della storia.\nGwendolyn Brooks ha dichiarato che per creare \"grandezza\" non bisogna creare un poema epico. La grandezza, spiega la Brooks \"puoi trovarla in un piccolo haiku, cinque sillabe, sette sillabe\". Un esempio di questa sua filosofia \u00e8 il famoso poema \"We Real Cool\"."}
{"id": "2196008", "revid": "599013", "url": "https://it.wikipedia.org/wiki?curid=2196008", "title": "Andr\u0117j Michnevi\u010d", "text": "\u00c8 sposato con la pesista bielorussa Natallja Michnevi\u010d.\nBiografia.\nNel 2000, alle Olimpiadi di Sydney, \u00e8 riuscito a raggiungere la nona posizione.\nL'anno successivo ai campionati mondiali di Edmonton 2001 fu ancora una volta finalista ma, il 7 agosto 2001 \u00e8 stato trovato positivo agli steroidi anabolizzanti ad un test antidoping e squalificato dalle competizioni per 2 anni.\nNel 2003, solo 17 giorni dopo il suo rientro, Michnevi\u010d si \u00e8 laureato campione mondiale a Parigi con la misura di 21,69, suo nuovo primato personale.\nAlle Olimpiadi estive di Atene 2004 l'atleta bielorusso conquist\u00f2 la sua seconda finale olimpica raggiungendo la quinta posizione.\nAi campionati europei di G\u00f6teborg (Svezia) si present\u00f2 alla manifestazione come uno dei favoriti.\nIn qualificazione, il suo lancio a 20,49 (seconda miglior misura) lo port\u00f2 direttamente in finale.\nIn serata, dopo aver lanciato il suo peso a 21,11, che lo posizionava al primo posto, proprio all'ultimo turno, venne scalzanto da Ralf Bartels perdendo cos\u00ec il titolo di campione europeo per soli 2 centimetri.\nAi mondiali di Osaka 2007, pur non presentandosi come uno dei favoriti alla medaglia, conquist\u00f2 la medaglia di bronzo dietro ai due statunitensi Reese Hoffa e Adam Nelson.\nNel 2008 ha partecipato alla sua terza Olimpiade.\nA Pechino, giunto in finale, conquist\u00f2 la medaglia di bronzo con un lancio di 21,05 metri, un solo centimetro davanti al canadese Dylan Armstrong.\nAi campionati mondiali indoor di Doha 2010 dopo essersi qualificato con 20,34 metri, in finale ha conquistato la medaglia d'argento con un lancio a 21,68.\nAi Campionati europei di Barcellona, dopo essersi qualificato alla finale con la quarta miglior misura a 20,35, ha vinto il titolo europeo grazie ad un lancio a 21,01 metri un solo centimetro oltre il polacco Tomasz Majewski.\nNel 2011 conquista la medaglia di bronzo ai Campionati del mondo di Taegu 2011 con un lancio a 21,40 metri.\nNel 2012 conclude la sua stagione alle Olimpiadi di fermandosi al turno di qualificazione con la diciassettesima misura a 19,89.\nSeconda squalifica per doping.\nL'8 marzo 2013 viene di nuovo trovato positivo ad un test antidoping a tre sostanze proibite: clenbuterolo, metandrostenolone e oxandrolone.\nIn questo caso per\u00f2 si tratta di analisi postume su campioni di urine prelevati 8 anni prima, ai mondiali di Helsinki 2005 che lo videro concludere sesto nella gara di getto del peso.\nTrattandosi della seconda squalifica per doping di Michnevi\u010d, il 13 giugno 2013 l'organo disciplinare della IAAF ha deciso di squalificare a vita l'atleta annullando tutti i risultati successivi all'agosto 2005.\nMichnevi\u010d non \u00e8 stato l'unico atleta ad essere stato trovato positivo a questi controlli antidoping postumi, dopo il caso Jurij Bilonoh alle Olimpiadi di Atene 2004, ai controlli su Helsinki 2005 sono stati trovati positivi anche: la vincitrice del getto del peso femminile Nadzeja Astap\u010duk, il vincitore del lancio del martello maschile Ivan Cichan, la vincitrice del lancio del martello femminile Ol'ga Kuzenkova, l'argento nel martello maschile Vadzim Dzevjato\u016dski e l'argento nel salto in lungo femminile Tat'jana Kotova.\nIn seguito alla decisione di annullamento dei suoi risultati gli vennero tolte anche tutte le medaglie conquistate tra il 2006 ed il 2011: il bronzo olimpico di , due bronzi mondiali, due argenti ai mondiali indoor, un oro e un argento europeo."}
{"id": "2196009", "revid": "1494169", "url": "https://it.wikipedia.org/wiki?curid=2196009", "title": "149/40", "text": ""}
{"id": "2196010", "revid": "320578", "url": "https://it.wikipedia.org/wiki?curid=2196010", "title": "Andrei Mikhnevic", "text": ""}
{"id": "2196012", "revid": "840954", "url": "https://it.wikipedia.org/wiki?curid=2196012", "title": "Hrishikesh Mukherjee", "text": "Si tratta di uno dei volti pi\u00f9 famosi di Bollywood. \nHa diretto quarantadue film in oltre quattro decenni di carriera, molti dei quali sono diventati delle pietre miliari del cinema indiano.\nNel 1999 ha ricevuto il Dada Saheb Phalke Award, massimo riconoscimento cinematografico in India."}
{"id": "2196014", "revid": "62004", "url": "https://it.wikipedia.org/wiki?curid=2196014", "title": "Andrei Mikhnevich", "text": ""}
{"id": "2196025", "revid": "183483", "url": "https://it.wikipedia.org/wiki?curid=2196025", "title": "Nebulosa di Eta Carinae", "text": ""}
{"id": "2196039", "revid": "106872", "url": "https://it.wikipedia.org/wiki?curid=2196039", "title": "Classe Francesco Caracciolo (nave da battaglia)", "text": ""}
{"id": "2196055", "revid": "1305772", "url": "https://it.wikipedia.org/wiki?curid=2196055", "title": "Potentia", "text": ""}
{"id": "2196057", "revid": "104458", "url": "https://it.wikipedia.org/wiki?curid=2196057", "title": "Bantia", "text": ""}
{"id": "2196059", "revid": "104458", "url": "https://it.wikipedia.org/wiki?curid=2196059", "title": "Acheruntia", "text": ""}
{"id": "2196063", "revid": "106872", "url": "https://it.wikipedia.org/wiki?curid=2196063", "title": "Classe Polyus (nave oceanografica)", "text": ""}
{"id": "2196066", "revid": "104458", "url": "https://it.wikipedia.org/wiki?curid=2196066", "title": "Muranum", "text": ""}
{"id": "2196067", "revid": "106872", "url": "https://it.wikipedia.org/wiki?curid=2196067", "title": "Classe Akademik Krylov (nave oceanografica)", "text": ""}
{"id": "2196069", "revid": "125392434", "url": "https://it.wikipedia.org/wiki?curid=2196069", "title": "Scala di Karda\u0161\u00ebv", "text": "La scala di Karda\u0161\u00ebv \u00e8 un metodo di classificazione delle civilt\u00e0 in funzione del loro livello tecnologico, proposta nel 1964 dall'astronomo russo Nikolaj Karda\u0161\u00ebv.\nSi compone di tre tipi, basati sulla quantit\u00e0 di energia di cui le civilt\u00e0 dispongono, secondo una progressione esponenziale. L'esistenza delle civilizzazioni descritte \u00e8 del tutto ipotetica, ma questa scala \u00e8 stata utilizzata come base di partenza nella ricerca del progetto SETI ed \u00e8 inoltre richiamata in varie opere di fantascienza.\nTipi.\nLa civilt\u00e0 umana sarebbe pertanto una civilt\u00e0 ancora di \"Tipo 0\", in quanto utilizzerebbe solo una frazione dell'energia totale disponibile sulla Terra.\nCarl Sagan ha definito un metodo per calcolare, a partire dai tipi iniziali, anche i decimali, per mezzo della seguente formula:\nformula_1\nnella quale K rappresenta il livello di civilt\u00e0 della scala e W i watt utilizzati. Secondo questo metodo la civilt\u00e0 umana sarebbe ad un livello di 0,724 (assumendo il valore W pari a 153.000 TWh di consumo energetico mondiale per l'anno 2019, equivalente a 1,75x1013 Watt).\nSecondo Karda\u0161\u00ebv la Terra nel 1964 avrebbe potuto percepire la presenza di una civilt\u00e0 di tipo III sotto forma di emanazioni di onde radio o di fasci laser. Nel 1965 ritenne di aver intercettato uno di questi segnali nella radiogalassia CTA 102 e la notizia venne pubblicata con grande risalto dall'agenzia Tass, ma in seguito apprese che pochi giorni prima un astronomo olandese, Maarten Schmidt aveva identificato il segnale come l'emissione di un quasar.\nIn seguito Iosif \u0160klovskij, principale collaboratore di Karda\u0161\u00ebv, giunse alla conclusione che una civilt\u00e0 di tipo III non potrebbe che autoestinguersi, secondo il concetto della singolarit\u00e0 tecnologica.\nJack Cohen e Ian Stewart hanno sostenuto che se non possiamo comprendere civilt\u00e0 pi\u00f9 avanzate, non possiamo neppure ipotizzare in che modo esse si evolvano. Inoltre il progresso tecnologico umano \u00e8 dipeso da una successione di scoperte, talvolta fortuite, come la scoperta della penicillina, e dalla presenza di determinate condizioni, come la presenza dei combustibili fossili, che potrebbero non essere universalmente diffuse.\nLe alte energie appaiono necessarie per riuscire ad accorciare le enormi distanze spaziotemporali tra le stelle (cunicoli spaziotemporali) e quindi a un rapido passaggio all'acquisizione della disponibilit\u00e0 di energie di livelli superiori. Un altro tipo di suddivisione fatto dalla scala Karda\u0161\u00ebv (il quale \u00e8 pi\u00f9 semplice di quello elencato pi\u00f9 sotto) consiste nel dividere le civilt\u00e0 in 5 livelli il primo, il secondo, il terzo, il quarto e il quinto sono come quelli qui indicati ma dato che dopo il livello 5 si tratta di civilt\u00e0 molto avanzate su cui \u00e8 difficile fare speculazioni le civilt\u00e0 di grado 6,7,8,9,10 si riassumono nel grado \u03a9 (civilt\u00e0 in grado di manipolare uno o pi\u00f9 universi e sono considerate come divinit\u00e0); inoltre prima di introdurre le seguenti classi bisognerebbe aggiungere che si tratta di speculazioni e che probabilmente non esistono civilt\u00e0 che abbiano un livello superiore al 2.5 perch\u00e9 se fossero esistite civilt\u00e0 di una classe di una classe superiore a questo livello ce ne saremmo accorti dalle loro attivit\u00e0 nello spazio. Anche se ci fossero state in precedenza civilt\u00e0 di un livello superiore al 2,5 e poi esse fossero scomparse per motivi incogniti avremmo comunque dovuto trovare delle tracce minime relative alla presenza di queste civilt\u00e0.\nEstrapolazioni ipotetiche.\nSeguendo la progressione esponenziale, sono stati estrapolati ulteriori tipi di civilt\u00e0 ancora pi\u00f9 avanzate:\nLe entit\u00e0 di tipo VI fino a tipo X possono (dal nostro punto di vista) essere considerate \"divinit\u00e0\".\nEstrapolando in base al tasso di crescita attuale del consumo energetico planetario, secondo Michio Kaku, fisico teorico statunitense, l'umanit\u00e0 potrebbe raggiungere una civilt\u00e0 di tipo I intorno al 2200, di tipo II intorno al 5200 e di tipo III intorno al 7800; probabilmente tutti gli altri stadi possono essere raggiunti solo dopo milioni di anni e con la collaborazione di altre civilt\u00e0 aliene, oppure non possono essere raggiunti a causa della Singolarit\u00e0 tecnologica o di semplici eventi naturali.\nLa teoria di Karda\u0161\u00ebv pu\u00f2 essere collegata ad altre teorie sociali, come quella proposta da Leslie White nel suo libro \"The Evolution of Culture. The Development of Civilization to the Fall of Rome\", del 1959, che si propone di spiegare tutta la storia dell'umanit\u00e0 sulla base dello sviluppo della tecnologia. White riteneva infatti che i progressi tecnologici determinerebbero l'organizzazione sociale, seguendo le idee dell'etnologo e antropologo statunitense dell'Ottocento Lewis Henry Morgan, e proponeva come misura del livello di avanzamento di una societ\u00e0 quella del suo consumo energetico, proponendo cinque stadi: quello dell'energia muscolare personale, dell'utilizzo di animali domestici, con il passaggio all'agricoltura della biomassa, delle energie fossili e infine dell'energia nucleare. La teoria di White si traduce nella formula \"P = E x T,\" dove \"P\" sta per progresso, \"E\" per energia consumata e \"T\" un coefficiente determinato in base all'efficacia delle tecniche che utilizzano questa energia.\nKIC 8462852.\nNell'ottobre 2015, sono stati presentati dati di osservazioni di variazione di luminosit\u00e0 della stella KIC 8462852 nella costellazione del Cigno: tali variazioni, risultanti da osservazioni effettuate col telescopio spaziale Kepler, corrispondono come andamento a quanto potrebbe essere osservabile nel caso di un sistema solare sfruttato da una civilt\u00e0 di Tipo II."}
{"id": "2196075", "revid": "104458", "url": "https://it.wikipedia.org/wiki?curid=2196075", "title": "Eburi", "text": ""}
{"id": "2196078", "revid": "287204", "url": "https://it.wikipedia.org/wiki?curid=2196078", "title": "Cartilagine fibrosa", "text": ""}
{"id": "2196081", "revid": "106872", "url": "https://it.wikipedia.org/wiki?curid=2196081", "title": "Classe Neon Antonov (nave trasporto)", "text": ""}
{"id": "2196082", "revid": "436907", "url": "https://it.wikipedia.org/wiki?curid=2196082", "title": "Empire of the Sun (gruppo musicale)", "text": "Gli Empire of the Sun sono un duo australiano di musica elettronica, composto da Luke Steele dei The Sleepy Jackson e Nick Littlemore dei Pnau nel 2008 a Sydney. Il nome del gruppo \u00e8 ispirato dal romanzo omonimo del 1984 scritto da J. G. Ballard.\nStoria del gruppo.\nLuke Steele e Nick Littlemore si incontrarono nel 2000 in un bar a Sydney e dopo varie collaborazioni insieme decisero di lavorare definitivamente ad un loro progetto formando il duo nel 2007. Il primo singolo del duo, intitolato \"Walking on a Dream\" \u00e8 stato reso disponibile per il download digitale il 30 agosto 2008, ed ha ottenuto una buona programmazione da parte di diverse radio australiane, facendogli raggiungere la sedicesima posizione della classifica dei singoli australiana. Il video del brano \u00e8 stato girato a Shanghai in Cina ed \u00e8 stato diretto da Josh Logue. Il secondo singolo del gruppo, intitolato \"We Are the People\", \u00e8 stato pubblicato il 20 ottobre dello stesso anno.\nL'album di debutto del gruppo, \"Walking on a Dream\", \u00e8 stato pubblicato il 4 ottobre 2008, mentre sei tracce dell'album erano state pubblicate sul Myspace del duo la settimana prima dell'uscita dell'album. L'album ha debuttato nella classifica degli album australiani all'ottava posizione. Il 5 dicembre 2008 il gruppo \u00e8 apparso alla quarta posizione del sondaggio condotto dal sito della BBC \"Sound of 2009\".\nL'11 marzo 2013 hanno pubblicato sulla loro pagina ufficiale Facebook e su YouTube un primo trailer per il loro secondo album, \"Ice on the Dune\", previsto per giugno 2013. Il nome del trailer \u00e8 \"Discovery\", nome utilizzato anche dal duo di musica elettronica Daft Punk, per marcare il legame della loro musica con quella dei due parigini. Non a caso la musica del trailer ricorda molto il french house. il 15 aprile pubblicano \"Alive\", singolo di lancio di \"Ice on the Dune\"; il relativo videoclip \u00e8 invece uscito il 29 aprile. Nel mese di settembre 2013 viene pubblicato il secondo singolo, \"DNA\".\nTra il 2014 ed il 2015 il gruppo ha lavorato alla composizione della colonna sonora del film \"Scemo &amp; + scemo 2\"; successivamente \u00e8 stato rivelato che il duo ha iniziato le sessioni di registrazione per il terzo album, provvisoriamente intitolato \"Every Ocean Tells a Story\". Intitolato infine \"Two Vines\", il disco \u00e8 uscito il 28 ottobre 2016 ed \u00e8 stato promosso dai singoli \"High and Low\" e \"Two Vines\", resi disponibili tra il 24 e il 25 agosto."}
{"id": "2196086", "revid": "320578", "url": "https://it.wikipedia.org/wiki?curid=2196086", "title": "Classe Beluga (sottomarino)", "text": ""}
{"id": "2196089", "revid": "106872", "url": "https://it.wikipedia.org/wiki?curid=2196089", "title": "Classe Vala (trasporto scorie)", "text": ""}
{"id": "2196094", "revid": "106872", "url": "https://it.wikipedia.org/wiki?curid=2196094", "title": "Classe Amga (nave trasporto)", "text": ""}
{"id": "2196096", "revid": "72396", "url": "https://it.wikipedia.org/wiki?curid=2196096", "title": "Macropus (sottogenere)", "text": "Macropus \u00e8 uno dei tre sottogeneri in cui viene suddiviso il genere omonimo. Comprende le due specie di canguri grigi, animali di grandi dimensioni diffusi in quasi tutta l'Australia."}
{"id": "2196099", "revid": "106872", "url": "https://it.wikipedia.org/wiki?curid=2196099", "title": "Classe Muna (nave trasporto)", "text": ""}
{"id": "2196101", "revid": "834", "url": "https://it.wikipedia.org/wiki?curid=2196101", "title": "Hunter hunted", "text": ""}
{"id": "2196102", "revid": "320578", "url": "https://it.wikipedia.org/wiki?curid=2196102", "title": "Classe Lima (sottomarino)", "text": ""}
{"id": "2196106", "revid": "287204", "url": "https://it.wikipedia.org/wiki?curid=2196106", "title": "Cagliari Calcio 1987-1988", "text": "Stagione.\nDurante la stagione 1987-1988, il Cagliari Calcio gioc\u00f2 in Serie C1, 3\u00ba livello calcistico italiano, nel girone B, dopo 26 anni dalla lontana stagione 1961/1962. La societ\u00e0 fu acquistata in estate dai fratelli Orr\u00f9, che la salvarono dal fallimento e con i libri contabili gi\u00e0 depositati in tribunale. Gli Orr\u00f9 riuscirono a costruire la squadra il mese prima dell'inizio del campionato. La presidenza fu presa da Tonino Orr\u00f9 , per la panchina venne scelto il tecnico alessandrino Enzo Robotti, che venne poi esonerato alla 9\u00aa giornata dopo tre sconfitte consecutive con la squadra in zona retrocessione; a \nsostituirlo fu scelto Mario Tiddia. Con il tecnico sardo il Cagliari chiuse il campionato al 11\u00ba posto. \nL'unica soddisfazione del Cagliari in questa stagione tribolata fu di rimanere imbattuto in tutte le sfide contro i cugini e rivali della Torres, pareggiando entrambe le partite in campionato, ed estromettendoli invece dalla Coppa Italia di Serie C ai sedicesimi di finale vincendo all'andata 1 - 0 e pareggiando la partita di ritorno per 0 - 0 a Sassari.\nDivise.\nLe divise per la stagione 1987-1988 sono: a quarti rossobl\u00f9 la prima, bianca la seconda con striscia superiore rossa. Sono marcate Latas, mentre il main sponsor rimane F.O.S."}
{"id": "2196108", "revid": "106872", "url": "https://it.wikipedia.org/wiki?curid=2196108", "title": "Classe Andizhan (nave appoggio)", "text": ""}
{"id": "2196112", "revid": "773636", "url": "https://it.wikipedia.org/wiki?curid=2196112", "title": "Pieve di Santa Maria ad Oppiano", "text": "La pieve di Santa Maria ad Oppiano era un edificio religioso situato nel territorio comunale di Cinigiano. La sua esatta ubicazione era in localit\u00e0 \"San Giovanni\", presso l'omonimo complesso rurale situato un paio di chilometri a nord-ovest di Porrona.\nStoria e descrizione.\nDi origini medievali, la pieve \u00e8 citata per la prima volta in un documento datato 1189. Durante il Duecento, assieme alla non lontana pieve di San Donato a Porrona, divenne uno degli edifici religiosi di riferimento dell'intera zona, avendo come suffraganee varie chiese sparse, all'epoca esistenti nel territorio di Cinigiano. Attorno alla met\u00e0 del Trecento, il luogo di culto cambi\u00f2 la propria denominazione, venendo intitolato a San Giovanni, che da allora divenne anche il toponimo della localit\u00e0 in cui sorgeva la chiesa. Per cause ancora non del tutto chiare, l'edificio religioso fu abbandonato nel corso del Quattrocento, epoca in cui la pieve di Porrona la sostitu\u00ec nelle funzioni, ereditando anche le sue suffraganee.\nDell'antica chiesa, che gi\u00e0 durante il Settecento risultava completamente in rovina, non rimangono tracce di alcun tipo, fatta eccezione per un capitello che venne rinvenuto nell'area poderale nel corso degli anni trenta del secolo scorso, ed in seguito collocato in un'acquasantiera all'interno della pieve di San Donato a Porrona. L'esatta ubicazione \u00e8 stata identificata con certezza grazie a questo importante ritrovamento, che confermava le precedenti ipotesi che si basavano sulla comune denominazione tra il toponimo e la pi\u00f9 recente intitolazione del luogo di culto."}
{"id": "2196113", "revid": "731511", "url": "https://it.wikipedia.org/wiki?curid=2196113", "title": "Leonid Ioakimovi\u010d Kannegiser", "text": "Biografia.\nNato in una famiglia benestante di Mykola\u00efv, dopo il diploma conseguito nel 1913 inizi\u00f2 gli studi economici all'Universit\u00e0 di San Pietroburgo. Amico personale di Sergej Aleksandrovi\u010d Esenin, scrisse poesie fortemente influenzate dall'opera di Michail Alekseevi\u010d Kuzmin.\nEntrato nell'esercito come cadetto, dopo lo scoppio della rivoluzione d'ottobre difese la sede del governo di transizione. Quando agenti della \u010ceka uccisero un suo amico e commilitone, decise di vendicarsi uccidendo a sua volta il capo della polizia politica sovietica, Moisej Solomonovi\u010d Urickij, a cui spar\u00f2 sulla porta del suo ufficio il 30 agosto 1918 a Pietrogrado.\nDatosi alla fuga dopo l'omicidio, prima in bicicletta e poi a cavallo, fu arrestato lo stesso giorno e giustiziato qualche tempo dopo. Dopo l'arresto, le autorit\u00e0 bolsceviche arrestarono vari suoi familiari ed amici. I suoi genitori riuscirono invece a fuggire dalla Russia e a rifugiarsi a Varsavia.\nL'omicidio di Urickij, assieme con il contemporaneo attentato a Lenin da parte di Fanny Kaplan, scaten\u00f2 la reazione bolscevica nota con il nome di \"terrore rosso\"."}
{"id": "2196115", "revid": "339392", "url": "https://it.wikipedia.org/wiki?curid=2196115", "title": "'Abd al-'Az\u012b'z", "text": ""}
{"id": "2196120", "revid": "339392", "url": "https://it.wikipedia.org/wiki?curid=2196120", "title": "Abd al-Aziz", "text": ""}
{"id": "2196127", "revid": "307923", "url": "https://it.wikipedia.org/wiki?curid=2196127", "title": "HMS Seal", "text": "Sono tre le unit\u00e0 della britannica Royal Navy che hanno portato la denominazione HMS \"Seal\", dal termine usato nella lingua inglese per definire un generico Pinnipedia:"}
{"id": "2196129", "revid": "106456", "url": "https://it.wikipedia.org/wiki?curid=2196129", "title": "Pieve di Sant'Ippolito", "text": ""}
{"id": "2196144", "revid": "106872", "url": "https://it.wikipedia.org/wiki?curid=2196144", "title": "Classe Lida (dragamine)", "text": ""}
{"id": "2196155", "revid": "110157", "url": "https://it.wikipedia.org/wiki?curid=2196155", "title": "Federazione cestistica delle Isole Marianne Settentrionali", "text": "La Federazione cestistica delle Isole Marianne Settentrionali \u00e8 l'ente che controlla e organizza la pallacanestro nelle Isole Marianne Settentrionali.\nLa federazione controlla inoltre la selezione di pallacanestro delle Isole Marianne Settentrionali. Ha sede a Saipan e l'attuale presidente \u00e8 Miguel R. Muna.\n\u00c8 affiliata alla FIBA dal 1981 e organizza il campionato di pallacanestro delle Isole Marianne Settentrionali."}
{"id": "2196160", "revid": "110157", "url": "https://it.wikipedia.org/wiki?curid=2196160", "title": "Federazione cestistica di Palau", "text": "La Federazione cestistica di Palau \u00e8 l'ente che controlla e organizza la pallacanestro a Palau.\nLa federazione controlla inoltre la nazionale di pallacanestro di Palau e ha sede ad Koror.\n\u00c8 affiliata alla FIBA dal 1988 e organizza il campionato di pallacanestro di Palau."}
{"id": "2196165", "revid": "110157", "url": "https://it.wikipedia.org/wiki?curid=2196165", "title": "Federazione cestistica della Papua Nuova Guinea", "text": "La Federazione cestistica della Papua Nuova Guinea \u00e8 l'ente che controlla e organizza la pallacanestro a Papua Nuova Guinea.\nLa federazione controlla inoltre la nazionale di pallacanestro della Papua Nuova Guinea e ha sede a Port Moresby.\n\u00c8 affiliata alla FIBA dal 1963 e organizza il campionato di pallacanestro della Papua Nuova Guinea."}
{"id": "2196168", "revid": "110157", "url": "https://it.wikipedia.org/wiki?curid=2196168", "title": "Live at the Roxy (Social Distortion)", "text": "Live at the Roxy \u00e8 un album live del gruppo punk statunitense Social Distortion, pubblicato il 30 giugno 1998 dall'etichetta della band, la Time Bomb. Si tratta del primo disco pubblicato su questa etichetta dopo la separazione dalla Epic Records, con cui il complesso aveva pubblicato tre album di studio."}
{"id": "2196170", "revid": "1442080", "url": "https://it.wikipedia.org/wiki?curid=2196170", "title": "Wallhack", "text": " \nIl wallhack, detto anche wallhacking o wall hack, \u00e8 un trucco ricorrente nel mondo dei videogiochi sparatutto multigiocatore online, che consente di vedere letteralmente attraverso i muri dell'ambiente di gioco, identificando la posizione degli avversari pi\u00f9 facilmente e ottenendo cos\u00ec un vantaggio illecito su di essi.\nStoria.\nIl primo gioco a subire uno wallhack, grazie ad un exploit, fu il celeberrimo \"Quake\" (sviluppato da id Software), le pareti dei cui livello vennero rese trasparenti da alcuni hacker grazie al software Water VIS (\"Water Surface Transparency Patching\").\nTipi di wallhack.\nI wallhack, come molti altri cheat, sono programmi clientside, ovvero agiscono nel sistema informatico dell'hacker senza modificare i dati contenuti nei server di gioco.\nCi sono tre tipi di wallhack:\nI memory patch sono il genere di wallhack pi\u00f9 primitivo e facilmente individuabile dai software anti-cheat. Agiscono modificando il processo eseguibile del gioco, in modo da rendere le texture dei muri trasparenti o gli altri giocatori sempre visibili attraverso di essi.\nI mathack (\"Material Hacks\") sono i tipi di wallhack pi\u00f9 usati, in quanto difficilmente individuabili dai software anti-cheat. Agiscono modificando direttamente le texture grafiche dei muri senza alterare il codice eseguibile, in modo molto simile all'implementazione di una perfettamente lecita skin personalizzata per personaggi o ambienti. Alcune case produttrici, come Valve Corporation, hanno scelto di limitare l'uso delle texture personalizzate per bloccare l'accesso ai mathack, sebbene ci\u00f2 porti spesso all'impossibilit\u00e0 di usare anche skin innocue; inoltre, alcuni cheater hanno potuto eludere comunque questi comandi attraverso l'uso di exploit.\nI software wallhack agiscono su porzioni del codice sorgente del gioco grazie a vari exploit, forzando alcune variabili di sistema e permettendo cos\u00ec l'accesso a feature proprie degli sviluppatori o dei tester, come appunto la trasparenza dei muri. Generalmente difficili da individuare dai software anti-cheat, questi exploit sono solitamente rimossi attraverso patch o aggiornamenti rilasciati dalla software house, modificando parti del programma in modo da rendere impossibile l'esecuzione dell'hack.\nEsempi.\nEsempi di giochi spesso soggetti a wallhack sono:\nIndividuazione dei cheater.\nSe un gioco (es. \"Team Fortress 2\") implementa la \"killcam\" (fermo immagine dell'ucciso e/o dell'uccisore), o un sistema di replay, \u00e8 possibile individuare manualmente un giocatore che abbia sparato attraverso un muro: molte software house consentono inoltre al giocatore di inviare alla casa madre screenshot e dettagli vari riguardo alla situazione, in modo da rendere pi\u00f9 facile la rimozione dell'exploit utilizzato ed il ban dell'hacker."}
{"id": "2196173", "revid": "1856513", "url": "https://it.wikipedia.org/wiki?curid=2196173", "title": "Windward Islands Airways", "text": "La Windward Islands Airways International N.V., nome abbreviato in Winair, \u00e8 una compagnia aerea regionale di Sint Maarten (Regno dei Paesi Bassi) con base all'Aeroporto Internazionale Principessa Juliana di St. Maarten. Fondata nel 1961 possiede 5 aerei e serve 8 destinazioni."}
{"id": "2196178", "revid": "287204", "url": "https://it.wikipedia.org/wiki?curid=2196178", "title": "Federazione cestistica di Samoa", "text": "La Federazione cestistica di Samoa \u00e8 l'ente che controlla e organizza la pallacanestro a Samoa.\nLa federazione controlla inoltre la nazionale di pallacanestro di Samoa e ha sede ad Apia.\n\u00c8 affiliata alla FIBA dal 1982 e organizza il campionato di pallacanestro di Samoa."}
{"id": "2196180", "revid": "1573940", "url": "https://it.wikipedia.org/wiki?curid=2196180", "title": "Torre dei Guidozagni", "text": "La Torre dei Guidozagni \u00e8 una delle circa 20 torri gentilizie ancora esistenti nel centro storico della citt\u00e0 di Bologna.\nStruttura.\nLa torre si trova all'inizio di via Albiroli, in posizione di contrasto con la vicina e ben pi\u00f9 alta Coronata. Un tempo si affacciava sulla piazzetta della chiesa dei Santi Stefano e Teopompo, oggi scomparsa.\nLa \"modesta\" altezza (circa 20 metri), la base rettangolare (9,80 x 5,92 metri) e lo scarso spessore dei muri di base (circa 1 metro), indicano chiaramente che si tratta in realt\u00e0 di una casa-torre, cio\u00e8 fu effettivamente adibita ad abitazione. Probabilmente costruita all'inizio del XIII secolo, in origine doveva avere un'elevazione maggiore, giacch\u00e9 si ha notizia del crollo della sua parte superiore, avvenuto nel 1487, e che distrusse la casa che era a lei unita. Nel 1926 fu restaurata dalla TIMO (la societ\u00e0 dei telefoni di Bologna), e accolse le scale di accesso alla centrale telefonica. La porta originaria, sormontata da un arco ogivale, fu rifatta utilizzando marmo anzich\u00e9 selenite, e furono create nuove aperture (una porta e alcune finestre). Il restauro permise di salvare la torre dal crollo.\nStoria.\nI Guidozagni furono nobili di parte guelfa e parteciparono a due crociate (nel 1094 e nel 1291). Possedettero ben quattro torri, di cui questa \u00e8 l'unica superstite. Un'altra torre Guidozagni si trovava nei pressi della Asinelli e della Garisenda, ma fu distrutta, insieme ad altre, nel 1918, per far posto a nuovi fabbricati. La famiglia non risulta pi\u00f9 proprietaria della torre di via Albiroli dalla seconda met\u00e0 del XVI secolo.\nNel 1267 i Guidozagni si privarono di alcuni terreni, case e torri, che cedettero ai monaci agostiniani per la costruzione della chiesa di San Giacomo Maggiore, nell'attuale via Zamboni."}
{"id": "2196184", "revid": "24443", "url": "https://it.wikipedia.org/wiki?curid=2196184", "title": "Tete des Toillies", "text": ""}
{"id": "2196195", "revid": "110157", "url": "https://it.wikipedia.org/wiki?curid=2196195", "title": "Federazione cestistica delle Samoa Americane", "text": "La Federazione cestistica delle Samoa Americane \u00e8 l'ente che controlla e organizza la pallacanestro nelle Samoa Americane.\nLa federazione controlla inoltre la nazionale di pallacanestro delle Samoa Americane. Ha sede ad Pago Pago e l'attuale presidente \u00e8 Ken Tupua.\n\u00c8 affiliata alla FIBA dal 1976 e organizza il campionato di pallacanestro delle Samoa Americane."}
{"id": "2196198", "revid": "287204", "url": "https://it.wikipedia.org/wiki?curid=2196198", "title": "Porta la speranza", "text": "Porta la speranza (sottotitolato \"Primi scritti\") \u00e8 un saggio antologico del sacerdote cattolico e teologo Luigi Giussani, fondatore del movimento Comunione e Liberazione, pubblicato nel 1997.\nStoria editoriale.\nIl volume, il primo per l'editore Marietti, \u00e8 una raccolta di testi scritti dall'autore fra il 1951 e il 1964. Sono gli anni iniziali dell'opera apostolica di Giussani, durante i quali, lasciato l'insegnamento presso la facolt\u00e0 teologica del seminario di Venegono, inizi\u00f2 ad insegnare religione presso il liceo Berchet di Milano. Questi scritti vertono su molteplici temi, spaziando da interventi pubblici nella realt\u00e0 ecclesiale lombarda, ad articoli per riviste specialistiche, e sono una testimonianza dell'esperienza che ha generato il movimento di Comunione e Liberazione."}
{"id": "2196201", "revid": "110157", "url": "https://it.wikipedia.org/wiki?curid=2196201", "title": "Federazione cestistica delle Isole Salomone", "text": "La Federazione cestistica delle Isole Salomone \u00e8 l'ente che controlla e organizza la pallacanestro nelle Isole Salomone.\nLa federazione controlla inoltre la nazionale di pallacanestro delle Isole Salomone e ha sede ad Honiara.\n\u00c8 affiliata alla FIBA dal 1987 e organizza il campionato di pallacanestro delle Isole Salomone."}
{"id": "2196204", "revid": "1086846", "url": "https://it.wikipedia.org/wiki?curid=2196204", "title": "Unione Sportiva Cagliari 1968-1969", "text": "Questa voce raccoglie le informazioni riguardanti l'Unione Sportiva Cagliari nelle competizioni ufficiali della stagione 1968-1969.\nStagione.\nIn questa stagione sportiva, il Cagliari dette vita ad un inedito duello in campionato con la Fiorentina. \nI rossobl\u00f9 furono capaci di aggiudicarsi il titolo d'inverno con 24 punti ma, a causa di un calo nel periodo primaverile, furono sorpassati dai viola che si aggiudicarono lo scudetto.\nDi questa grande annata son da ricordare le nette e umilianti vittorie contro Juventus (1-2), Roma (1-4), Varese (1-6), Inter (1-0) e Milan (3-1).\nIl Cagliari si classific\u00f2 al secondo posto, miglior piazzamento in massima serie fino a quel momento.Riva con 20 reti fu il capocannoniere del campionato.La squadra fu protagonista anche in Coppa Italia dopo aver eliminato la Juventus nei quarti, piazzandosi poi seconda nel girone finale alle spalle della Roma vincitrice del torneo. Ancora una volta sugli scudi Gigi Riva, autore di otto reti in Coppa Italia.\nTra i migliori elementi di questa stagione vi sono la rivelazione Comunardo Niccolai, stopper implacabile dal grande senso tattico, e il neoacquisto Mario Brugnera, centrocampista ex viola che possiede numeri da scuola sudamericana.\nStatistiche.\nStatistiche dei giocatori.\nFonte:"}
{"id": "2196208", "revid": "110157", "url": "https://it.wikipedia.org/wiki?curid=2196208", "title": "Federazione cestistica di Tahiti", "text": "La Federazione cestistica di Tahiti \u00e8 l'ente che controlla e organizza la pallacanestro a Tahiti.\nLa federazione controlla inoltre la nazionale di pallacanestro di Tahiti e ha sede a Papeete.\n\u00c8 affiliata alla FIBA dal 1960 e organizza il campionato di pallacanestro di Tahiti."}
{"id": "2196213", "revid": "2184720", "url": "https://it.wikipedia.org/wiki?curid=2196213", "title": "Fuoco nel fuoco", "text": "Fuoco nel fuoco \u00e8 una canzone di Eros Ramazzotti, scritta da Ramazzotti, con Claudio Guidetti e Adelio Cogliati, che anticipa l'album del cantante \"Stilelibero\" del 2000.\nL'assolo di chitarra \u00e8 dell'arcinoto compositore messicano Carlos Santana.\nIl brano debutta nella classifica dei singoli pi\u00f9 venduti in Italia direttamente al primo posto, rimanendo nella top 20 per tre mesi. Inoltre il singolo ottiene un discreto successo di vendite anche in Svizzera e in Belgio.\nIl video.\nIl video di \"Fuoco nel fuoco\" \u00e8 stato girato a Londra dal visionario regista Gregg Masuak. Il video di ambientazione fantascientifica, vede protagonista una donna dall'aspetto artificiale alle prese con un computer, con cui sta creando un essere umano (Ramazzotti). Dopo averne imitato a lungo i comportamenti, la creatura finisce per innamorarsi dell'uomo."}
{"id": "2196214", "revid": "110157", "url": "https://it.wikipedia.org/wiki?curid=2196214", "title": "Federazione cestistica delle Tonga", "text": "La Federazione cestistica delle Tonga \u00e8 l'ente che controlla e organizza la pallacanestro alle isole Tonga.\nLa federazione controlla inoltre la nazionale di pallacanestro di Tonga e ha sede a Nuku' Alofa.\n\u00c8 affiliata alla FIBA dal 1987 e organizza il campionato di pallacanestro di Tonga."}
{"id": "2196217", "revid": "1272592", "url": "https://it.wikipedia.org/wiki?curid=2196217", "title": "Coppa del mondo femminile VIVA", "text": "La Coppa del mondo femminile VIVA (ing. \"VIVA Women's World Cup\") \u00e8 una manifestazione calcistica internazionale nata nel 2008, organizzata dalla NF-Board, federazione che raggruppa molte nazionali non affiliate alla pi\u00f9 celebre FIFA, e riservata alle rappresentative femminili. La selezione vincitrice si aggiudica il \"Nelson Mandela Trophy\".\nStoria.\nNel 2008 un torneo femminile \u00e8 stato affiancato a quello maschile. Alla prima edizione in Lapponia hanno partecipato solo due squadre, e Kurdistan, e le padrone di casa hanno vinto il trofeo. Il torneo \u00e8 stato riproposto nel 2010 a Gozo e ha visto la vittoria della .\nInizialmente fu previsto di tenere una terza edizione del torneo in Kurdistan nel 2011, che venne successivamente annullata. Un ultimo tentativo fu fatto in Lapponia per il luglio 2013, ma anche in questo caso il torneo fu annullato.\nEdizioni.\nPartecipazioni e prestazioni nelle fasi finali.\nPer ogni torneo, viene indicata la bandiera del Paese ospite e, tra parentesi, il numero di squadre che vi hanno partecipato.\nCollegamenti esterni.\nSito ufficiale"}
{"id": "2196220", "revid": "1305772", "url": "https://it.wikipedia.org/wiki?curid=2196220", "title": "Rock Island", "text": ""}
{"id": "2196221", "revid": "1272592", "url": "https://it.wikipedia.org/wiki?curid=2196221", "title": "Federazione cestistica di Tuvalu", "text": "La Federazione cestistica di Tuvalu \u00e8 l'ente che controlla e organizza la pallacanestro a Tuvalu.\nLa federazione controlla inoltre la nazionale di pallacanestro di Tuvalu e ha sede a Vaiaku.\n\u00c8 affiliata alla FIBA dal 1987 e organizza il campionato di pallacanestro di Tuvalu."}
{"id": "2196227", "revid": "110157", "url": "https://it.wikipedia.org/wiki?curid=2196227", "title": "Federazione cestistica di Vanuatu", "text": "La Federazione cestistica di Vanuatu \u00e8 l'ente che controlla e organizza la pallacanestro a Vanuatu.\nLa federazione controlla inoltre la nazionale di pallacanestro di Vanuatu e ha sede a Port Vila.\n\u00c8 affiliata alla FIBA dal 1966 e organizza il campionato di pallacanestro di Vanuatu."}
{"id": "2196256", "revid": "1086846", "url": "https://it.wikipedia.org/wiki?curid=2196256", "title": "Unione Sportiva Cagliari 1967-1968", "text": "Questa pagina raccoglie i dati riguardanti l'Unione Sportiva Cagliari nelle competizioni ufficiali della stagione 1967-1968.\nStagione.\n\u00c8 la seconda stagione con Manlio Scopigno sulla panchina dei sardi. Gigi Riva con 13 reti \u00e8 il miglior realizzatore. \nUn Cagliari forte in casa ma fragile in trasferta, con dieci sconfitte esterne. In Coppa Italia subito eliminato dal Milan."}
{"id": "2196257", "revid": "106908", "url": "https://it.wikipedia.org/wiki?curid=2196257", "title": "500 Miglia di Indianapolis 1956", "text": "La 500 Miglia di Indianapolis 1956 fu la terza gara della stagione 1956 del Campionato mondiale di Formula 1, disputata il 30 maggio all'Indianapolis Motor Speedway. La manifestazione vide la vittoria di Pat Flaherty su Watson-Offenhauser, seguito da Sam Hanks su Kurtis Kraft-Offenhauser e da Don Freeland, su Phillips-Offenhauser."}
{"id": "2196262", "revid": "1782831", "url": "https://it.wikipedia.org/wiki?curid=2196262", "title": "Coppa del mondo femminile VIVA 2008", "text": "La Coppa del mondo femminile VIVA 2008 \u00e8 stata la prima edizione della competizione mondiale riservata alle selezioni di calcio femminili delle nazioni non riconosciute o riconosciute ma non affiliate n\u00e9 alla FIFA n\u00e9 alle organizzazioni continentali. Il paese ospitante \u00e8 stata la Lapponia, unica candidata. Le citt\u00e0 ospitanti sono state quelle di G\u00e4llivare e di Malmberget. Le gare del torneo si svolsero il 10 ed il 13 luglio 2008. Le uniche due squadre che vi parteciparono furono Lapponia e Kurdistan che si affrontarono in due gare, da cui usci vincitrice la Lapponia.\nCitt\u00e0 e Stadi.\nGli stadi scelti per disputare le partite del torneo VIVA World Cup 2008 sono stati due, situati in due citt\u00e0 della Lapponia (territorio svedese)."}
{"id": "2196272", "revid": "33689", "url": "https://it.wikipedia.org/wiki?curid=2196272", "title": "Al-'Adil I", "text": "Dopo aver vissuto nella relativa ombra di suo fratello Saladino, mise a frutto le lotte per il potere scatenatesi dopo la morte del conquistatore di Gerusalemme tra i suoi figli, per porsi come arbitro dei dissensi manifestatisi fra i suoi nipoti, finendo con eliminarli tutti per diventare il Sultano supremo dell'impero ayyubide.\nBiografia.\nFratello di Saladino.\nDa quando s'impadron\u00ec di Damasco, il 27 novembre 1174, Saladino v'install\u00f2 la sua capitale, mostrando la propria volont\u00e0 d'unificare la Siria, e nomin\u00f2 suo fratello Sayf al-D\u012bn governatore d'Egitto. Quest'ultimo partecip\u00f2 in tal veste a diverse campagne militari contro gli Ifranj o gli ultimi Zengidi. Si port\u00f2 rapidamente a fianco del fratello quando la strategia lo esigeva, come nell'agosto 1182, quando Saladino tent\u00f2 di prendere Beirut per tagliare le comunicazioni fra il Regno di Gerusalemme e la Contea di Tripoli e al-\u02bf\u0100dil fu incaricato di condurre diverse spedizioni nella regione di Gaza per attirare su di s\u00e9 le truppe di Baldovino il Lebbroso. Nel febbraio 1183, al-\u02bf\u0100dil dovette fronteggiare una seria minaccia: Rinaldo di Ch\u00e2tillon, signore di Oltregiordano, violando la tregua concordata, organizz\u00f2 una spedizione per saccheggiare La Mecca e al-\u02bf\u0100dil si preoccup\u00f2 d'inviare una flotta che col\u00f2 a picco quella crociata. Nel novembre dello stesso anno, partecip\u00f2 con Saladino alla spedizione punitiva contro Rinaldo.\nQuando Saladino s'impadron\u00ec della citt\u00e0 di Aleppo, nel 1183, egli affid\u00f2 il suo governo al fratello al-\u02bf\u0100dil e affid\u00f2 l'Egitto congiuntamente a suo figlio al-Malik al-\u02bfAz\u012bz e a uno dei suoi nipoti (figlio di al-\u02bf\u0100dil), Taq\u012b al-D\u012bn \u02bfAbb\u0101s. Ma nel 1186, Saladino cominci\u00f2 a diffidare della propria cerchia familiare e riprese Aleppo per darla a suo figlio al-Malik al-\u1e92\u0101hir Gh\u0101z\u012b. Altrettanto ritir\u00f2 la sua nomina in Egitto a favore di Taq\u012b al-D\u012bn, lasciando solo a governarlo al-Malik al-\u02bfAz\u012bz. Al-\u02bf\u0100dil ricevette come compenso i feudi di Edessa e di Harr\u00e2n.\nQuesti rimpasti non impedirono ad al-\u02bf\u0100dil di partecipare attivamente alla battaglia di Hattin il 3 luglio 1187, poi alla conquista del Regno di Gerusalemme: egli prese quindi Giaffa poco dopo, partecipando all'assedio di Gerusalemme del 1187. Saladino si rese conto che il porto di Tiro, difeso da Corrado del Monferrato, un crociato che era sul punto di arrivare in Terrasanta, era diventato il centro della resistenza crociata e il punto di leva per la riconquista cristiana. Durante l'autunno 1187, pose l'assedio alla citt\u00e0, accompagnato da suo figlio al-Af\u1e0dal, da suo fratello al-\u02bf\u0100dil e da suo nipote Taq\u012b al-D\u012bn. Sfortunatamente per lui, la flotta musulmana fu parzialmente affondata il 30 dicembre 1187 e le galere sopravvissute si dispersero e fuggirono. Gli Ayyubidi dovettero togliere l'assedio a Tiro il 1\u00ba gennaio 1188. Poco dopo, al-\u02bf\u0100dil ricevette dal fratello il feudo di Oltregiordano (attuale Transgiordania), conquistato agli eredi di Rinaldo di Ch\u00e2tillon.\nL'annuncio della caduta di Gerusalemme suscit\u00f2 grande emozione in Europa e fu subito organizzata una Terza Crociata. I principali sovrani, Federico Barbarossa, Filippo II Augusto ed Enrico II Plantageneto risposero all'appello, ma una guerra che oppose gli ultimi due, ritard\u00f2 la partenza. Fu allora che Riccardo Cuordileone, figlio ed erede di Enrico II Plantageneto condusse l'esercito inglese alla Crociata per via di mare, partendo da Messina (in mano ai Normanni), andando a guerreggiare lungo il tragitto a Cipro. Federico Barbarossa si avvicin\u00f2 invece alla Siria per via di terra nel maggio 1190, ma anneg\u00f2 nell'attraversare con la sua pesante armatura il Saleph.\nI Crociati non attesero l'arrivo dei nuovi soldati dall'Europa per riprendere l'iniziativa. Dal 20 agosto 1189, Guido di Lusignano, Re di Gerusalemme pose l'assedio davanti a San Giovanni d'Acri. Saladino tent\u00f2 di liberare la citt\u00e0 e al-\u02bf\u0100dil lo raggiunse il 25 novembre 1189 alla testa d'un esercito egiziano. Nella primavera del 1190, Saladino cadde ammalato e al-\u02bf\u0100dil lo sostitu\u00ec nelle a conduzione delle operazioni di contro assedio. Il 30 luglio 1190, un distaccamento di Crociati tedeschi attacc\u00f2 il campo di al-\u02bf\u0100dil e lo presero di sorpresa, ma si attardarono a saccheggiarlo, lasciando il tempo ad al-\u02bf\u0100dil d'organizzare un contrattacco offensivo che gli permise di massacrare una gran parte delle forze crociate germaniche.\nNel corso della primavera del 1190, gli assedianti ricevettero rinforzi francesi e inglesi e presero la citt\u00e0 il 12 luglio 1191, malgrado gli sforzi di Saladino e di al-\u02bf\u0100dil. Dopo la conquista della citt\u00e0, Filippo Augusto, malato e interessato pi\u00f9 ai fatti interni al suo regno, ripart\u00ec in direzione della Francia, malgrado l'impegno precedentemente sottoscritto con Riccardo Cuordileone di partire insieme per la Terrasanta e di tornare contemporaneamente, al fine di non concedere a chi si fosse allontanato per primo da \"Outremer\" alcun vantaggio nella contesa che li opponeva circa i diritti inglesi al trono di Francia. Riccardo I rimase dunque solo in Terrasanta. Accorgendosi che Saladino non metteva abbastanza sollecitamente in esecuzione il proprio impegno d'onore di riscattare i difensori di San Giovanni d'Acri, il sovrano Plantageneta li fece tutti massacrare, suscitando la disapprovazione e la collera del mondo musulmano.\nDecise poi di marciare verso sud per continuare la riconquista di \"Outremer\". Poco dopo le vicende di San Giovanni d'Acri, al-\u02bf\u0100dil tent\u00f2 di sorprendere l'esercito crociato il 24 agosto 1191, ma fu respinto. I Crociati arrivarono in seguito davanti ad Arsuf, e Riccardo Cuordileone tent\u00f2 un negoziato. Saladino, ricordandosi del massacro di San Giovanni d'Acri, non aveva alcuna intenzione di avviarlo, ma sped\u00ec suo fratello al-\u02bf\u0100dil da Riccardo, perch\u00e9 aveva bisogno di tempo per far giungere rinforzi. Solo dopo un po' di tempo impegn\u00f2 la battaglia di Arsuf (7 settembre 1191), che fu vinta dai Crociati.\nRiccardo conquist\u00f2 in seguito Giaffa e avvi\u00f2 negoziati con l'aiuto di Umfredo IV di Toron che serv\u00ec da traduttore (avendo il signore cristiano imparato molto bene la lingua araba), ma essi non sfociarono in nulla di concreto e Saladino invi\u00f2 suo fratello a Gerusalemme nell'ottobre del 1191, al fine di fargli alzare le mura di cinta e mettere in condizioni di difesa la Citt\u00e0 Santa. Nel novembre, Riccardo invi\u00f2 nuovamente messaggeri per sondare le disposizioni d'animo di Saladino. Pose per\u00f2 come condizioni un trattato di pace e la restituzione del regno di Gerusalemme all'interno dei confini che esso aveva avuto fino al 1185, cosa che fu rifiutata da Saladino. Ma il risultato di tali negoziati fu che un'amicizia sorse fra Riccardo e al-\u02bf\u0100dil. Riccardo I propose allora - non si sa quanto seriamente - la mano di sua sorella Giovanna d'Inghilterra ad al-\u02bf\u0100dil e che i due sposi governassero congiuntamente il regno di Gerusalemme. Al-\u02bf\u0100dil e Saladino avrebbero accettato, ma Giovanna d'Inghilterra rifiut\u00f2 comunque anche solo l'idea di sposare un principe musulmano.\nA tre riprese (Natale 1191, giugno 1192 e luglio 1192), Riccardo Cuordileone marci\u00f2 alla volta di Gerusalemme, arrivando nelle sue vicinanze, ma senza tentare in effetti alcuna azione decisiva.. Poi Saladino attacc\u00f2 senza successo Giaffa il 31 luglio 1192. Finalmente i negoziati, che non erano mai stati interrotti dalle attivit\u00e0 militari, sfociarono il 2 settembre 1192 a un trattato di pace che riconosceva la presenza dei Crociati sul litorale palestinese e il possesso dell'hinterland agli Ayyubidi.\nZio degli eredi di Saladino.\nSaladino mor\u00ec nella notte tra il 3 e il 4 febbraio 1193. Il suo primogenito, al-Afdal, ricevette Damasco, la Palestina e la Siria meridionale; il suo secondogenito, al-\u02bfAz\u012bz, l'Egitto e il terzo, al-Malik al-Z\u0101hir, ricevette Aleppo e la Siria settentrionale. Gli altri principi ayyubidi ricevettero feudi minori. Il fratello al-\u02bf\u0100dil ebbe la Jaz\u012bra, il Diyabakr e la Transgiordania. Al-Afdal ricevette inoltre il titolo di Sultano supremo, ma era un giovane di ventitr\u00e9 anni che passava il tempo nella disimpegnata ricerca dei piaceri e che sostitu\u00ec i ministri del padre con persone del tutti inadeguate ad affrontare l'impegnativo compito di amministrare il Sultanato.\nI ministri caduti in disgrazia trovarono rifugio in Egitto, dove esortarono al-\u02bfAz\u012bz a ribellarsi all'inetto fratello. Alla fine del mese di maggio 1194, al-\u02bfAz\u012bz si port\u00f2 sotto Damasco per assediarla, mentre suo fratello chiamava al-\u02bf\u0100dil in suo soccorso. Lo zio intervenne e obblig\u00f2 al-\u02bfAz\u012bz a tornare in Egitto. Il prestigio del fratello di Saladino aument\u00f2 ed egli cominci\u00f2 ad apparire come l'unica persona in grado di governare senza scossoni l'impero ayyubide. Nel 1195, al-\u02bfAz\u012bz tent\u00f2 un nuovo attacco contro suo fratello, ma quando il suo esercito giunse in prossimit\u00e0 di Tiberiade, una parte dei suoi Emiri l'abbandon\u00f2 e al-\u02bfAz\u012bz dovette tornare in Egitto, inseguito da al-Afdal. Ancora una volta, al-\u02bf\u0100dil, che preferiva che i suoi nipoti si sfiancassero nelle loro rivalit\u00e0 senza volere che qualcuno prevalesse, imped\u00ec ad al-Afdal di sconfiggere militarmente il fratello. Al-Afdal rientr\u00f2 a Damasco e al-\u02bf\u0100dil s'install\u00f2 in Egitto. Nel mese di giugno 1196, al-\u02bf\u0100dil e al-\u02bfAz\u012bz marciarono su Damasco, che fu presa il 3 luglio 1196. Conformemente alla loro intesa, al-Afdal fu deposto ed esiliato nel piccolo feudo di Sarkhad, mentre al-\u02bf\u0100dil diventava Sultano di Damasco.\nNel 1197, un esercito crociato tedesco decise un attacco terrestre in terra musulmana, senza preavvertire lo stesso Enrico II, re di Gerusalemme. al-\u02bf\u0100dil, come rappresaglia, tent\u00f2 un'incursione su San Giovanni d'Acri ma essa fu respinta da Enrico II. Al-\u02bf\u0100dil attacc\u00f2 allora Giaffa, che conquist\u00f2 nel settembre del 1197. Enrico II mor\u00ec poco dopo e i crociati tedeschi assediarono in seguito Toron. Ma l'annuncio della morte dell'Imperatore germanico Enrico VI li indusse a togliere l'assedio. Amalrico II, il nuovo re di Gerusalemme, concluse il 1\u00ba luglio 1198 una tregua di cinque anni.\nIn effetti la situazione interna dell'impero ayyubide richiedeva tutta la sua attenzione e tutte le sue capacit\u00e0. Il 27 novembre 1198, Al-'Aziz 'Im\u00e2d al-D\u00een 'Uthm\u00e2n, sultano d'Egitto, mor\u00ec in seguito a una caduta da cavallo nel corso d'una battuta di caccia al lupo nelle prossimit\u00e0 delle Piramidi. Suo figlio, al-Malik al-Mansur, di nove anni, gli succedette e il suo entourage, temendo le ambizioni di al-\u02bf\u0100dil, si rivolse ad al-Afdal, che esercitava la reggenza. La sua prima azione fu quella di tentare di riprendere Damasco, e per far questo approfitt\u00f2 dell'assenza di al-\u02bf\u0100dil (che si trovava nella Jazira) per cercare di occupare la capitale siriana. Ma al-\u02bf\u0100dil, che non era impreparato a ci\u00f2, torn\u00f2 rapidamente a Damasco l'8 giugno 1199, mentre l'esercito egiziano arriv\u00f2 a Damasco solo il 14 di quel mese, presto raggiunto da al-Malik al-Zahir, Emiro d'Aleppo. Ma al-\u02bf\u0100dil approfitt\u00f2 del tempo guadagnato e della mancanza di unit\u00e0 fra i suoi antagonisti per seminare discordia fra i due fratelli, che tolsero infine l'assedio nel gennaio del 1200. Poi al-\u02bf\u0100dil riprese l'offensiva, marci\u00f2 verso l'Egitto e prese Il Cairo il 5 febbraio 1200. Al-Afdal fu esiliato a Diyar Bakr, mentre al-Malik al-Mansur fu deposto e nominato governatore di Edessa, che comunque non raggiunse, preferendo cercar rifugio ad Aleppo.\nDivenuto padrone dell'impero ayyubide, al-\u02bf\u0100dil nomin\u00f2 governatori persone di sua fiducia: suo figlio al-Malik al-Kamil in Egitto e un altro figlio al-Malik al-Mu\u2018azzam a Damasco.\nSultano supremo degli Ayyubidi.\nAllo spirare della tregua, il papa Innocenzo III proclam\u00f2 una nuova Crociata, i pellegrini pensano di sbarcare il pi\u00f9 vicino possibile a Gerusalemme per poi procedere alla sua conquista, mentre i nobili, seguendo i consigli di Riccardo Cuordileone pensano a uno sbarco in Egitto (dove risiede l'antagonista pi\u00f9 potente dei guerrieri crociati), i cui porti di Alessandria e di Damietta sono pi\u00f9 facilmente conquistabili rispetto a Gerusalemme e possono servire da moneta di scambio.\nNel 1202, al-\u02bf\u0100dil raccomanda a suo figlio al-Malik al-Kamil, \u00abil Sovrano Perfetto\u00bb, suo vice in Egitto, d'avviare negoziati con la repubblica di Venezia, principale potenza marittima nel Mediterraneo. al-Malik al-Kamil garantisce ai Veneziani l'accesso ai porti del delta, come Alessandria o Damietta, e offre loro protezione e assistenza. Come contropartita, Venezia promette di non appoggiare alcuna spedizione occidentale contro l'Egitto. I Veneziani hanno tuttavia raggiunto un accordo coi nobili occidentali che prevedeva il trasporto di circa 35.000 guerrieri crociati verso l'Egitto, contro la promessa d'una forte somma di denaro, e preferiscono mantenere segreto questo trattato. Sono indecisi a non respingere alcun loro impegno. Il doge Enrico Dandolo, in cambio di un pagamento dirotta la Quarta Crociata su Zara, porto del mare Adriatico appartenente al re d'Ungheria. La citt\u00e0 \u00e8 saccheggiata nel novembre del 1202). Il doge riesce poi a convincere i crociati a dirigere nel giugno del 1203 le loro azioni belliche e depredatorie contro Costantinopoli, del tutto indifferenti che essa sia la capitale della Cristianit\u00e0 orientale. L'abietta azione dei crociati rivela meglio di ogni altra cosa quanto scarso fosse lo zelo spirituale delle potenze cristiane, ormai sempre pi\u00f9 indifferenti nei confronti dell'impresa crociata e sempre pi\u00f9 attratte dalla conquista d'una supremazia economica e mercantile. La spaccatura (mai pi\u00f9 di fatto risolta) tra cristiani latini e greci allontaner\u00e0 per sempre la possibilit\u00e0 di riconquista della Terrasanta che, da quel momento verr\u00e0 sempre pi\u00f9 potentemente rafforzata dagli Ayyubidi prima e dai Mamelucchi dopo, agevolmente in grado di contrastare le nuove azioni comunque organizzate dalla Cristianit\u00e0 occidentale, che non pu\u00f2 ormai pi\u00f9 contare sul potente aiuto di quello che era pur sempre il pi\u00f9 potente esercito cristiano in ambito mediterraneo: quello bizantino.\nAlcuni sporadici cristiani, fedeli agli ideali crociati, si recano nondimeno in Palestina, e alcune fiacche azioni militari sono realizzate, ma Amalrico II di Lusignano, constatando che la crociata non giunger\u00e0 pi\u00f9 in Outremer, conclude con al-\u02bf\u0100dil una nuova pace nel settembre del 1204, che garantisce una tregua di 6 anni e la restituzione di Giaffa ai crociati di Terrasanta. Considerando che il jih\u0101d ha conseguito il suo scopo con la riconquista di Gerusalemme, al-\u02bf\u0100dil non \u00e8 animato da alcun intento di espellere i cristiani dalla Palestina, e le occasionali violazioni della tregua, come quella provocata dai Templari nel 1210, sono risolte con strumenti pacifici. Nel luglio del 1211 il Sultano conclude una nuova tregua della durata di 6 anni col nuovo re di Gerusalemme, Giovanni di Brienne.\nAll'avvicinarsi della scadenza della tregua, una Quinta Crociata \u00e8 pronta teoricamente a partire. I primi crociati a sbarcare sono gli Ungheresi di re Andrea II d'Ungheria, che decide di conquistare la Samaria nel novembre 1217. al-\u02bf\u0100dil deve quindi recarsi a Nablus (Naplusia) col suo esercito per impedire l'avanzata degli Ungheresi. Dopo vari assedi e scaramucce, gli Ungheresi devono battere in ritirata e, infine, abbandonano la Terrasanta.\nMa la Quinta Crociata non si limita ai crociati ungheresi, e nuove truppe arrivano e decidono di lanciare un'offensiva contro l'Egitto. Decine di migliaia di crociati pongono l'assedio davanti Damietta. al-Malik al-Kamil, marcia contro di loro ma non osa affrontarli, e pone il suo campo a sud del porto, per permettere il rifornimento della citt\u00e0 attraverso il Nilo. La citt\u00e0 \u00e8 difesa a nord e a est da una stretta lingua di terra paludosa. A nord e a ovest, il Nilo assicura un collegamento permanente con il retrostante paese. Una catena tesa fra la citt\u00e0 e una cittadella ben difesa, barra l'accesso al Nilo. I crociati s'accaniscono invano per 3 mesi contro la cittadella, fino al momento in cui hanno l'idea di agganciare fra loro due grandi vascelli e di costruirvi una torre navigante che possa arrivare all'altezza della cittadella, per prenderla poi d'assalto. Il piano riesce e il 25 agosto la catena viene spezzata. Al-\u02bf\u0100dil viene a sapere, tramite il messaggio portato da un piccione viaggiatore, della caduta della cittadella, poi muore, a 73 anni, vittima d'una crisi cardiaca. Al-Malik al-Kamil riesce a fermare l'avanzata dei Crociati e a impedire l'accerchiamento di Damietta, infliggendo loro severe perdite. Ma la morte di al-\u02bf\u0100dil comporta un colpo di Stato al Cairo, in cui numerosi Emiri approfittando della lontananza di al-Malik al-Kamil per tentare d'installare sul trono uno dei suoi fratelli, senza dubbio pi\u00f9 malleabile. Al-Malik al-Kamil deve togliere il proprio campo e tornare nella capitale egiziana per ristabilire l'ordine.\nPosterit\u00e0.\nLasci\u00f2 sedici figli e diverse figlie:"}
{"id": "2196277", "revid": "547034", "url": "https://it.wikipedia.org/wiki?curid=2196277", "title": "All These Things That I've Done", "text": "All These Things That I've Done \u00e8 una canzone composta dai The Killers. \u00c8 presente nell'album di debutto del gruppo \"Hot Fuss\" ed \u00e8 stata scritta dal cantante Brandon Flowers. Il singolo \u00e8 stato nominato ad un Grammy Award come miglior performance rock di un duo o un gruppo."}
{"id": "2196279", "revid": "1305772", "url": "https://it.wikipedia.org/wiki?curid=2196279", "title": "Through the Years", "text": "Through the Years (\"attraverso gli anni\" in lingua inglese) pu\u00f2 riferirsi a:"}
{"id": "2196290", "revid": "21614106", "url": "https://it.wikipedia.org/wiki?curid=2196290", "title": "Et\u00e0 del Risorgimento", "text": ""}
{"id": "2196291", "revid": "80928547", "url": "https://it.wikipedia.org/wiki?curid=2196291", "title": "Vicer\u00e9 spagnoli di Napoli", "text": ""}
{"id": "2196295", "revid": "1924342", "url": "https://it.wikipedia.org/wiki?curid=2196295", "title": "Smile Like You Mean It", "text": "Smile Like You Mean It \u00e8 una canzone composta dai The Killers. \u00c8 presente nell'album di debutto del gruppo \"Hot Fuss\" ed \u00e8 stata scritta dal cantante Brandon Flowers e dal bassista Mark Stoermer."}
{"id": "2196296", "revid": "110157", "url": "https://it.wikipedia.org/wiki?curid=2196296", "title": "BYO Split Series, Vol. 4", "text": "BYO Split Series, Vol. 4 \u00e8 uno split dei gruppi Bouncing Souls e Anti-Flag, pubblicato nel 2002 dalla BYO Records.\nHa raggiunto la posizione numero 50 nella classifica Top Independent Albums.\nTracce.\nCanzoni dei Bouncing Souls\nCanzoni degli Anti-Flag"}
{"id": "2196301", "revid": "7459", "url": "https://it.wikipedia.org/wiki?curid=2196301", "title": "Monastero di Osiou Gregoriou", "text": ""}
{"id": "2196303", "revid": "1305772", "url": "https://it.wikipedia.org/wiki?curid=2196303", "title": "Due Caroline", "text": "Le due Caroline sono due stati degli Stati Uniti d'America:"}
{"id": "2196306", "revid": "371529", "url": "https://it.wikipedia.org/wiki?curid=2196306", "title": "AVN Hall of Fame", "text": "La AVN Hall of fame \u00e8 una lista onorifica stilata e sponsorizzata dalla rivista Adult Video News che raccoglie tutti i personaggi che hanno contribuito alla nascita e alla crescita dell'industria dell'intrattenimento per adulti moderna.\nIl criterio per l'inclusione nella \"Hall of Fame\" \u00e8 definito come l'aver avuto \"un'enorme importanza\" nonch\u00e9 una presenza nel settore da almeno 10 anni.\nI primi nomi sono stati aggiunti nella \"Hall of Fame\" nel 1995, durante il 13\u00ba AVN award.\nDal 2006 sono incluse anche figure pi\u00f9 commerciali, in una categoria separata denominata \"Fondatori\", e dal 2011 anche produttori e distributori di sex toy."}
{"id": "2196307", "revid": "1305772", "url": "https://it.wikipedia.org/wiki?curid=2196307", "title": "War Child", "text": ""}
{"id": "2196308", "revid": "827882", "url": "https://it.wikipedia.org/wiki?curid=2196308", "title": "Young X-Men", "text": "Young X-Men \u00e8 una serie fumettistica nata successivamente alla conclusione della precedente New X-Men. Pubblicata dalla Marvel Comics, ha visto la luce nel maggio 2008 in America, mentre in Italia \u00e8 pubblicata sulle pagine della rivista \"X-Men Deluxe\" a partire dal n. 166 (gennaio 2009). Creata da Marc Guggenheim (testi) e Yanick Paquette (disegni), la serie racconta le avventure del pi\u00f9 giovane gruppo di X-Men partendo dagli avvenimenti narrati in \"Messiah Complex\".\nBiografia del gruppo.\nGenesi Finale.\nIl primo arco narrativo prende il via da una visione della giovane Blindfold: assieme ad altri mutanti reclutati da Ciclope, sta combattendo contro il cyborg Donald Pierce fino a che questi non uccide uno dei membri del gruppo e la ragazza si risveglia urlando. Nella realt\u00e0, Ciclope viaggia da un capo all'altro del globo per reclutare mutanti, e cos\u00ec in Germania trova Wolf Cub fermandolo prima che commetta un omicidio; in Afghanistan trova Dust impegnata nella protezione di numerosi villaggi; in California recluta una delle new entry Eric Gitter, mentre in Florida scova Rockslide e Blindfold in un bar. Riunitili, li porta all'interno della \"Caverna del Pericolo\" progettata da Prodigy e situata al di sotto dell'ex Xavier Institute dove illustra la prima missione: fermare la nuova Confraternita dei mutanti composta da Sunspot, Cannonball, Magma e Danielle Moonstar. Portato a termine il rapimento di Magma, durante il quale Dust viene cristallizzata dalle fiamme della mutante, Ciclope affida a Rockslide, Wolf Cub ed Ink il compito di fare irruzione all'interno del Club infernale. Nel mentre, alla Caverna del Pericolo un misterioso mutante rivela che dietro le sembianze del capo degli X-Men si celava in cyborg Donald Pierce, che infuriato fugge dal luogo dello scontro per tornare l\u00ec dove aveva imprigionato Moonstar e Blindfold, tradita e fatta prigioniera da Ink. Scoperti gli inganni di Pierce, gli Young X-Men uniscono le forze con coloro che avrebbero dovuto catturare e si inoltrano nei tunnel dei Morlocks, dove suppongono si nasconda il nemico. Trovatolo ed ingaggiato lo scontro, come di consueto Wolf Cub si getta per primo nella mischia, facendo avverare la profezia di Blindfold, che aveva visto proprio la sua morte. Infuriato, Rockslide cede alle suppliche finali di Nicholas e decide di non uccidere Pierce, perch\u00e9 non \u00e8 cos\u00ec che gli X-Men si comportano.\nRivelazioni.\nDopo la morte di Wolf Cub, Ciclope chiede a Moonstar e Sunspot di guidare ed addestrare gli Young X-Men per impedire altre morti. Blindfold decide di lasciare il team a causa della sua scarsa utilit\u00e0 sul campo di battaglia, ma promette di mantenere i contatti ed al suo posto Moonstar recluta Anole. Dopo accurate analisi Bestia ed Emma Frost giungono alla conclusione che Ink non \u00e8 un mutante e che le sue abilit\u00e0 gli sono state conferite dai tatuaggi che sfoggia. Venutone a conoscenza, questo decide di abbandonare il team che ne frattempo era andato in missione per fermare gli Y-Men, umani dotati di poteri derivati anch'essi da tatuaggi. Durante una rissa fra Ink e alcuni membri della Setta Infernale fa la sua comparsa Cipher, una mutante in grado di occultare la propria presenza e membro degli X-Men. I due si dirigono quindi dal responsabile di tutti quei problemi, il mutante Leon Nu\u00f1ez (alias Tatuatore), che dopo essere stato costretto a tatuare su Ink qualche nuovo simbolo cade in coma. Sconfitti gli Y-Men, al ritorno alla base vengono svelate le origini di Cipher e le condizioni critiche in cui versa Dust che le garantiscono solo una settimana di vita.\nFine dei giorni.\nAiutato Pierce a fuggire, Dust viene fermata dagli X-Men che si scagliano contro il cyborg per evitarne la fuga. Durante il combattimento, la malattia di Sooraya degenera ad un punto tale da ucciderla; ripreso Pierce gli X-Men organizzano il funerale che tuttavia non viene celebrato grazie all'intervento di Ink che utilizza il tatuaggio di Fenice per riportarla in vita, rimanendo come conseguenza in stato vegetativo. Decisi a non abbandonare la causa, gli Young X-Men riprendono la lotta al crimine scontrandosi con i Neo riapparsi a S.F."}
{"id": "2196309", "revid": "439868", "url": "https://it.wikipedia.org/wiki?curid=2196309", "title": "Summa", "text": "La summa\" (o summae\") \u00e8 un genere letterario sviluppatosi nel medioevo, consistente in esposizioni sintetiche di questioni di diritto. Molto importanti sono anche le \"summae\" nell'ambito della teologia e la filosofia. Si scrivevano sempre in lingua latina e il genere ebbe il suo splendore durante il Medioevo.\nLe \"summae\" giuridiche.\nLa nascita.\nLa summa \u00e8 una forma letteraria che si \u00e8 sviluppata partendo dalla metodologia della glossa, che evolvendosi ha portato a nuovi generi letterari autonomi. Si possono delineare due linee evolutive che, partendo dalle glosse di \"similia\" e di \"contraria\", sfociano rispettivamente nelle forme letterarie della summa e della \"quaestio legittima\".\nLa summa nasce a partire dalle scuole minori di diritto, cos\u00ec chiamate non per sminuirne la loro importanza, ma, per differenziarle dallo Studium bolognese.\nLe scuole minori si posero l'obiettivo di fornire ai propri studenti, nonch\u00e9 ai professionisti del diritto, gli strumenti utili a comprendere il diritto giustinianeo; per raggiungere questo fine, nacque la moda di compiere esposizioni sistematiche, semplici e rapide, dell'intera opera, dando cos\u00ec origine al genere letterario denominato summa.\nLa summa si svilupp\u00f2 molto nelle scuole civilistiche della Francia provenzale, ed ebbe ad oggetto in particolar modo il \"Codice giustinianeo\" e le \"Istituzioni di Giustiniano\". Il \"Digesto\" fu, invece, trattato nelle opere di manualistica.\nLe \"summae\" di maggior rilievo.\nTra le summe di maggiori rilievo vi \u00e8 sicuramente la \"Summa Codicis\", opera di Azzone da Bologna erroneamente attribuita al giurista Rogerio, e la \"Summa Codicis\" scritta in lingua provenzale e conosciuta comunemente come \"Lo Codi\". La summa provenzale fu subito portata in Italia e tradotta in latino da Riccardo Pisano, a dimostrazione del legame che unisce la Provenza con la Toscana.\nDifferenze tra \"summa\" e \"glossa\".\nA differenza della glossa, sia essa di tipo interlineare o marginale, la summa effettua un'analisi sistematica dell'intera opera, in modo semplice e rapido, mentre la glossa analizza solo un frammento dell'opera, esempio una parola o una frase. Per questo motivo, diversi maestri scolastici preferiscono la summa, per esempio Azzone da Bologna (appartenente alla Scuola dei glossatori), altri la glossa come nel caso di Irnerio.\nLe \"summae\" nella teologia e la filosofia.\nL'istruzione della teologia e della filosofia nel medioevo si sviluppava in due maniere: La \"lectio\" e la \"disputatio\":\nDi questi due metodi scolari sorsero le sue rispettive forme letterarie:\n\"Summae\" liturgiche.\nLa forma letteraria della \"Summa\" trova, nel periodo medievale, anche il suo impiego nella redazione di trattati liturgici che si pongono nella linea evolutiva dei Commentari (esempi di questi sarebbero le opere liturgiche di Isidoro di Siviglia e di Amalario di Metz)liturgici tardo antichi e alto medievali che, a loro volta, compaiono come sviluppo degli scritti mistagocigi patristici.\nLa fine delle \"Summae\" liturgiche, grossomodo, pu\u00f2 essere identificata con il loro confluire nel \"Rationale divinorum officiorum\" di Guglielmo Durante. Questa \"fine\" coincide anche con il loro essere tramandate per secoli seppur, molto spesso, senza la citazione delle fonti da cui i testi del \"Rationale\" erano presi.\nAlcune di esse sono:\nSumme teologiche importanti.\nFurono compilate all'incirca sessanta summe. Fra queste le pi\u00f9 importanti erano le seguenti:"}
{"id": "2196316", "revid": "287204", "url": "https://it.wikipedia.org/wiki?curid=2196316", "title": "Glamorous Indie Rock &amp; Roll", "text": "Glamorous Indie Rock &amp; Roll \u00e8 una canzone composta dai The Killers. \u00c8 presente nell'album di debutto del gruppo \"Hot Fuss\"."}
{"id": "2196333", "revid": "1305772", "url": "https://it.wikipedia.org/wiki?curid=2196333", "title": "Bad Reputation", "text": ""}
{"id": "2196341", "revid": "110157", "url": "https://it.wikipedia.org/wiki?curid=2196341", "title": "BYO Split Series, Vol. 1", "text": "BYO Split Series, Vol. 1 \u00e8 il primo split della serie BYO Split, e comprende i gruppi Leatherface e Hot Water Music.\n\u00c8 stato pubblicato nel 1999 dalla BYO Records.\nTracce.\nLato Leatherface\nLato Hot Water Music"}
{"id": "2196343", "revid": "1666804", "url": "https://it.wikipedia.org/wiki?curid=2196343", "title": "Lucio Postumio Albino (console 154 a.C.)", "text": "Biografia.\nFu eletto edile nel 161 a.C. e presenzi\u00f2 ai \"Ludi Megalesi\", quando Terenzio present\u00f2 per la prima volta \"L'eunuco\".\nFu eletto console nel 154 a.C., ma mor\u00ec sette giorni dopo, quando si accingeva a raggiungere la sua provincia. Si disse che la moglie lo avesse avvelenato."}
{"id": "2196358", "revid": "198277", "url": "https://it.wikipedia.org/wiki?curid=2196358", "title": "Cagliari Calcio 1986-1987", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1986-1987.\nStagione.\nA seguito alle sentenze relative lo scandalo del Totonero-bis, venuto a galla durante l'estate 1986, che vide coinvolto anche il , furono comminate dei punti di penalizzazione alle squadre coinvolte. Il inizi\u00f2 il torneo con -5 punti in classifica, le altre squadre sanzionate furono la che part\u00ec con un -9 in classifica e la con -4.\nLa prima giornata del campionato fu disputata il 14 settembre 1986 e il , con in panchina l'allenatore della passata stagione Gustavo Giagnoni, affront\u00f2 male l'inizio del campionato perdendo 2 a 1 in trasferta contro l'Arezzo e incassando, nelle giornate successive, altre due sconfitte contro Vicenza e . Il primo punto arriv\u00f2 solo alla 4\u00aa giornata pareggiando al Sant'Elia per 0 a 0 contro il . \nQuesta partita innescher\u00e0 un mini ciclo positivo, il andr\u00e0 a pareggiare altre tre partite contro Sambenedettese, Cremonese e Parma e inanellando ben 3 vittorie consecutive contro Campobasso, Bari e Cesena, venendo poi fermati, all'11\u00aa giornata dalla Triestina con un secco 3 a 0. Dopo quella partita, i sardi ebbero un andamento poco costante, alternando sconfitte come per esempio il 2 a 0 subito contro Genoa o il 3 a 2 contro il , a vittorie come il 2 a 1 rifilato alla Lazio e il 3 a 1 al Catania. \nIl Cagliari fece 17 punti nel girone di andata ma rimase sempre nelle zone basse della classifica, dove pesavano i 5 punti di penalizzazione e l'avvio stentato di inizio campionato.\nIl girone di ritorno fu un'alternanza di risultati, a nulla valsero le reti dell'intramontabile Gigi Piras e di Montesano, che saranno i bomber della squadra con 7 reti ciascuno. La matematica retrocessione in Serie C/1 arriv\u00f2 con tre gare di anticipo, chiudendo il campionato all'ultimo posto con 26 punti. \nOltre ai rossobl\u00f9 scesero di categoria il Catania, il Vicenza e il Campobasso, mentre riuscirono a salvarsi la e soprattutto la Lazio.\nDiversamente dal campionato, dove le cose andavano male, il Cagliari ebbe un percorso straordinario in Coppa Italia, raggiungendo clamorosamente le semifinali del torneo. La squadra sarda super\u00f2 il primo turno chiudendo il proprio girone secondo alle spalle del Torino; poi agli ottavi elimin\u00f2 nel doppio confronto proprio la squadra granata sconfiggendoli 1 a 0 al Sant'Elia e pareggiando il ritorno per 0 a 0. Ai quarti riusc\u00ec a tenere testa alla blasonata Juventus pareggiando entrambi i confronti, 1 a 1 in casa e soprattutto un incredibile 2 a 2 a Torino che permise ai rossobl\u00f9 di passare il turno. In semifinale invece, si dovette piegare al di Maradona, venendo sconfitti sia in casa per 0 a 1 in un Sant'Elia gremito come nelle grandi occasioni e subendo purtroppo un pesante 4 a 1 a Napoli.\nOrganigramma societario.\nArea direttiva\nArea tecnica\nMaglie e sponsor.\nLe divise per la stagione 1986-1987 sono classiche: a quarti rossobl\u00f9 la prima, bianca la seconda. Sono marcate Latas, mentre il main sponsor rimane F.O.S."}
{"id": "2196365", "revid": "834", "url": "https://it.wikipedia.org/wiki?curid=2196365", "title": "Ritchie Family", "text": ""}
{"id": "2196378", "revid": "125942964", "url": "https://it.wikipedia.org/wiki?curid=2196378", "title": "Bell AH-1 SuperCobra", "text": "Il Bell AH-1 SuperCobra \u00e8 un elicottero d'attacco biturbina basato sul Bell AH-1 Cobra. La famiglia bimotore derivata dal Cobra monomotore originale, include l'AH-1J SeaCobra, l'AH-1T Improved SeaCobra e l'AH-1W SuperCobra. L'AH-1W era la spina dorsale della flotta di elicotteri d'attacco dello United States Marine Corps, ma \u00e8 stato sostituito nel successivo decennio dall'AH-1Z Viper, versione ulteriormente migliorata e potenziata.\nStoria.\nSviluppo.\nL'AH-1 Cobra monomotore fu sviluppato nella met\u00e0 degli anni sessanta come elicottero armato per l'United States Army impegnato all'epoca nella guerra del Vietnam. Il Cobra condivideva il motore, la trasmissione T53 e il rotore con il preesistente UH-1 \"Huey\".\nNel giugno del 1967 la Bell inizi\u00f2 la consegna dei primi AH-1G HueyCobra; la produzione and\u00f2 avanti fino al 1973, per un totale di 1116 unit\u00e0 (e pi\u00f9 di un milione di ore di volo in operazioni militari).\nL'United States Marine Corps, molto interessato al Cobra, preferiva per\u00f2 un velivolo che fosse bimotore, per una questione di maggiore sicurezza nelle operazioni sull'acqua, e che disponesse di una torretta dotata di un armamento pi\u00f9 potente.\nInizialmente, il Dipartimento della Difesa americano si oppose alla fornitura di elicotteri dotati di doppio motore, credendo che ci sarebbero stati pi\u00f9 vantaggi nell'avere un unico elicottero in comune tra il corpo dei Marines e l'esercito, piuttosto che supportare differenti versioni. Ma nel maggio del 1968, i Marines riuscirono a stipulare un contratto con la Bell per la fornitura di 49 AH-1J SeaCobra bimotori e nel 1969, come misura temporanea, acquisirono dall'esercito 38 AH-1G.\nI SeaCobra vennero equipaggiati con il cannone M197 a canne rotanti calibro 20\u00a0mm derivato dall'M61 Vulcan.\nNegli anni settanta, le richieste da parte dell'USMC di disporre di una macchina in grado di operare con temperature di esercizio pi\u00f9 elevate e con capacit\u00e0 di carico bellico maggiori, portarono la Bell allo sviluppo dell'AH-1T \"Improved SeaCobra\". Questo elicottero si basava sul modello sperimentale Bell 309 King Cobra, da cui riprendeva gli aggiornamenti negli organi di trasmissione e nel gruppo motori a turbina, divenuto un Pratt &amp; Whitney Canada T400-CP-400 Twin Pac. Strutturalmente, era dotato di una fusoliera e di una trave di coda pi\u00f9 lunga. Il SeaCobra \"Improved\" rispondeva anche ad un altro requisito importante: la capacit\u00e0 di essere facilmente manutenibile. La capacit\u00e0 bellica venne aumentata dotando l'elicottero dei missili TOW, installando il relativo sistema di sensori e acquisizione dei bersagli. Sul finire degli anni settanta, una versione migliorata, denominata AH-1T+, dotata di motori General Electric T700 ed avionica avanzata, venne proposta in vendita all'Iran, ma a causa del rovesciamento del regime dello Sci\u00e0 il contratto di fornitura venne annullato.\nVerso gli inizi degli anni ottanta, l'USMC era alla ricerca di un nuovo tipo di elicottero imbarcato, ma nel 1981 il Congresso neg\u00f2 i fondi necessari all'acquisto di tali velivoli (gli Hughes AH-64 Apache). La scelta ricadde su di una versione ancor pi\u00f9 potente dell'AH-1T, il Bell AH-1W \"SuperCobra\", in grado di impiegare i missili AIM-9 Sidewinder e gli AGM-114 Hellfire ed avente un nuovo sistema di controllo del tiro (Fire Control System). Vennero stanziati fondi per l'acquisto di 179 nuovi elicotteri e 43 kit di aggiornamento dalla versione AH-1T. \nIl primo AH-1W fu consegnato il 27 marzo 1986, mentre l'ultimo nel 1999.\nUn dimostratore tecnologico dell'AH-1T+ ed un prototipo dell'AH-1W furono impiegati per testare un nuovo rotore principale sperimentale a quattro pale in materiale composito. Il nuovo sistema migliorava le prestazioni aerodinamiche, riduceva il rumore ed aumentava la capacit\u00e0 di resistenza ai danni subiti in combattimento. Priva di un contratto con l'USMC, la Bell svilupp\u00f2 con i propri fondi questo nuovo elicottero, denominato AH-1Z \"Viper\". Il \"Viper\" oltre ad adottare il nuovo rotore a quattro pale, possedeva un profilo lievemente differente dai suoi predecessori per via delle alette porta carichi bellici; esse erano pi\u00f9 grandi e permettevano la possibilit\u00e0 di montare alle loro estremit\u00e0 un missile Sidewinder o un Hellfire.\nPoich\u00e9 nel 1996, i costi di sviluppo per una versione navale dell'Apache (elicottero a cui i Marines puntavano gi\u00e0 dal decennio prima), erano ancora troppo elevati, venne siglato un contratto per la fornitura all'USMC degli aggiornamenti necessari per portare 180 velivoli AH-1W alla versione AH-1Z.\nGli ultimi AH-1W sono stati ufficialmente ritirati dal servizio il 19 ottobre 2020."}
{"id": "2196382", "revid": "834", "url": "https://it.wikipedia.org/wiki?curid=2196382", "title": "The Shandon", "text": ""}
{"id": "2196385", "revid": "775372", "url": "https://it.wikipedia.org/wiki?curid=2196385", "title": "Monastero di Esphigmenou", "text": "Il monastero di Esphigmenou () \u00e8 uno dei venti monasteri della Chiesa ortodossa nella Repubblica del Monte Athos, in Grecia.\n\u00c8 situato a nord-est della penisola atonita ed \u00e8 il pi\u00f9 settentrionale della penisola ed occupa il diciottesimo posto nella gerarchia dei monasteri della \"Santa Montagna\".\n\u00c8 dedicato dall'Ascensione di Ges\u00f9\nNel 1990 contava 42 monaci, \u00e8 retto a regola cenobitica dal 1797.\nStoria.\nLa tradizione fa risalire la fondazione del monastero al V secolo da parte dell'Imperatrice Elia Pulcheria, questo primo insediamento monastico sarebbe stato distrutto da una frana. Il monastero, nella sua forma attuale, risale dall'XI secolo, come lo attestano tre documenti dell'epoca. Esso prosper\u00f2 fino alla conquista ottomana della regione. Vi fu igumeno San Gregorio Palamas, grande teologo ortodosso. Ad Esphigmenou fu monaco anche un grande spirituale dei nostri giorni: padre Paisios del Monte Athos.\nAttualmente un conflitto oppone la comunit\u00e0 monastica del monastero e il Patriarca ecumenico di Costantinopoli massima autorit\u00e0 spirituale della Repubblica del Monte Athos. I monaci si oppongono al riavvicinamento tra la Chiesa ortodossa e la Chiesa cattolica e all'ecumenismo praticato da alcuni rappresentanti della Chiesa ortodossa. In conseguenza di ci\u00f2, sono stati fatti diversi tentativi da parte del Patriarcato, che ha utilizzando pure la polizia, per evacuare il monastero dai monaci \"ribelli\". A tutt'oggi questi tentativi sono risultati vani. Il monastero, data la sua posizione di contestazione, non gode n\u00e9 dell'appoggio n\u00e9 dei finanziamenti concessi a tutti gli altri monasteri atoniti.\nPatrimonio artistico.\nNel monastero si custodisce una icona del Salvatore in mosaico che risale al XII secolo e un menologio (calendario dei santi) coevo riccamente miniato."}
{"id": "2196386", "revid": "287204", "url": "https://it.wikipedia.org/wiki?curid=2196386", "title": "Fetish (album)", "text": ""}
{"id": "2196392", "revid": "287204", "url": "https://it.wikipedia.org/wiki?curid=2196392", "title": "Cagliari Calcio 1985-1986", "text": "Questa pagina raccoglie le informazioni riguardanti il Cagliari Calcio nelle competizioni ufficiali della stagione 1985-1986.\nStagione.\nNella stagione 1985-1986 il Cagliari disputa il campionato di Serie B, con 35 punti ottiene il 15\u00ba posto. Inizia la stagione affidato all'allenatore Renzo Ulivieri. Le avvisaglie non sono positive, ed iniziano a non esserlo dal sesto girone di qualificazione della Coppa Italia, giocato prima del campionato, con la squadra sarda che fa da cenerentola nel raggruppamento che promuove ai quarti di finale l'Udinese ed il Milan. Anche il campionato \u00e8 parco di soddisfazioni, il girone di andata si conclude con il Cagliari penultimo a 15 punti. Il 9 febbraio subisce una pesante sconfitta a Marassi con il Genoa (4-1), viene esonerato il tecnico e viene messo in sella il sardo Gustavo Giagnoni, mancano 16 partite al termine, la squadra sarda \u00e8 penultima con 16 punti, il Cagliari di Giagnoni si riprende, raccoglie 19 punti e riesce a rimanere in Serie B.\nSi tratta di un torneo cadetto caratterizzato da situazioni extra sportive, verso il giro di boa del torneo si inizia a vociferare di un secondo scandalo del calcio-scommesse, che avr\u00e0 profonde ripercussioni sui verdetti finali, a campionato concluso. Il Cagliari, pure parzialmente coinvolto, si gode il riuscito mantenimento della categoria, che ad un certo punto del torneo era apparso un miraggio. Il L.R. Vicenza che ha ottenuto la promozione, si vede rimandato in Serie B, l'Empoli da quarta viene promossa in Serie A con Ascoli e Brescia, promosse sul campo. Il Perugia che \u00e8 retrocesso deve ripartire dalla Serie C2, il Palermo penalizzato, dopo il fallimento viene radiato dalla FIGC. Alcune squadre sono colpite da sanzioni disciplinari, con un fardello di penalizzazioni da scontare nel prossimo campionato, tra queste anche il Cagliari, che dovr\u00e0 scontare 5 punti di penalit\u00e0 nel prossimo torneo cadetto.\nMaglie e sponsor.\nPer la quasi totalit\u00e0 del girone d'andata il Cagliari sfoggi\u00f2 un completo che presentava nella prima divisa una grande \"C\" sul petto, dettaglio riproposto in piccolo anche sulla seconda divisa.\nDalla penultima giornata del girone d'andata fino a fine stagione, i giocatori sardi indossarono le divise che gi\u00e0 erano state utilizzate nei due precedenti campionati, ovvero delle classiche maglie a quarti rossoblu con retro invertito."}
{"id": "2196401", "revid": "125162686", "url": "https://it.wikipedia.org/wiki?curid=2196401", "title": "Maurizio Ciampi (arbitro)", "text": "Dal 3 luglio 2021 \u00e8 responsabile e designatore della CAN C, Campionato Primavera e Serie A femminile, in sostituzione di Antonio Damato. Non ha competenze sugli osservatori arbitrali mentre designa anche gli assistenti arbitrali. Fanno parte della CAN C l'ex arbitro di serie A Pasquale Rodomonti, gli ex assistenti arbitrali di serie A Gianluca Cariolato, Fabio Comito e Mauro Tonolini e l'ex arbitro di serie D Carina Susana Vitulano, anch'essi nominati il 3 luglio 2021.\nCarriera.\nAppartenente alla sezione AIA di Roma 1, dopo aver messo insieme 53 partite in serie C1 nei quattro anni di permanenza alla C.AN. C (compresa la finale play-off del 2005 tra e , nel 2005 viene promosso nella massima categoria per decisione dell'allora designatore Maurizio Mattei.\nL'esordio in Serie A risale all'8 gennaio 2006, quando diresse il successo interno del ChievoVerona sul Lecce (3-1 al fischio finale).\nNell'estate 2006 viene coinvolto nell'inchiesta Calciopoli, visto che il suo nome era inserito in alcune intercettazione telefoniche al centro dell'indagine (veniva ritenuto facente parte della cosiddetta \"combriccola romana\" di direttori di gara e assistenti che ruotava attorno all'arbitro internazionale, poi sanzionato, Massimo De Santis). Dopo una prima sospensione di due mesi comminata dalla Commissione Disciplinare dell'A.I.A., arriva successivamente il proscioglimento dopo che la Corte Federale FIGC aveva rilevato un difetto di giurisdizione in quel provvedimento.\nIl 3 luglio 2010, con la scissione della C.A.N. A-B in C.A.N. A e C.A.N. B, viene inserito nell'organico della C.A.N. B.\nNel corso della stagione si distingue come uno dei migliori elementi dell'organico, raggiungendo lo storico traguardo delle 100 gare in serie B e chiudendo l'annata dirigendo - a S. Siro, davanti a spettatori che festeggiavano lo scudetto del Milan.\nNel giugno[2012 \u00e8 designato dalla CAN B per dirigere la partita di ritorno del play-out, tra e .\nNel maggio 2013 \u00e8 designato per la semifinale di andata dei play-off per l'accesso in serie A, tra e .\nAl termine della stagione 2013-2014, vanta 20 presenze in serie A.\nIl 2 luglio 2014 viene resa nota la sua dismissione dalla CAN B per limiti di permanenza nel ruolo.\nNella stagione 2014-2015 viene inserito quale componente della Commissione Arbitri Nazionale Serie D (CAN D).\nNella stagione 2017-2018 viene inserito quale componente della Commissione Arbitri Nazionale PRO (CAN PRO), permanendo in tale ruolo fino alla stagione sportiva 2020-2021. \nIl 3 luglio 2021, l'Associazione Italiana Arbitri rende nota la sua nomina quale Responsabile della Commissione Arbitri Nazionale Serie C (CAN C), subentrando ad Antonio Damato."}
{"id": "2196402", "revid": "834", "url": "https://it.wikipedia.org/wiki?curid=2196402", "title": "Fit To Be Tied", "text": ""}
{"id": "2196405", "revid": "309289", "url": "https://it.wikipedia.org/wiki?curid=2196405", "title": "Vyngapur", "text": "Il Vyngapur () \u00e8 un fiume della Russia siberiana occidentale, affluente di destra del Pjakupur (bacino idrografico del Pur). Scorre nel Purovskij rajon del Circondario autonomo Jamalo-Nenec.\nNasce dal versante settentrionale dei rilievi collinari degli Uvali siberiani, 60\u00a0km a est della citt\u00e0 di Nojabr'sk; scorre successivamente con direzione mediamente settentrionale in un bassopiano ricco di laghi, ricevendo gli affluenti Apakapur e V\u0117ngajacha.\nIl Vyngapur \u00e8 gelato, mediamente, fra la fine di ottobre e la fine di maggio; il periodo di piena annuale si prolunga per un paio di mesi, all'incirca fra la met\u00e0 di maggio e la met\u00e0 di luglio, mentre i valori minimi di portata si registrano a fine inverno."}
{"id": "2196406", "revid": "80339", "url": "https://it.wikipedia.org/wiki?curid=2196406", "title": "Vengapur", "text": ""}
{"id": "2196407", "revid": "1305772", "url": "https://it.wikipedia.org/wiki?curid=2196407", "title": "The Hit List", "text": ""}
{"id": "2196415", "revid": "47767", "url": "https://it.wikipedia.org/wiki?curid=2196415", "title": "Federico II del Sacro Romano Impero Germanico", "text": ""}
{"id": "2196428", "revid": "179980", "url": "https://it.wikipedia.org/wiki?curid=2196428", "title": "Jos\u00e9 S\u00e9rgio Presti", "text": ""}
{"id": "2196429", "revid": "1566286", "url": "https://it.wikipedia.org/wiki?curid=2196429", "title": "Lois Smith", "text": "Biografia.\nFiglia di William Oren (un dipendente di una compagnia telefonica morto nel 1950) e di Carrie Davis (conosciuta anche come Gottshalk), si laure\u00f2 presso l'Universit\u00e0 del Washington e studi\u00f2 recitazione insieme a Lee Strasberg all'Actors Studio di New York.\nDebutt\u00f2 nel cinema nel 1955 nel film \"La valle dell'Eden\", diretto da Elia Kazan. Prese poi parte a una lunga serie di pellicole, tra cui \"Cinque pezzi facili\" (1970), \"Voglio la libert\u00e0\" (1972), \"Gli amici di Georgia\" (1981), \"Attrazione fatale\" (1987), \"Pomodori verdi fritti alla fermata del treno\" (1991), \"Gli anni dei ricordi\" (1995), \"Dead Man Walking - Condannato a morte\" (1995), \"Twister\" (1996) e \"In cerca d'amore\" (1999). \nAttiva anche in televisione, prese parte a numerose soap opere come \"Destini\", \"Somerset\", \"Ai confini della notte\", \"La valle dei pini\") e serie drammatiche come \"Il dottor Kildare\", \"The Practice - Professione avvocati\", \"Law &amp; Order - I due volti della giustizia\", \"Law &amp; Order - Unit\u00e0 vittime speciali\", \"\", \"Grey's Anatomy\" e \"True Blood\".\nTra le sue apparizioni pi\u00f9 recenti, quelle in film come \"Minority Report\" (2002) con Tom Cruise e Max von Sydow e in \"Angeli d'acciaio\" (2004) di Katja von Garnier. Nel 2008 partecip\u00f2 alla serie televisiva \"True Blood\", nel ruolo di Adele Stackhouse, nonna della protagonista, mentre nel 2010 fu la madre di Tom Scavo nella serie \"Desperate Housewives\".\nApprezzata interprete teatrale, nel 2021 vine il Tony Award alla miglior attrice non protagonista in un'opera teatrale per la sua interpretazione in \"The Inheritance\" a Broadway.\nVita privata.\nLa Smith, che vive nell'Upper West Side di Manhattan (New York), nel 1948 spos\u00f2 l'insegnante Wesley Dale Smith, dal quale ebbe una figlia, Moon Elizabeth (1958). La coppia divorzi\u00f2 nel 1970.\nDoppiatrici italiane.\nNelle versioni in italiano delle opere in cui ha recitato, Lois Smith \u00e8 stata doppiata da:"}
{"id": "2196436", "revid": "767487", "url": "https://it.wikipedia.org/wiki?curid=2196436", "title": "Youth Brigade (California)", "text": "Gli Youth Brigade sono un gruppo hardcore punk statunitense, formato nel 1980 a Hollywood, Los Angeles, dai fratelli Mark Stern, Adam Stern e Shawn Stern. Il gruppo ha fondato la BYO Records (Better Youth Organization)."}
{"id": "2196443", "revid": "599013", "url": "https://it.wikipedia.org/wiki?curid=2196443", "title": "Youth Brigade", "text": ""}
{"id": "2196446", "revid": "614011", "url": "https://it.wikipedia.org/wiki?curid=2196446", "title": "Sinner", "text": "Sinner (\"peccatore\" in lingua inglese) pu\u00f2 riferirsi a:"}
{"id": "2196449", "revid": "2121638", "url": "https://it.wikipedia.org/wiki?curid=2196449", "title": "X-Force", "text": "X-Force \u00e8 un gruppo di personaggi immaginari dei fumetti, pubblicati negli Stati Uniti d'America dalla Marvel Comics, che ha avuto negli anni varie formazioni. Il gruppo \u00e8 stato protagonista di varie serie a fumetti.\nStoria editoriale.\nPrima serie.\nLa prima serie, \"X-Force\" (vol. 1), venne ideata da Fabian Nicieza (testi) e Rob Liefeld (testi e disegni) convertendo la serie gi\u00e0 esistente \"New Mutants\" (vol. 1) a partire dal n. 100. Nell'agosto 1991 il primo numero di \"X-Force\" riusc\u00ec a vendere oltre 5 milioni di copie.\nDopo l'abbandono di Liefeld, il posto di disegnatore venne assegnato a nuovi artisti. Nicieza elabor\u00f2 nuovi intrecci e trame soprattutto dopo l'uscita di scena di Cable all'inizio del 1993, per diventare protagonista della propria serie. X-Force cominci\u00f2 a ruotare attorno a temi sempre pi\u00f9 vicini a quelli delle soap opera, le storie dei personaggi si arricchirono di particolari legati alle loro famiglie, come per quella di Siryn, Rictor o Cannonball e vennero svelate parzialmente le origini di Shatterstar. Sempre in questo periodo vennero introdotti nuovi personaggi come Rusty e Skids. Dopo la partecipazione della serie al crossover \"L'Era di Apocalisse\", si decise di cambiare la conduzione della testata a causa del calo di vendite. Il nuovo team creativo comprendeva lo scrittore Jeph Loeb e il disegnatore Adam Pollina che a partire dal n. 44 rinnovarono la serie attraverso nuove uniformi, lo spostamento del team dallo Xavier Institute a una base indipendente, l'abbandono di Rictor e l'entrata in scena di un nuovo personaggio, Calibano, mutante albino dotato di grande forza fisica e del cervello di un bambino. Loeb esplor\u00f2 pi\u00f9 approfonditamente le origini di Shatterstar e diede vita al cambiamento psicologico che port\u00f2 alla trasformazione di Boom-Boom nella pi\u00f9 aggressiva Meltdown.\nNel 1997 il testimone della serie pass\u00f2 allo scrittore John Francis Moore che prefer\u00ec gestire un pi\u00f9 ristretto gruppo di personaggi comprendente Meltdown, Siryn, Sunspot, Warpath e Danielle Moonstar. L'anno dopo, Moore e il disegnatore Jim Cheung spostarono nuovamente il quartier generale collocando la base a San Francisco e riportando nel team Cannonball, Domino e introducendo Bedlam, mutante capace di distruggere tutti i congegni elettronici nelle immediate vicinanze. Tuttavia anche dopo queste innovazione le vendite cominciarono a calare. Con lo scrittore Warren Ellis, conosciuto per il suo stile cinico e irriverente, la Marvel tent\u00f2 di rilanciare il titolo ma, anche se si diminu\u00ec il cast, si opt\u00f2 per una versione pi\u00f9 militaristica del team e s'introdusse il personaggio di Pete Wisdom come leader, le vendite continuarono a calare. L'ultimo numero della serie si concluse con una devastante esplosione che apparentemente uccise tutti i membri del team, anche se pi\u00f9 tardi si scopr\u00ec che erano sopravvissuti.\nDurante la gestione Morrison degli X-Men s'introdusse la X-Corporation, una societ\u00e0 deputata all'aiuto dei mutanti su scala globale e si divisero fra le sue sedi quasi tutti i protagonisti di X-Force. Dal 2007, Cannonball e Warpath diventarono membri ufficiali degli X-Men, mentre Siryn e Rictor entrarono a far parte della X-Factor Investigations. Alcuni come Moonstar persero i loro poteri nell'M-Day, altri come Feral vennero uccisi mentre Shatterstar, Calibano e Domino aiutarono i 198 a evadere dallo Xavier Institute durante il crossover \"Civil War\".\nAll'inizio del 2001, lo scrittore Peter Milligan e il disegnatore Mike Allred presero in mano le redini di X-Force e rimpiazzarono gli ormai conosciuti personaggi con un gruppo tutto nuovo di giovani ed emozionalmente immaturi mutanti, calzanti colorate uniformi e messi assieme per diventare star della televisione e del cinema. Con il n. 116, Milligan e Allred misero in piedi il loro progetto, tuttavia i fan non gradirono l'accostamento di questa nuova versione di X-Force a quella storica e cos\u00ec la Marvel chiuse la serie con il n. 129 e rinominato l'esperimento del duo X-Statix diede il benestare per la creazione di un'omonima testata.\nFormazione.\nIl gruppo era composto da:\nPi\u00f9 tardi si aggiunsero alla squadra la figlia di Banshee, Siryn erede dei suoi stessi poteri sonici, Rictor capace di sprigionare devastanti onde sismiche e Sunspot in grado di assorbire e rilasciare energia solare.\nPrincipali nemici di questa formazione furono il mutante mascherato Stryfe, avente parecchi legami con Cable, ed il gruppo terroristico Fronte di Liberazione Mutante. Il team entr\u00f2 spesso in contatto anche con altri personaggi Marvel come il mercenario Deadpool e la Confraternita dei mutanti.\nSeconda serie.\nNel 2004 \u00e8 stata pubblicata una miniserie di sei numeri, \"X-Force\" (vol. 2), scritta da Fabian Nicieza e disegnata da Rob Liefeld.\nTerza serie.\nDurante il crossover \"Messiah Complex\", Ciclope ordin\u00f2 a Wolverine di mettere assieme una nuova X-Force con lo scopo di rintracciare Cable e la piccola messia. Furono scelti per entrare a far parte della squadra tutti i migliori cacciatori e combattenti fra le file degli X-Men che, a seguito della localizzazione di Cable e lo scontro con Lady Deathstrike e i suoi Reavers, si ridussero di parecchi elementi. Dopo la conclusione del crossover, una nuova serie di X-Force prese il via in America dall'aprile 2008 con a capo Craig Kyle e Christopher Yost (testi e dialoghi) pi\u00f9 Clayton Crain e Mike Choi (disegni). Le nuove atmosfere, le uniformi e i dialoghi mostrarono una serie molto differente dalle precedenti grazie anche alla caratterizzazione dei personaggi visti pi\u00f9 come vigilanti che eroi. Giunta al termine col n. 28 (giugno 2010), dopo la conclusione del crossover \"Secondo avvento\" la serie ha dato vita ad una miniserie di tre numeri intitolata \"X-Force: Sex + Violence\" (luglio-settembre 2010).\nQuarta serie.\nUtilizzando il crossover \"Vendetta\" del gennaio 2014 che intreccia \"Cable and X-Force\" e \"Uncanny X-Force\", la Marvel pubblica una nuova testata dedicata a X-Force mettendo assieme i personaggi dei due precedenti titoli. Sotto l'etichetta \"All-New Marvel NOW!\" a partire dal febbraio 2014, Simon Spurrier (testi) e Rock-He Kim (disegni) danno vita ad una nuova squadra composta da ladri, ninja, spie e soldati con il compito di raccogliere informazioni vitali per la sopravvivenza di tutti i mutanti e mettere fine alle minacce che li affliggono.\nAltri media.\nLa X-Force appare nell'universo cinematografico degli X-Men, inoltre Jeff Wadlow \u00e8 stato assunto dalla Twentieth Century Fox per scrivere un film su X-Force. Fra i personaggi figureranno anche Deadpool e Cable. Nel giugno 2014, a un anno dall'annuncio di Jeff Wadlow come regista, Rob Liefeld, creatore del fumetto, in risposta a un fan dichiara che le possibilit\u00e0 di vedere la trasposizione cinematografica sono poche a causa degli impegni della 20th Century Fox sulla prosecuzione della saga degli X-Men e il reboot di Fantastic Four, ma l'annuncio della presenza di Cable nel sequel di \"Deadpool\" e un concept sulla formazione del film trapelato online, in cui figurano tra gli altri Cable, Domino, Cannonball, Warpath e un misterioso personaggio femminile riaccende le speranze dei fan, coadiuvate dal potenziale successo del suddetto \"Deadpool\".\nIl 17 luglio 2015 Ryan Reynolds, interprete di Deadpool al cinema, parla della possibilit\u00e0 di vedere il suo personaggio insieme al Wolverine di Hugh Jackman: \"Voglio dire, chi non vorrebbe spendere pi\u00f9 tempo con Wolverine? Io e Hugh siamo amici da anni. Non credo che ci sia posto per un team-up del genere in un film stand-alone ma, in una pellicola giusta al momento giusto, non sarebbe fico?\". E riguardo alla possibilit\u00e0 di un film su X-Force, l'attore afferma: \"Mi piacerebbe molto ma solo se Deadpool non ne fosse il leader. Ci dovrebbe essere uno come Cable a guidare quel team.\"\nL'8 febbraio 2016 Reynolds torna a parlare della possibilit\u00e0 di avere un film su X-Force nel futuro del personaggio: \"Se faremo altri film su Deadpool in futuro sicuramente esploreremo molto anche gli X-Men e, possibilmente, anche X-Force. X-Force \u00e8 una priorit\u00e0 personale, vorrei farlo\" e spiega che dovrebbe essere vietato ai minori: \"Deadpool ha aperto la strada ai cinecomic vietati. Ci sono tanti cinefumetti l\u00e0 fuori, mi piacerebbe vederne un po' di pi\u00f9 vietati. Solitamente Hollywood copia sempre quel che ha successo, quindi se Deadpool lo avr\u00e0 ne vedremo un po' di pi\u00f9 con il rating R. Non penso vedrete mai un Avenger vietato ai minori ma un X-Force... s\u00ec\".\nIn Deadpool 2 (2018), Deadpool, per salvare un ragazzino mutante di nome Russell Collins, forma una squadra guidata da lui composta da Domino, Shatterstar, Bedlam, Svanitore e un normale umano di nome Peter che chiama X-Force per salvare Russell da un convoglio, il gruppo salta da un aeroplano per salvare il ragazzino ma tutti i membri dell'X-Force tranne Deadpool e Domino sfortunatamente muoiono durante la caduta, cos\u00ec Deadpool e Domino combattono contro Cable per impedirgli di uccidere Russell ma alla fine il gruppo ritorna in piedi essendo ora composto da Deadpool, Domino, il redento Cable, Colosso ed il tassista Dopinder, sebbene sia implicito che si aggiungeranno dei nuovi membri."}
{"id": "2196451", "revid": "125849106", "url": "https://it.wikipedia.org/wiki?curid=2196451", "title": "Nazo no kanojo X", "text": " \u00e8 un manga di genere \"seinen\" scritto e illustrato dall'artista Riichi Ueshiba, pubblicato dalla rivista giapponese \"Afternoon\" e distribuito in formato \"tank\u014dbon\" da K\u014ddansha. Iniziata come one-shot nel 2004, l'opera \u00e8 stata poi serializzata a partire dal 2006.\nLa serie racconta l'evolversi della storia d'amore che si sviluppa tra Akira Tsubaki, studente di una scuola media superiore a Tokyo, e la sua compagna di classe Mikoto Urabe, ragazza introversa e misteriosa. I due stabiliscono un insolito legame, che permette loro di comunicare le proprie sensazioni o stati d'animo per mezzo della saliva. Dal 7 aprile 2012 al 30 giugno 2012 \u00e8 andato in onda l'adattamento anime ad opera di Hoods Entertainment, inoltre un OAV \u00e8 stato pubblicato il 23 agosto 2012.\nTrama.\nLa storia ha inizio con l'arrivo di Mikoto Urabe, una nuova studentessa in trasferimento da un'altra scuola, nella classe di Akira Tsubaki. A Mikoto viene assegnato il posto a sedere accanto ad Akira, che su richiesta dell'insegnante avr\u00e0 il compito di farle da guida per i primi giorni. Mikoto rivela immediatamente il proprio carattere schivo e introverso, e respinge qualunque tentativo di socializzazione da parte delle sue compagne di classe, che vorrebbero conoscerla meglio. Durante l'intervallo la nuova arrivata preferisce infatti riposare sul proprio banco piuttosto che parlare con gli altri studenti. Dopo essere scoppiata a ridere all'improvviso nel bel mezzo della lezione, Mikoto viene etichettata definitivamente come una persona strana, ed evitata da tutti.\nUn giorno Akira si intrattiene a giocare fino a tardo pomeriggio con i propri amici nel cortile della scuola; quando ritorna in classe per prendere le sue cose e tornare a casa, scopre che Mikoto \u00e8 rimasta addormentata sul proprio banco. Dal momento che i cancelli della scuola stanno per essere chiusi dal custode, sveglia la ragazza per avvertirla e rimane sorpreso nel cogliere per un attimo il suo viso grazioso, coperto solitamente da lunghe ciocche di capelli. Dopo essere rimasto solo, Akira si accorge che sul banco \u00e8 rimasta della saliva, lasciata inavvertitamente da Mikoto durante il sonno, e istintivamente la assaggia portandola alla propria bocca. Rendendosi conto di ci\u00f2 che ha fatto, torna a casa in preda all'imbarazzo, e durante la notte ha uno strano sogno, nel quale si ritrova a ballare con la sua nuova compagna di classe.\nPochi giorni dopo, nel corso della lezione di educazione fisica, Akira si sente improvvisamente mancare e casca al suolo; gli viene diagnosticata una normale influenza, tuttavia la febbre non accenna a calare nonostante il passare dei giorni e le cure della sorella maggiore Y\u014dko. Inaspettatamente Mikoto decide di andare a trovare Akira a casa, e con la scusa di dovergli consegnare degli importanti appunti scolastici riesce a introdursi da sola nella sua camera. La strana ragazza chiede ad Akira se per caso avesse assaggiato la sua saliva, e dopo aver ricevuto una silenziosa ammissione di colpevolezza (Akira annuisce imbarazzato), intinge il dito nella saliva della sua bocca e gli chiede di leccarlo. Nel giro di pochi secondi la febbre scende e Akira si sente meglio. Mikoto gli spiega quindi che poich\u00e9 aveva assaggiato la sua saliva alcuni giorni prima \u00e8 stato colto da una \"febbre d'amore\", causando l'insorgere dei sintomi da astinenza; saluta quindi Akira, augurandogli di tornare a scuola gi\u00e0 dal giorno seguente, e torna a casa lasciandolo frastornato dentro il suo letto.\nGrazie alla repentina guarigione Akira \u00e8 effettivamente in grado di tornare a frequentare le lezioni. Rincasando nel pomeriggio trova Mikoto ad attenderlo per la strada che gli propone di tornare a casa insieme, e riceve ancora una volta la sua \"razione\" di saliva dal dito della ragazza, prima di separarsi da lei. Da quel giorno in poi questa routine segreta verr\u00e0 seguita quotidianamente: i due studenti infatti, uscendo da scuola, prendono strade diverse per non farsi vedere assieme dai compagni di classe e si danno appuntamento presso un suggestivo cavalcavia a cielo aperto, per poi dividersi nuovamente e tornare alle proprie abitazioni. Durante uno di questi incontri Akira viene a conoscenza del fatto che Mikoto tiene sempre un paio di forbici infilate nel bordo laterale delle sue mutandine, che \u00e8 capace di utilizzare con incredibile precisione e abilit\u00e0, e dalle quali non si separa quasi mai.\nMan mano che il tempo passa Akira si rende conto di essere veramente innamorato di Mikoto, come gi\u00e0 \"diagnosticato\" in precedenza dalla ragazza, e le dichiara i suoi sentimenti. Mikoto gli chiede di provare il suo desiderio di formare una coppia con un approccio speciale: Akira le mostra allora una fotografia che teneva nel portafoglio ritraente Aika Hayakawa, una sua compagna di scuola delle medie inferiori per la quale ha avuto una cotta segreta durata tre anni, e la fa a pezzi con le forbici di Mikoto. Questa dimostrazione d'amore colpisce al cuore Mikoto, che accetta lietamente di divenire la sua fidanzata.\nMan mano che la loro relazione va avanti, Akira scopre che lo speciale legame che intercorre con Mikoto permette loro di comunicare le proprie sensazioni ed emozioni mediante la saliva; Mikoto sembra essere inoltre in grado di stabilire una sorta di collegamento telepatico con Akira e di percepire i suoi pensieri e i suoi sogni, sempre per mezzo della saliva. La storia prosegue descrivendo i passi pi\u00f9 importanti e lo sviluppo della loro vita di coppia, che evolve grazie anche al confronto con altri compagni di scuola (Ayuko Oka e K\u014dhei Ueno) e si complica per il ritorno in scena di Aika.\nGenesi dell'opera.\nUeshiba ha dichiarato che in principio aveva intenzione di realizzare una storia ricca di spunti fantastici. Mikoto doveva discendere da un antichissimo clan giapponese menzionato nel \"Kojiki\". Il dipartimento editoriale, tuttavia, non era dello stesso parere.\nIl progetto originale prevedeva tre sorelle, ciascuna con un nome che ricordasse uno strumento musicale: Misuzu (lett. grazioso \"suzu\"), Mikoto (lett. grazioso \"koto\") e Miko (lett. grazioso tamburo). Ueshiba conserv\u00f2 il nome Mikoto per la protagonista femminile, mentre il cognome Urabe fu ripreso dal nome di un personaggio maschile del manga sh\u014djo di Mariko Iwadate \"Tooi hoshi wo kazoete\".\nUn\u2019altra fonte di ispirazione per l\u2019autore fu \"Il demone dell\u2019isola sperduta\", un romanzo di Ranpo Edogawa in cui un uomo e una donna trascorrono la notte in una camera d'albergo, mantenendo per\u00f2 le distanze sul piano fisico. La situazione mette entrambi a disagio, e a un certo punto la donna rivela al suo compagno un segreto che costituisce il fulcro intorno al quale ruoter\u00e0 la trama.\nPer il protagonista maschile, Ueshiba aveva gi\u00e0 ipotizzato il nome Akira. Il mangaka lo associ\u00f2 immediatamente a Kurosawa e al suo film preferito tra quelli diretti da quest\u2019ultimo: , dal quale ricav\u00f2 il cognome Tsubaki. Il nome della sorella di Akira fu ripreso dall\u2019attrice moglie di Kurosawa, Y\u014dko Yaguchi. Per quanto riguarda il titolo dell\u2019opera, l\u2019autore prese spunto dalla serie di fantascienza britannica \"UFO\", ribattezzata in Giappone .\nTematiche trattate e analisi.\nIl \"leitmotiv\" dello scambio di saliva pu\u00f2 assumere una doppia valenza, tanto soprannaturale quanto metaforica. Da quest\u2019ultima prospettiva, la saliva rimanda per analogia ad altri fluidi corporei, e in questo senso il bizzarro rituale replicato da Akira e Mikoto simboleggia il processo di scoperta della sessualit\u00e0 \u2013 con le perplessit\u00e0, le insicurezze e le esitazioni ad essa correlate \u2013 tipico dell\u2019adolescenza. Per contro, dal punto di vista fisico la relazione tra i due fidanzati si sviluppa alquanto lentamente. La narrazione preferisce infatti soffermarsi su alcuni passaggi fondamentali del rapporto di coppia, solitamente trascurati da altri manga di genere sentimentale. Lo scambio di saliva assurge a tutti gli effetti a surrogato del bacio, originando al tempo stesso una connessione empatica tra i protagonisti. Ci\u00f2 permette all'autore di focalizzarsi sugli aspetti della relazione non direttamente collegabili alla sfera erotica, nell'ambito di una visione dell'adolescenza intesa come periodo della vita in cui alla sessualit\u00e0 non \u00e8 (o non dovrebbe essere) conferita un'importanza eccessiva. A questo proposito, Ueshiba ha dichiarato che personaggi in et\u00e0 pi\u00f9 adulta si sarebbero rivelati inadatti allo scopo.\nL\u2019attribuzione all'opera di una precisa collocazione temporale si rivela, in prima battuta, abbastanza problematica. Akira, Mikoto e gli altri personaggi sembrano quasi ignorare l\u2019esistenza degli odierni ritrovati tecnologici, come ad esempio i cellulari. D\u2019altro canto, Akira e Minori si prestano a vicenda i DVD dei propri film preferiti, mentre Momoka racconta a Mikoto di aver consultato il sito web della scuola. Tale ambiguit\u00e0 \u00e8 riproposta in modo efficace dalla serie animata, che associa fondali di taglio inequivocabilmente moderno a un character design piuttosto \"r\u00e9tro\", reso attraverso una combinazione di figure corporee tozze e occhi dal biancore particolarmente accentuato. Ueshiba ha spiegato di essersi ispirato, per l\u2019ambientazione del manga, all\u2019epoca in cui egli stesso era adolescente (ossia, gli anni 80) senza avvertire l\u2019esigenza di realizzare un prodotto al passo con le tendenze in voga tra i giovani d\u2019oggi.\nLa visionaria e immaginifica citt\u00e0 evocata all'interno dell'universo onirico di Akira \u00e8 resa graficamente in uno stile che ricorda l'opera di Bosch. Ricca di particolari tanto accattivanti quanto spaventosi, si pu\u00f2 intendere come una metafora della natura stravagante e contraddittoria che caratterizza le pulsioni adolescenziali. Secondo il regista della serie animata Watanabe, quando lo spettatore \u00e8 introdotto per la prima volta nella misteriosa citt\u00e0 dei sogni di Akira, Mikoto corre tenendo il fidanzato per mano perch\u00e9 \"sono sempre le ragazze che guidano i ragazzi attraverso la crescita e il divenire adulti\".\nMedia.\nManga.\nIl manga \"Nazo no kanojo X\" di Riichi Ueshiba \u00e8 stato pubblicato dalla rivista di manga \"Afternoon\" della K\u014ddansha a partire dal 2006. La sua pubblicazione \u00e8 terminata il 21 novembre 2014 con il dodicesimo volume. La versione in inglese \"(Mysterious Girlfriend X)\" per il mercato nordamericano \u00e8 stata distribuita da Vertical accorpando a due a due i tank\u014dbon originali, per un totale di sei volumi.\nLight novel.\nIl 1\u00ba giugno 2012, nel periodo compreso tra l'uscita dei numeri 8 e 9 del manga, K\u014ddansha ha pubblicato una light novel intitolata . La storia, scritta da Chihaya Sat\u014d e illustrata da Ueshiba, ruota intorno a un misterioso laccetto in grado di garantire che una coppia rimanga insieme per sempre, a patto che uno dei due fidanzati lo doni all'altro e quest'ultimo non si renda conto dei suoi magici poteri.\nAnime.\nUna versione animata della serie, curata dalla Hoods Entertainment \u00e8 stata trasmessa in Giappone dal 7 aprile 2012 al 30 giugno 2012, e contemporaneamente in streaming su Crunchyroll. Un original anime video \u00e8 stato pubblicato il 23 agosto 2012 insieme al nono volume del manga. I diritti della serie sono stati acquistati in America Settentrionale dalla Sentai Filmworks che ha trasmesso la serie in streaming grazie a The Anime Network e Hulu trentuno giorni dopo la loro trasmissione originale. La trama dell'anime copre i primi cinque volumi del manga, ossia fino al capitolo 36.\nProduzione.\nNel giugno 2010 la King Records propose a Ueshiba di adattare il manga. La sceneggiatura del primo episodio, a cura di Deko Akao, fu consegnata al mangaka all\u2019inizio dell\u2019estate 2011. A dicembre il casting dei doppiatori (con la sola eccezione del ruolo di Mikoto) era gi\u00e0 stato completato. Ueshiba rimase molto impressionato dal fatto che il doppiatore di Jintan di \"Ano Hana\" (ossia Miyu Irino) avrebbe prestato la sua voce ad Akira. In seguito, nel gennaio successivo, la parte di Mikoto fu assegnata ad Ayako Yoshitani.\nUeshiba si \u00e8 detto alquanto soddisfatto del lavoro di adattamento della sua opera. Dopo la registrazione dell\u2019ultima puntata dell\u2019anime, a maggio 2012, regal\u00f2 a ciascuno dei doppiatori un disegno del personaggio da essi interpretato.\nDVD/Blu-ray disc.\nLa versione home video della serie animata \u00e8 stata distribuita a partire dal 4 luglio 2012 da King Amusement Creative. I sei DVD/BD che la compongono hanno realizzato in Giappone una vendita media di 3087 unit\u00e0, per un incasso complessivo pari a circa 117,1 milioni di yen.\nColonna sonora.\nLa colonna sonora dell'anime \u00e8 stata composta da Tomoki Hasegawa, gi\u00e0 autore del commento musicale di \"Wedding Peach\" e \"Nana\". Degno di menzione il brano \"Kimy\u014d na yume\": un valzer grottesco e, in un certo senso, inquietante associato alla fantasmagorica citt\u00e0 in cui si ritrova Akira nei suoi sogni notturni. La sigla di apertura \"Koi no Orchestra\", cos\u00ec come la sigla di chiusura \"H\u014dkago no yakusoku\" sono entrambe cantate dalla doppiatrice di Mikoto Ayako Yoshitani. Due CD con le BGM impiegate nella serie sono stati distribuiti insieme al terzo e al quarto DVD/BD, rispettivamente il 22 agosto e il 26 settembre 2012."}
{"id": "2196461", "revid": "11959", "url": "https://it.wikipedia.org/wiki?curid=2196461", "title": "Safedino", "text": ""}
{"id": "2196463", "revid": "21615954", "url": "https://it.wikipedia.org/wiki?curid=2196463", "title": "Cardinale Ruffo", "text": ""}
{"id": "2196464", "revid": "11959", "url": "https://it.wikipedia.org/wiki?curid=2196464", "title": "Al-Adil I", "text": ""}
{"id": "2196469", "revid": "57342", "url": "https://it.wikipedia.org/wiki?curid=2196469", "title": "Liceo classico Cristoforo Colombo", "text": "Il liceo Classico Statale Cristoforo Colombo \u00e8 un istituto comprensivo di Genova, sito in via Dino Bellucci nel centro storico di Genova, tra la basilica dell'Annunziata, la chiesa di Nostra Signora del Carmine e Sant'Agnese e l'orto botanico dell'Universit\u00e0 di Genova.\nStoria.\nIl liceo nacque nel 1573 come collegio-convitto annesso al seminario dei Gesuiti (in seguito sede dell'universit\u00e0 di Genova e della biblioteca universitaria. Divenne liceo imperiale napoleonico nel 1808 quindi nel 1816 fu trasformato in collegio reale sabaudo. Fino al 1884 fu l'unico liceo genovese. Nel 1892 venne intitolato a Cristoforo Colombo e la statua del navigatore che lo raffigura, collocata nel cortile principale ed opera di Francesco Caroni, \u00e8 dello stesso anno."}
{"id": "2196472", "revid": "1305772", "url": "https://it.wikipedia.org/wiki?curid=2196472", "title": "Jean Toomer", "text": "Biografia.\nNato col nome di Nathan Pinchback Toomer, discende da varie etnie. Tra i suoi antenati si contano olandesi, francesi, nativi americani, afroamericani, gallesi, tedeschi ed ebrei. I suoi genitori erano Nathan Toomer e Nina Pinchback, Il suo nonno materno era il governatore della Louisiana Pinckney Benton Stewart Pinchback, il primo governatore afroamericano della storia degli Stati Uniti.\nPass\u00f2 la sua infanzia frequentando sia scuole frequentate solamente da bianchi che scuole frequentate solamente da neri, com'era uso durante la segregazione razziale negli Stati Uniti. Nei suoi primi anni si oppose alle classificazioni razziali e voleva essere identificato solamente come un americano dopo aver frequentato prima una scuola di soli neri a Washington, poi una scuola di bianchi a New Rochelle ed infine nuovamente a Washington una scuola di soli neri. Toomer frequent\u00f2 sei istituti universitari tra il 1914 e il 1917 studiando agricoltura, fitness, biologia, sociologia e storia, ma senza mai conseguire la laurea. Le letture e le lezioni nel periodo del college diedero forma alla direzione che voleva dare alla sua scrittura.\nDopo aver lasciato il college, Toomer pubblic\u00f2 alcuni racconti e dedic\u00f2 alcuni mesi allo studio delle filosofie orientali, mentre lavorava come preside a Sparta, in Georgia. La segregazione vissuta da Toomer nel Sud lo spinse ad identificarsi ancor di pi\u00f9 come un afroamericano.\nNel 1923 Toomer pubblic\u00f2 il romanzo \"Canne\", un'importante opera modernista. \u00c8 considerata dagli studiosi come il suo miglior lavoro e consiste in una serie di poesie e racconti sui neri d'America, \"Canne\" venne acclamato dai critici e viene visto come uno dei pi\u00f9 importanti lavori sia dell'Harlem Renaissance che della generazione perduta.\nPer Toomer fu molto difficile pubblicare negli anni trenta, cos\u00ec nel 1940 si trasfer\u00ec a Doylestown (Pennsylvania), dove divent\u00f2 un quacchero ed inizi\u00f2 a ritirarsi dalla vita mondana. Toomer scrisse qualche opera narrativa e pubblic\u00f2 dei saggi in pubblicazioni quacchere, ma dedic\u00f2 la maggior parte del suo tempo si comitati quaccheri. Toomer smise di scrivere dopo il 1950, e mor\u00ec nel 1967 dopo alcuni anni di cattiva salute."}
{"id": "2196476", "revid": "3115", "url": "https://it.wikipedia.org/wiki?curid=2196476", "title": "Aprilia MXV", "text": "L'Aprilia MXV \u00e8 una motocicletta da motocross prodotta dall'Aprilia nella sola versione da 450 cm\u00b3.\nDescrizione.\nIntrodotta a partire dal 2007, derivata dalle versioni supermotard ed enduro da cui differisce principalmente per la mancanza dell'impianto elettrico ausiliario e per il cerchio posteriore da 19 pollici.\nNel 2009 la moto venne riprogettata completamente e messa in vendita, diventando un vero e proprio modello distinto con telaio e forcellone pi\u00f9 leggeri rispetto a quelli delle altre versioni SXV e RXV e quote ciclistiche differenti, rappresentando in tutto e per tutto l'estremizzazione delle serie xv per le competizioni e prodotta in piccola serie.\nIl motore V77 ad un primo sguardo mantiene la stessa impostazione di quello delle sorelle da motard ed enduro, eccezion fatta per la presenza della pedalina di avviamento. Se analizzato in modo pi\u00f9 approfondito risulta invece differente in molti particolari, primo tra tutti l'albero motore, che \u00e8 spostato e montato su cuscinetti di banco e non pi\u00f9 su bronzine; di conseguenza la catena di distribuzione risulta accorciata. Il serbatoio dell'olio lubrificante \u00e8 spostato dal telaio all'interno del propulsore stesso. L'erogazione viene addolcita e anche il sistema di alimentazione \u00e8 stato rivisto in funzione dell'uso crossistico con corpi farfallati allungati da 38\u00a0mm di diametro e alberi a camme dedicati, oltre alla nuova fasatura Bigbang del motore. Il telaio permette l'uso della nuova pedivella e si differenzia dagli altri modelli per il nuovo cambio e per il sistema di trasmissione primaria che ha avuto una riduzione delle marce da 5 a 4. Esteticamente compaiono delle tabelline portanumero laterali (introdotte nel 2007 dalla RXV) e il parafango anteriore diventa uguale alla versione SXV e RXV.\nEvidente la riduzione e l'accentramento delle masse con il serbatoio spostato sotto la sella che termina all'interno del telaietto posteriore e l'aspirazione spostata nella zona del canotto di sterzo, sono quindi rinnovate le plastiche della parte anteriore e la sella mentre la parte posteriore mantiene la consueta linea.\n\u00c8 l'unica moto prodotta in serie esistente che permette di variare la fasatura del motore da bigbang a scoppi regolari.\nLa Mxv \u00e8 stata schierata negli anni 2009 e 2010 nel mondiale Motocross ed era l'unica bicilindrica presente. inoltre era schierata nel mondiale supermotard in cui ha vinto due titoli mondiali in una versione con 5 marce e con preparazione espressamente dedicata alla disciplina.\nLe Mxv prodotte sono probabilmente meno di 300 tra il 2008 e il 2010."}
{"id": "2196477", "revid": "106908", "url": "https://it.wikipedia.org/wiki?curid=2196477", "title": "Creti", "text": ""}
{"id": "2196478", "revid": "729019", "url": "https://it.wikipedia.org/wiki?curid=2196478", "title": "\u00d6stermalmstorg (metropolitana di Stoccolma)", "text": "\u00d6stermalmstorg \u00e8 una stazione della metropolitana di Stoccolma.\nLocalizzata sul territorio della circoscrizione di \u00d6stermalm, la stazione si trova sulla linea rossa del sistema metroviario locale tra le fermate di T-Centralen e quelle di Stadion o Karlaplan, a seconda del capolinea di destinazione.\nLa stazione della metropolitana di \u00d6stermalmstorg \u00e8 attiva dal 16 maggio 1965: in ordine cronologico, si tratta della 59\u00aa fermata della rete cittadina.\n\u00d6stermalmstorg dispone di due accessi distinti: uno di questi si affaccia sull'omonima piazza tra i viali \"Sibyllegatan\" e \"Nybrogatan\", mentre l'altro \u00e8 posto sul viale Birger Jarlsgatan, nei dintorni della piazza \"Stureplan\". Le piattaforme sono collocate ad una profondit\u00e0 di 38 metri sotto il livello del suolo. Progettata dall'architetto Olov Blomkvist, la stazione presenta contributi artistici dell'artista visivo Siri Derkert e dello scultore Karl G\u00f6te Bejemark. Le decorazioni presenti trattano principalmente i temi dei diritti delle donne, della pace nel mondo, e della tutela dell'ambiente.\nDurante un normale giorno feriale \u00e8 utilizzata mediamente da 31.100 persone circa."}
{"id": "2196481", "revid": "1784938", "url": "https://it.wikipedia.org/wiki?curid=2196481", "title": "Filosemitismo", "text": "Il filosemitismo \u00e8 un atteggiamento culturale caratterizzato da interesse e rispetto per la cultura e il popolo ebraico, per il loro significato storico e per l'impatto, da essi giudicato positivo, che il Giudaismo ha avuto sul mondo occidentale con il quale \u00e8 venuto a contatto attraverso la diaspora.\nIl termine si riferisce generalmente a un atteggiamento che coinvolge i gentili; il suo uso all'interno della comunit\u00e0 ebraica, intende invece generalmente sottolineare l'importanza e l'amore per tutto ci\u00f2 che la cultura ebraica \u00e8 e rappresenta .\nFilosemitismo nella storia.\nAmpie tracce di \"filosemitismo\" si trovano nella storia culturale europea, fin dall'antichit\u00e0.\nAntica Grecia.\nPitagora.\nRiguardo ad un atteggiamento filosemita, le attestazioni di interesse verso il mondo ebraico rimandano indietro fino all'epoca arcaica, attribuendo a Pitagora l'ammissione di un suo personale retaggio culturale nei confronti degli Ebrei. \u00c8, questa, una tradizione che si ritrova nel padre della Chiesa Origene (II-III secolo d.C.), attraverso Numenio di Apamea (II secolo d.C.): Origene fa riferimento al perduto primo libro di Ermippo di Smirne (III secolo a.C.) (\"Sui Legislatori\"), in cui veniva affermata una diretta ascendenza ebraica del pitagorismo e un suo esplicito debito nei confronti della cultura ebraica.\nTeopompo di Chio e Teodette.\nLa \"Lettera di Aristea\", celebre e discusso scritto apologetico, d\u00e0 invece conto di due autori del IV secolo a.C., Teopompo di Chio e Teodette, che tentarono di incorporare nei loro scritti alcuni passi tratti dalle sacre leggi degli Ebrei.\nEcateo di Abdera.\nOrigene, nel passo precedentemente citato, fa menzione di una storia dei Giudei di Ecateo di Abdera, all'epoca esistente ma per noi ora perduta: lo storico vi esprimeva il suo profondo apprezzamento per la saggezza del popolo ebraico. Si sa che in esso Ecateo si appellava a Sofocle e a una sua affermazione sull'unicit\u00e0 del Creatore e un'altra sua affermazione, anch'essa monoteista, sulla follia insita nel culto rivolto alle rappresentazioni divine.\nLe dimostrazioni di apprezzamento di Ecateo erano cos\u00ec intense da indurre Filone di Biblo, autore anch'egli di un'opera sugli Ebrei, a dubitare della paternit\u00e0 dell'opera o a supporre che Ecateo si fosse a tal punto lasciato prendere dalle ragioni dei Giudei, da averne abbracciato la dottrina e il sistema di pensiero. Va segnalato che i dubbi di Filone Erennio sull'autenticit\u00e0 del libro di Ecateo non sono risolti e sono accolti da alcuni studiosi, come il teologo protestante Emil Sch\u00fcrer (1844-1910), i quali considerano alcuni scritti, inclusa peraltro la \"Lettera di Aristea\", come opera di scrittori ebrei che agivano con mascherati intenti apologetici e propagandistici.\nEt\u00e0 ellenistica.\nNonostante queste tradizioni, si pu\u00f2 affermare che in epoca pre-ellenistica, l'atteggiamento dell'intellettualit\u00e0 dell'antica Grecia nei confronti del mondo ebreo fosse improntato a una sostanziale indifferenza. Ma da questa iniziale indifferenza si andr\u00e0 affermando, tra gli scrittori e gli intellettuali greci del IV secolo a.C., un atteggiamento e un clima di aperta simpatia. Nella fondazione di Alessandria come \"polis\", Alessandro Magno ne favor\u00ec la vocazione cosmopolita, pianificando che, accanto a liberi cittadini greci e macedoni, coesistessero altre etnie, tra cui gli ebrei, i siriani e gli egiziani, con relativo riconoscimento di diritti politici.\nIl clima inizier\u00e0 a mutare solo verso la fine del secolo successivo, quando alla precedente simpatia andr\u00e0 a sostituirsi una forma di ironia, se non il serpeggiare di una vera e propria ostilit\u00e0, di cui troviamo testimonianza nell'accoglimento di insinuazioni come quella riportata da Mnasea Patrense sull'onolatria, il culto di una testa d'asino in oro nel Tempio di Gerusalemme.\nAntica Roma.\nNell'antica Roma \u00e8 inoltre nota l'\u00abapertura senza remore\u00bb e l'atteggiamento di favore espresso da Giulio Cesare. Egli, pur essendo la massima autorit\u00e0 religiosa (\"pontifex maximus\") dal 63 a.C., ag\u00ec politicamente con mente scevra da pregiudizi, spinto una curiosit\u00e0 intellettuale, e certamente in controtendenza rispetto alla sensibilit\u00e0 che poteva esprimere il \"romano medio\". L'atteggiamento di Cesare si concretizz\u00f2 in una serie di decreti favorevoli che furono incisi su epigrafi in latino, ma anche in greco, e che furono oggetto di affissione a Roma sul Campidoglio o in altre citt\u00e0. Si costitu\u00ec una \u00abcarta dei privilegi\u00bb, che fu perfino estesa da Augusto, e che, in epoche successive, diede titolo agli Ebrei a farvi appello. Un atteggiamento filosemita, come forma di contrasto al cristianesimo, fu manifestato dall'imperatore Giuliano, che pens\u00f2 di far ricostruire il Tempio di Gerusalemme distrutto da Tito nel 70.\nMedio Evo.\nAltra figura emblematica di tale fenomeno \u00e8 quella di Federico II di Svevia che accord\u00f2 dapprima una particolare protezione alla colonia ebraica di Trani, centro artigianale della seta, gi\u00e0 destinataria di trattamenti di favore dagli ultimi re normanni e da Enrico VI. In seguito, nel 1231, a Melfi, estese il trattamento favorevole a tutto il Regno di Sicilia raccogliendo, nel \"Liber Augustalis\" (Costituzioni melfitane), una serie di disposizioni, normanne e sveve, favorevoli agli Ebrei: questi ultimi furono posti sotto la diretta protezione del sovrano e venivano parificati ai gentili per quanto riguarda il diritto di difesa e la possibilit\u00e0 di procedere in giudizio; venne rimossa anche la preclusione alla pratica del prestito in denaro, purch\u00e9 non fosse preteso un saggio di interesse superiore al 10%. Quest'ultima norma, in particolare, soprattutto nella successiva et\u00e0 della dominazione angioina, apr\u00ec la strada alla penetrazione, nella comunit\u00e0 ebraica di Napoli, di banchieri e uomini d'affari provenienti da Pisa e dalla Provenza e da altri luoghi.\nEpoca moderna e contemporanea.\nIl filosemitismo ebbe una grossa diffusione in epoca moderna, tra il XVI e il XVII secolo, soprattutto in citt\u00e0 come Amsterdam e Amburgo o nazioni come l'Inghilterra, dove fu determinato da diversi fattori locali. Nelle due citt\u00e0 anseatiche fu favorito dalla contiguit\u00e0 con i transfughi \"marrani\" provenienti dalla Spagna e dal Portogallo, che beneficiarono di varie concessioni.\nIn Inghilterra, dove ebbe una grande importanza storica, si avvantaggi\u00f2 della mediazione, presso Oliver Cromwell, della rilevante figura del mistico ebraico Menasseh Ben Israel, il quale, in un'ottica che si intersecava con le attese messianiche, intendeva favorire il rientro degli Ebrei in quel paese, ritenendolo una tappa fondamentale lungo il cammino del popolo della diaspora verso il suo destino messianico.\nSi trattava quindi di manifestazioni diverse, ma che si iscrivevano tutte, comunque, in un generale movimento culturale, unico nell'Europa dell'epoca moderna, che, nel XVII secolo, ebbe un peso notevole nel favorire una nuova collocazione sociale ed economica delle comunit\u00e0 ebraiche all'interno della societ\u00e0 europea.\nIn Francia l'Assemblea Nazionale Costituente rese gli ebrei legislativamente cittadini come gli altri nel 1791. Particolarmente filosemiti furono Malesherbes (curatore dell'editto di tolleranza del 1787), Mirabeau, il vescovo costituzionale Henri Gr\u00e9goire, Maximilien de Robespierre, Antoine Barnave. La politica filosemita fu continuata da Napoleone ed estesa ai territori satelliti della Francia imperiale nel 1806.\nNell'Impero austriaco la monarchia manifest\u00f2 atteggiamenti filo-semiti. Basti ricordare la Patente di Tolleranza dell'imperatore Giuseppe II d'Asburgo (XVIII secolo), che, nel contesto della sua politica religiosa nota come giuseppinismo, concedeva agli Ebrei di Trieste, gi\u00e0 residenti o di recente provenienza, di vivere al di fuori del Ghetto. Anche l'imperatore Francesco Giuseppe d'Asburgo (1848-1916) fu molto rispettoso verso gli Ebrei. Concesse pure titoli nobiliari a dieci Ebrei meritevoli, tanto che fu soprannominato dai cristiano-sociali e dagli antisemiti \"der Judenkaiser\", l'imperatore giudeo.\nXXI secolo.\nNel XXI secolo il filo-semitismo ha assunto un particolare rilievo, divenendo oggetto di una serie di libri e articoli di giornale. La crescita del fenomeno \u00e8 stato oggetto di varie reazioni all'interno delle comunit\u00e0 ebraiche: alcuni, ad esempio, accolgono con favore il fenomeno e pensano che esso possa portare gli Ebrei a una riconsiderazione della loro identit\u00e0, secondo un punto di vista che \u00e8 stato espresso da una rilevante pubblicazione ebraica di ispirazione liberale."}
{"id": "2196487", "revid": "116432966", "url": "https://it.wikipedia.org/wiki?curid=2196487", "title": "Donato Creti", "text": "Biografia.\nNascita ed esordi.\nDonato Creti nasce a Cremona dal pittore quadraturista Giuseppe e dalla cremonese Anna Caffi, cognata della celebre naturamortista Margherita Caffi.\nScarse sono le notizie sull'infanzia di Donato, dopo il rientro a Bologna della famiglia nel 1673.\nDato l'ambiente in cui viveva, il fanciullo manifest\u00f2 una precoce disposizione al disegno, inducendo il padre a collocarlo nella bottega del pittore Giorgio Raparini, dove si appassion\u00f2 ai fogli di Guido Reni e di Simone Cantarini.\nAvendo prodotto una favorevole impressione nel pittore Gerolamo Negri detto il Boccia, questi persuase il padre di Donato a collocarlo nella prestigiosa Accademia del Nudo tenuta in casa propria dal celebre pittore Lorenzo Pasinelli.\nPare dovuto al fatto che, essendo il pi\u00f9 giovane tra gli allievi, il piccolo Donato fosse chiamato nell'ambiente \"Ragazzino\".\nFrequentava l'Accademia per diletto e passione familiare anche Pietro Ercole Fava, figlio di uno dei pi\u00f9 distinti nobiluomini bolognesi, il senatore conte Alessandro.\nPalazzo Fava, che poteva vantare il prestigioso ciclo pittorico dei Carracci con le \"Storie di Giasone e Medea\", era considerato un tempio della pittura bolognese, e lo stesso conte Alessandro esercitava un illuminato mecenatismo ricevendo al suo interno i migliori artisti cittadini.\nIncuriosito dalle lusinghiere impressioni del figlio, invit\u00f2 a casa propria Donato, allora quattordicenne, invitandolo a proporgli un saggio della sua abilit\u00e0 nel disegno.\nIl risultato fu che il conte Alessandro concep\u00ec una grande ammirazione per il talento di Donato e da allora lo ospit\u00f2 a casa propria assieme al figlio, per seguirne e patrocinarne l'educazione artistica.\nFino a quel momento Donato non aveva ancora iniziato a dipingere, ma da quel momento si diede ad una copiosa attivit\u00e0, dipingendo numerose tele, la maggior parte delle quali era gelosamente conservata dal Conte Fava nel proprio palazzo, e a diciassette anni (1688) lo stesso conte affid\u00f2 a Donato la decorazione di una sala contigua (oggi perduta) a quella affrescata dai Carracci.\nMolti disegni e dipinti del Creti portano sul retro le annotazioni del conte Fava, che inventariava e datava con amore le opere che Donato produceva. \u00c8 di questo periodo il primo dipinto sicuramente pervenutoci raffigurante un \"Fanciullo con due candele in mano\", riportante sul retro la scritta \"1688 - Donato Cretti fece. A.FA.\".\nPressoch\u00e9 coevo \u00e8 l'\"Autoritratto\", in cui Donato si rappresenta come un avvenente giovanetto dall'espressione sognante e dalla chioma vaporosa. La pennellata \u00e8 soffusa ed \u00e8 ancora lontana la rarefatta nitidezza che costituir\u00e0 il marchio distintivo del Creti.\nCarriera artistica.\nAi primi del Settecento Creti fu a Venezia in compagnia di Pietro Ercole Fava. Nel 1713 si spos\u00f2 con Francesca Zani, che mor\u00ec sei anni pi\u00f9 tardi, lasciando il pittore con tre figli.\nTra le molte commissioni ecclesiastiche che il Creti ebbe si ricordano la pala d'altare \"Incoronazione della Vergine\" e i dipinti \"Madonna e S. Ignazio\" (1737), \"L'elemosina di S. Carlo Borromeo\" (1740), \"Sogno di Giobbe\" e \"Salomone e la regina di Saba\".\nFu per\u00f2 nei dipinti di soggetto mitologico e pastorale che l'arte del Creti raggiunge i migliori risultati di raffinatezza di tratto e precisione di contorno. A questo proposito sono degne di menzione \"Alessandro Magno minacciato dal padre Filippo di Macedonia\", \"Episodi della storia di Achille\", \"Scene campestri\" e \"Ballo di ninfe\".\nDal 1711 Creti realizz\u00f2 otto dipinti raffiguranti l\"'Osservazione di un astro\".\nDonato Creti fu nominato principe dell'Accademia Clementina nel 1728. Nel 1733 dipinte la pala d'altare \"Battesimo di Cristo\" per la basilica di Sant'Alessandro, ora conservata nella sagrestia del duomo."}
{"id": "2196497", "revid": "35804", "url": "https://it.wikipedia.org/wiki?curid=2196497", "title": "I Olimpiade invernale", "text": ""}
{"id": "2196498", "revid": "36426", "url": "https://it.wikipedia.org/wiki?curid=2196498", "title": "Ariosto", "text": ""}
{"id": "2196499", "revid": "35804", "url": "https://it.wikipedia.org/wiki?curid=2196499", "title": "II Olimpiade invernale", "text": ""}
{"id": "2196500", "revid": "35804", "url": "https://it.wikipedia.org/wiki?curid=2196500", "title": "III Olimpiade invernale", "text": ""}
{"id": "2196501", "revid": "35804", "url": "https://it.wikipedia.org/wiki?curid=2196501", "title": "IV Olimpiade invernale", "text": ""}
{"id": "2196502", "revid": "35804", "url": "https://it.wikipedia.org/wiki?curid=2196502", "title": "V Olimpiade invernale", "text": ""}
{"id": "2196504", "revid": "35804", "url": "https://it.wikipedia.org/wiki?curid=2196504", "title": "VI Olimpiade invernale", "text": ""}
{"id": "2196505", "revid": "35804", "url": "https://it.wikipedia.org/wiki?curid=2196505", "title": "VII Olimpiade invernale", "text": ""}
{"id": "2196507", "revid": "35804", "url": "https://it.wikipedia.org/wiki?curid=2196507", "title": "VIII Olimpiade invernale", "text": ""}
{"id": "2196510", "revid": "35804", "url": "https://it.wikipedia.org/wiki?curid=2196510", "title": "IX Olimpiade invernale", "text": ""}
{"id": "2196511", "revid": "35804", "url": "https://it.wikipedia.org/wiki?curid=2196511", "title": "X Olimpiade invernale", "text": ""}
{"id": "2196512", "revid": "35804", "url": "https://it.wikipedia.org/wiki?curid=2196512", "title": "XI Olimpiade invernale", "text": ""}
{"id": "2196513", "revid": "35804", "url": "https://it.wikipedia.org/wiki?curid=2196513", "title": "XII Olimpiade invernale", "text": ""}
{"id": "2196514", "revid": "35804", "url": "https://it.wikipedia.org/wiki?curid=2196514", "title": "XIII Olimpiade invernale", "text": ""}
{"id": "2196515", "revid": "599013", "url": "https://it.wikipedia.org/wiki?curid=2196515", "title": "Figlie del Sacro Cuore di Ges\u00f9 della Verzeri", "text": "Le Figlie del Sacro Cuore di Ges\u00f9 della Verzeri sono un istituto religioso femminile di diritto pontificio: le suore di questa congregazione pospongono al loro nome la sigla F.S.C.G.\nStoria.\nNel 1823 il canonico conte Giuseppe Benaglio (1767-1836) ebbe l'idea di fondare a Bergamo una congregazione maschile di missionari diocesani e una femminile per l'istruzione delle fanciulle: a causa dell'opposizione del vescovo Carlo Gritti Morlacchi, Benaglio dovette abbandonare il progetto di istituire il ramo maschile e si concentr\u00f2 su quello femminile. Apr\u00ec una scuola per ragazze povere \"al Gromo\" (Bergamo Alta) e ne affid\u00f2 la gestione a una comunit\u00e0 di sue figlie spirituali guidata dalla giovane contessa Carolina Suardo.\nNel giugno del 1823 le giovani insegnanti vennero consacrate al Sacro Cuore di Ges\u00f9 e si costituirono in pia unione. Nel 1825 la Suardo dovette abbandonare la compagnia per sposare il marchese del Carretto: l'8 febbraio 1831 Benaglio chiam\u00f2 a dirigere la comunit\u00e0 Teresa Eustochio Verzeri (1801-1852), benedettina nel monastero di Santa Grata.\nI primi tempi per l'istituto, ancora privo di riconoscimento giuridico e canonico, furono difficili: dopo la morte di Benaglio la Verzeri cerc\u00f2 di fondere la sua congregazione con la Societ\u00e0 del Sacro Cuore di Ges\u00f9 della Barat, ma il suo tentativo fall\u00ec definitivamente nel 1838. Nel 1840 la Verzeri si rec\u00f2 a Roma, dove rimase per sette mesi sperando di essere ricevuta dal pontefice: grazie all'appoggio dei cardinali Angelo Mai e Costantino Patrizi Naro ottenne un'udienza da papa Gregorio XVI che, il 14 maggio 1840, concesse alle Figlie del Sacro Cuore di Ges\u00f9 il decreto di lode e ne approv\u00f2 le costituzioni.\nLa congregazione nel 1842 ottenne anche il riconoscimento civile dalle autorit\u00e0 del regno Lombardo-Veneto e venne approvata definitivamente dalla Santa Sede il 30 settembre 1847.\nLa fondatrice \u00e8 stata canonizzata da papa Giovanni Paolo II il 10 giugno 2001.\nAttivit\u00e0 e diffusione.\nLe Figlie del Sacro Cuore di Ges\u00f9 si occupano principalmente dell'istruzione ed educazione cristiana della giovent\u00f9; si dedicano anche alla cura dei malati negli ospedali, all'assistenza alle donne e ai bambini in difficolt\u00e0, all'apostolato missionario e collaborano alle attivit\u00e0 pastorali delle Chiese locali.\nSono presenti in Europa (Albania, Italia), in America (Argentina, Bolivia, Brasile), in Africa (Camerun, Repubblica Centrafricana, Costa d'Avorio) e in India: la sede generalizia \u00e8 a Roma.\nAl 31 dicembre 2005 l'istituto contava 595 religiose in 83 case."}
{"id": "2196517", "revid": "35804", "url": "https://it.wikipedia.org/wiki?curid=2196517", "title": "XIV Olimpiade invernale", "text": ""}
{"id": "2196518", "revid": "35804", "url": "https://it.wikipedia.org/wiki?curid=2196518", "title": "XV Olimpiade invernale", "text": ""}
{"id": "2196519", "revid": "35804", "url": "https://it.wikipedia.org/wiki?curid=2196519", "title": "XVII Olimpiade invernale", "text": ""}
{"id": "2196521", "revid": "35804", "url": "https://it.wikipedia.org/wiki?curid=2196521", "title": "XVIII Olimpiade invernale", "text": ""}
{"id": "2196522", "revid": "35804", "url": "https://it.wikipedia.org/wiki?curid=2196522", "title": "XIX Olimpiade invernale", "text": ""}
{"id": "2196523", "revid": "35804", "url": "https://it.wikipedia.org/wiki?curid=2196523", "title": "XXI Olimpiade invernale", "text": ""}
{"id": "2196524", "revid": "35804", "url": "https://it.wikipedia.org/wiki?curid=2196524", "title": "XXII Olimpiade invernale", "text": ""}
{"id": "2196526", "revid": "122377190", "url": "https://it.wikipedia.org/wiki?curid=2196526", "title": "Ajax (automobile 1906)", "text": "La Ajax \u00e8 stata un'automobile prodotta in Svizzera dal 1906 al 1910.\nLa Ajax era una vettura di prestigio, costruita in modo estrema \nmente accurato al punto che anche i particolari che generalmente venivano forniti, come accade anche ai nostri giorni, da produttori esterni specializzati venivano costruiti internamente alla fabbrica. Questo per\u00f2 comportava costi elevati che non portarono ad una continuit\u00e0 della produzione, gi\u00e0 la prima vettura costruita nel 1906 da G. Aigner a Zurigo non ebbe successo e la fabbrica cambi\u00f2 di propriet\u00e0 nel 1907. \nLe motorizzazioni furono quattro: due quattro cilindri, rispettivamente uno di 2270 cm\u00b3 da 16 cv. e uno di 3267 cm\u00b3 da 24 cv., e due sei cilindri di 3405 cm\u00b3 e di 4900 cm\u00b3 \nIl modello pi\u00f9 riuscito ed elegante fu la Landaulet del 1908 con il motore da 3.3 litri, un quattro cilindri in linea, con alesaggio e corsa di 100 x 104 mm raffreddato ad acqua dalla potenza usualmente definita di 20/24 cv. (20 cv. fiscali e 24 cv. effettivi) in grado di raggiungere i 60 km/h. Presentava originali soluzioni tecniche come il grosso volano dotato di alette per un raffreddamento aggiuntivo e l'ingegnoso sistema di avviamento che veniva azionato da un sistema a leve collegato al predellino in modo che il peso di una persona potesse azionarlo. D'altra parte era invece curiosa l'assenza di strumentazione del posto di guida. La frizione era a dischi multipli a bagno d'olio e la trasmissione poteva essere a catene o a giunti cardanici, a scelta del cliente, ed era uno dei dettagli che consentiva, per l'epoca, una notevole silenziosit\u00e0 tanto che la pubblicit\u00e0 della casa l'equiparava ad una vettura elettrica. \nL'ultimo tentativo di risollevare le sorti della Ajax fu la messa in produzione di una versione Taxi (\"Droschke\") derivata dalla Landaulet ma anche questa soluzione non riusc\u00ec e port\u00f2 alla definitiva chiusura della fabbrica nel 1910. Una di queste vetture \u00e8 conservata al Museo Svizzero dei Trasporti (Verkehrshaus der Schweiz) di Lucerna.\nDa citare la sfortunata partecipazione alla Targa Florio del 1907 con due vetture, conclusasi con l'incidente di una e l'insuccesso dell'altra. "}
{"id": "2196534", "revid": "125085156", "url": "https://it.wikipedia.org/wiki?curid=2196534", "title": "Monte Baron", "text": "Il monte Baron \u00e8 una montagna delle Alpi Graie alta 818\u00a0m.\nSi trova all'inizio della val Casternone ed interessa i comuni di Givoletto e di Val della Torre, in provincia di Torino.\nEtimologia.\nIl toponimo in piemontese significa \"mucchio\", \"ammasso\": termine che entra nella denominazione di altre montagne pi\u00f9 note quali, ad esempio, il monte Barone o la colma di Mombarone. \nDescrizione.\nLa montagna \u00e8 l'ultima elevazione che si incontra prima della pianura sulla costiera che delimita a nord-est la val Casternone e la separa dalla val Ceronda e dalla conca di Givoletto. Si stacca come una sorta di belvedere naturale dal vicino monte Rosselli, dal quale \u00e8 separato da una poco marcata insellatura a quota 793\u00a0m.\nNei pressi di questa depressione passa la linea di alta tensione T316 che collega Piossasco con Lein\u00ec, i cui tralicci sono ben visibili anche sulle pendici del Musin\u00e8, della punta Fourn\u00e0 e del monte Bernard . \nSul crinale est, che digrada verso Givoletto, si trova una cava abbandonata di magnesite, sfruttata fino agli inizi del Novecento. \nSulla cima si trova il punto geodetico trigonometrico dell'IGM denominato monte Baron (cod. 056014).\nEscursionismo.\nNel corso dei lavori di rimboschimento e miglioramento forestale della prima met\u00e0 del Novecento furono realizzate alcune mulattiere selciate che permettono oggi piacevoli escursioni attorno alla montagna, la cui cima \u00e8 facilmente raggiungibile da Givoletto o dal capoluogo di Val della Torre.\nSul punto culminante si trova una piccola tettoia in legno con un tavolo e panche per pic-nic."}
{"id": "2196535", "revid": "729019", "url": "https://it.wikipedia.org/wiki?curid=2196535", "title": "Pericoronite", "text": "La pericoronite \u00e8 una infiammazione acuta della gengiva che circonda un dente parzialmente erotto che si gonfia. La gengiva \u00e8 dolente e arrossata. \nI fenomeni infiammatori ed infettivi legati al dente del giudizio non ben erotto e posizionato possono essere determinati da batteri presenti nel cavo orale, che, penetrando all'interno dello spazio tra dente e gengiva, creano un processo infiammatorio ed infettivo di quest'ultima, dando origine alla pericoronite.\nLa pericoronite \u00e8 caratterizzata dalla comparsa di un dolore nella regione posta nell'angolo della mandibola, dove si troverebbe il dente del giudizio. Il dolore va aumentando con i movimenti della masticazione, inoltre la mucosa si presenta arrossata e gonfia. \nQuesta condizione pu\u00f2 peggiorare, causando un dolore pi\u00f9 intenso e spesso irradiato all'orecchio, difficolt\u00e0 e dolore durante la masticazione, a volte rendendo doloroso anche semplicemente parlare. I linfonodi del collo si ingrossano in presenza anche una componente purulenta, pus che fuoriesce in seguito a compressione. L'ultimo stadio della pericoronite \u00e8 rappresentata dall'ascesso, ove la raccolta del pus pu\u00f2 estendersi verso diversi settori della bocca e della faringe."}
{"id": "2196537", "revid": "599", "url": "https://it.wikipedia.org/wiki?curid=2196537", "title": "Nikolaus Kryffs", "text": ""}
{"id": "2196539", "revid": "729019", "url": "https://it.wikipedia.org/wiki?curid=2196539", "title": "Stazione di Manchester Victoria", "text": "La stazione di Manchester Victoria \u00e8 la seconda per importanza tra le stazioni ferroviarie di Manchester (Regno Unito), dopo quella di Manchester Piccadilly. \u00c8 sita al nord del centro della citt\u00e0 nella zona di Hunts Bank, vicino alla Cattedrale ed \u00e8 anche stazione della metropolitana (leggera) di Manchester.\nDalla stazione partono i treni diretti verso le destinazioni a nord ed est di Manchester, e qualche treno per Liverpool (sulla linea originale Manchester - Liverpool). La stazione \u00e8 anche la fermata per la M.E. N. Arena. La linea proveniente da Bury all'inizio degli anni novanta \u00e8 stata convertita in quella che oggi \u00e8 il Metrolink di Manchester (metropolitana di superficie).\nStoria.\nNel 1838 Samuel Brooks, vicepresidente della \"Manchester and Leeds Railway\" (M&amp;LR) compro' un terreno ad Hunts Bank e lo present\u00f2 alla compagnia allo scopo di costruire una nuova stazione per rimpiazzare la stazione di \"Manchester Oldham Road\" che non si trovava in una posizione ideale. La stazione, inizialmente era un lungo edificio ad un piano progettato da George Stephenson e fu completato il 1\u00ba gennaio del 1844. Fu chiamato \"Victoria\" con il permesso della regina d'Inghilterra. Il lungo marciapiede unico venne usato per i treni della M&amp;LR per Leeds ed altre localit\u00e0 dall'estremit\u00e0 ad est. La \"Liverpool and Manchester Railway\" prolung\u00f2 la linea da Ordsall, vicino alla stazione di \"Manchester Liverpool Road\", fino a Victoria ed i treni della L&amp;MR operarono dall'estremit\u00e0 ovest del marciapiede unico della stazione a partire dal 4 maggio del 1844.\nLa stazione di Manchester Victoria fu ingrandita da William Dawes, a cui si deve il merito per la maggior parte della facciata rimanente della stazione, nel 1909. Si arriv\u00f2 ad avere fino ad 17 binari chde servivano la stazione.\nL'edificio Edoardiano odierno ha una facciata lunga 146 metri, ed ha ancora la pensilina originale in ferro e vetro con i nomi delle destinazioni raggiunte all'epoca, e un murale di mattonelle che descrive le rotte della \"Lancashire and Yorkshire Railway\", in cui oper\u00f2 la maggior parte dei treni della stazione dal 1847 fino al 1923.\nServizi.\nSono presenti in stazione: un barbiere, un'edicola, bars e ristorante."}
{"id": "2196540", "revid": "933835", "url": "https://it.wikipedia.org/wiki?curid=2196540", "title": "Alessandro de Ritiis", "text": "Entr\u00f2 a far parte dell'Ordine francescano nel 1446, all'et\u00e0 di 12 anni.\nOpere.\nFu autore, tra l'altro, di alcune opere in latino di argomento teologico-morale: un \"Mariale\", un \"Quaresimale\" e di un \"Corelarium cuiusdam Marialis\".\nCronache sulla storia dell'Aquila.\nLe sue opere pi\u00f9 importanti rimangono comunque due lavori cronachistici: la \"Chronica Ordinis\" (o \"Chronica Franciscanae Religionis\") e la \"Chronica civitatis Aquilae\", quest'ultima dal 1347 al 1497.\nSi tratta di manoscritti compitati in una scrittura corsiva minuscola la cui ardua leggibilit\u00e0 \u00e8 resa ancor pi\u00f9 problematica dal ricorso a frequenti abbreviazioni. Notevole \u00e8 comunque il loro valore storico-documentario soprattutto quello della \"Chronica civitatis Aquilae\", scritta tra il 1493 e il 1497, la pi\u00f9 preziosa fonte della storia civile, politica, religiosa e sanitaria della citt\u00e0 aquilana nel periodo storico a cui si riferisce: ingiustamente trascurata da molti studiosi, il suo grande valore, secondo Cassese e Maria Rita Berardi, risiede nella circostanza che l'autore fu parte attiva o testimone oculare di alcuni degli eventi in essa registrati. \nLa tradizione a cui attinge dichiaratamente De Ritiis \u00e8 quella del cronista Buccio di Ranallo e dei suoi epigoni, come Niccol\u00f2 (Nicola) da Borbona, che egli forse conobbe di persona. \nLa prima edizione critica della \"Chronica civitatis Aquilae\" \u00e8 stata pubblicata nel 1941 e 1943 da Leopoldo Cassese, direttore dell'Archivio di Stato dell'Aquila."}
{"id": "2196544", "revid": "124432965", "url": "https://it.wikipedia.org/wiki?curid=2196544", "title": "Brigata Italia", "text": "La Brigata Italia fu una brigata partigiana di ispirazione cattolica operante a Modena dopo l'8 settembre 1943 comandata da Ermanno Gorrieri detto \"Claudio\". Tra gli appartenenti alla Brigata Italia si ricordano don Elio Monari e Mario Allegretti (entrambi decorati con la medaglia d'oro al valor militare) e don Gabriele Amorth.\nUnit\u00e0.\nLa Brigata Italia Montagna, comandata da Luigi Paganelli (nome di battaglia \"Lino\"), faceva parte della Divisione Modena Montagna.\nLa Brigata Italia Pianura, comandata da Alfonso Bucciarelli, faceva parte della Divisione Modena Pianura.\nFormazione.\nL'organico della Brigata Italia, nell'aprile 1945, era di 1.606 unit\u00e0, cos\u00ec suddivise:\nEccidio di San Giacomo Roncole.\nUno dei simboli della resistenza cattolica modenese e dell'antifascismo democratico-cristiano \u00e8 costituito dall'eccidio di San Giacomo Roncole, avvenuto il 30 settembre 1944 alle porte di Mirandola, quando i nazifascisti impiccarono per rappresaglia sei partigiani cattolici.\nIl luogo non fu scelto a caso, in quanto San Giacomo Roncole \u00e8 luogo simbolo della resistenza cattolica modenese e dell'opera di don Zeno Saltini, fondatore dell'Opera dei Piccoli Apostoli e ostile nei confronti del regime nazifascista, tanto da essere costretto all'esilio in Italia centrale. Tra le vittime, Giuseppe Campana \"Cesare\", Alfeo Martini, Luciano Minelli ed Enea Zanoli \"Spartaco\" sono stati insigniti postumi della medaglia d'argento al valor militare alla memoria."}
{"id": "2196549", "revid": "1543377", "url": "https://it.wikipedia.org/wiki?curid=2196549", "title": "Yamaha Cygnus", "text": "Il Cygnus \u00e8 uno scooter prodotto dalla casa motociclistica giapponese Yamaha, la cui prima versione risale al 1995.\nDisponibile nella cilindrata di 125 cm\u00b3 \u00e8 dotato di un motore monocilindrico a quattro tempi raffreddato ad aria che eroga 8 kW di potenza.\nNel 2004 \u00e8 stato sottoposto ad un restyling cambiando la denominazione in Cygnus X; altre modifiche introdotte al modello sono state il passaggio dall'alimentazione attraverso il carburatore all'adozione dell'iniezione che ha consentito la sua omologazione come Euro 3.\nSu alcuni mercati \u00e8 in vendita anche con il marchio MBK, come Flame ed in seguito come New Flame."}
{"id": "2196550", "revid": "3082", "url": "https://it.wikipedia.org/wiki?curid=2196550", "title": "George Howard Darwin", "text": ""}
{"id": "2196552", "revid": "770813", "url": "https://it.wikipedia.org/wiki?curid=2196552", "title": "Svenska flygvapnet", "text": "La Svenska flygvapnet, nota anche come Swedish Air Force, \u00e8 l'elemento aeronautico delle forze armate svedesi.\nStoria.\nOrigini.\nNel 1911 la marina svedese ricevette in dono un Bl\u00e9riot XI, mentre nel 1912 l\u2019esercito svedese ricevette un Nieuport IV e un Breguet CU-1. L\u2019aeronautica militare svedese \u00e8 stata attivata il 1\u00ba luglio 1926 unendo le unit\u00e0 aeree dell\u2019esercito e della marina e creando quattro squadroni, che vennero incrementati a sette nel 1936.\nSeconda guerra mondiale.\nAll\u2019inizio della Seconda guerra mondiale la forza aerea aveva avviato un processo di espansione. Nonostante la neutralit\u00e0 della Svezia, un\u2019aeronautica consistente era ritenuta una delle necessit\u00e0 per prevenire invasioni e ingerenze da parte delle grandi potenze. Per sopperire alla carenza di petrolio importato da paesi in guerra, i combustibili aeronautici svedesi vennero prodotti raffinando scisto bituminoso. L\u2019aeronautica svedese partecip\u00f2 alla Guerra d\u2019inverno inviando 12 J8A e 4 Hawker Hart con relativi piloti e staff, tutti su base volontaria, a sostegno della Finlandia. Al termine della Seconda guerra mondiale l\u2019aeronautica svedese contava circa 600 aerei divisi in 16 squadroni, mentre all\u2019inizio della guerra era composta da circa 180 aerei. Molti dei nuovi aerei consegnati vennero prodotti dalla neonata Saab.\nGuerra fredda.\nAl termine della Seconda guerra mondiale l\u2019aeronautica svedese venne equipaggiata con aerei di importazione, come i P-51 e i DH.98 Mosquito e divenne il primo cliente estero del de Havilland DH.100 Vampire, seguiti dai locali Saab 29 Tunnan, Saab 32 Lansen e Saab 35 Draken. Tra il 1961 e il 1964 un reparto appositamente creato, il 22 UN Fighter Squadron, \u00e8 stato dispiegato nella Crisi del Congo equipaggiato con 11 Tunnan a supporto delle operazioni delle Nazioni Unite. A partire dalla fine degli anni \u201960 venne avviato un processo di riduzione dei reparti per ridurre i costi operativi.\n1990 - oggi.\nCon la fine della Guerra fredda e la firma del Partenariato per la pace la Svenska Flygvapnet sub\u00ec un processo di ristrutturazione, che ha comportato la chiusura di diverse basi e reparti e la dismissione di velivoli da combattimento. Dal 2002 \u00e8 stata impiegata nell\u2019ISAF, per il quale mise a disposizione dei C-130, di stanza tra il 2002 e il 2004 a Termez (Uzbekistan) e dal 2004 a Mazar-i Sharif, per incrementare la capacit\u00e0 di trasporto della coalizione. Nel 2011 ha preso parte alle manovre aeree dell\u2019Operazione Unified Protector in Libia con cinque Gripen, un KC-130 e un S102.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2196553", "revid": "287204", "url": "https://it.wikipedia.org/wiki?curid=2196553", "title": "Centomila gavette di ghiaccio", "text": "Centomila gavette di ghiaccio \u00e8 un romanzo autobiografico di Giulio Bedeschi composto tra il 1945 ed il 1946 e pubblicato originalmente nel febbraio 1963 per l'editore Mursia. Nel 1964 vinse il Premio Bancarella. Il nome del romanzo prende spunto dal contenitore di nome gavetta in cui mangiavano i soldati\nStoria editoriale.\nComposto tra il 1945 ed il 1946, \"Centomila gavette di ghiaccio\" venne rifiutato da sedici editori italiani prima che Mursia decidesse di pubblicarlo: da allora \u00e8 diventato una delle opere culto della letteratura di guerra con circa tre milioni di copie vendute in 130 ristampe e nuove edizioni e traduzioni in francese, spagnolo, portoghese ed olandese. Nel 2011 l'editore ha annunciato che l'opera ha superato i quattro milioni e mezzo di copie vendute.\nInizialmente il libro avrebbe dovuto essere molto pi\u00f9 lungo e terminare con l'armistizio dell'8 settembre 1943 invece che al passaggio sulla frontiera italiana dei pochi sopravvissuti nel marzo-aprile 1943. Quando Bedeschi present\u00f2 il manoscritto a Mursia l'editore richiese un drastico taglio alla lunghezza complessiva e Bedeschi decise di terminare l'opera con il rientro in Italia. Il materiale in eccesso venne successivamente utilizzato per il naturale seguito del libro, \"Il peso dello zaino\" pubblicato da Mursia nel 1966 visto il grande successo di \"Centomila gavette di ghiaccio\". Dal febbraio 2019 il titolo \u00e8 stato pubblicato anche in versione kindle. \nTrama.\n\"Centomila gavette di ghiaccio\" tratta dell'esperienza bellica del sottotenente medico Italo Serri (pseudonimo dietro il quale si cela Bedeschi stesso) durante la seconda guerra mondiale.\nInizialmente assegnato al II Battaglione dell'11\u00ba Reggimento fanteria inquadrato nella Divisione \"Casale\", Serri viene impiegato sul fronte greco-albanese a partire da met\u00e0 marzo 1941. Partecipa all'avanzata finale fino al confine greco-albanese, dove assiste al termine della campagna. Successivamente, dopo un periodo di servizio presso un ospedaletto da campo, viene trasferito ad una batteria di artiglieria: la 13\u00aa appartenente al Gruppo \"Conegliano\" del 3\u00ba Reggimento artiglieria da montagna inquadrato nella Divisione alpina \"Julia\".\nCon questa unit\u00e0, nei mesi di luglio e agosto 1942, Serri viene inviato al fronte russo dove partecipa alle operazioni dell'8\u00aa Armata (ARMIR). Il 17 dicembre 1942, l'offensiva sovietica denominata \"piccolo Saturno\" travolge le divisioni italiane e tedesche schierate sulla destra del Corpo d'Armata Alpino. Per turare la falla apertasi nello schieramento dell'8\u00aa Armata, la Julia viene tolta dalle consolidate posizioni sul Don tenute dal Corpo Alpino e schierata in aperta campagna inquadrata nel XXIV CA tedesco. Verso met\u00e0 gennaio 1943 scatta un'ulteriore offensiva sovietica, denominata \"Ostrogozsk-Rossosc\", che in pochi giorni accerchia quello che rimaneva dell'ARMIR, ovvero il Corpo d'Armata Alpino ed il XXIV Corpo d'Armata tedesco. Inizia cos\u00ec una penosa ritirata a piedi eseguita in zone prive di vie di comunicazione utili (le strade e le ferrovie, peraltro in mano ai sovietici, correvano Nord-Sud mentre la ritirata si doveva eseguire Est-Ovest). Erano gi\u00e0 state predisposte apposite slitte sulle quali caricare armi di reparto, munizioni, viveri e, per quanto possibile, i feriti trasportabili.\nSi formano due principali colonne, lunghe decine di chilometri; durante la giornata si percorrono dai 10 ai 30\u00a0km in modo che ogni gruppo/reparto trovi poi riparo per la notte, generalmente nelle isbe abitate da civili, essendo impossibile sopravvivere all'addiaccio. I reparti sovietici incaricati di catturare i soldati in ritirata, percorrendo con autocarri, blindati e carri armati le strade in loro possesso, operano sbarramenti in corrispondenza delle vie di passaggio obbligate e nello stesso tempo attaccano di lato e da dietro le colonne. In questo modo le colonne venivano spezzettate, molti reparti distrutti e/o frammischiati alle masse di sbandati che via via si andavano formando. Ci furono morti, feriti e soprattutto molti prigionieri.\nFinalmente il 27 gennaio 1943 la colonna comprendente il comando del Corpo d'Armata Alpino, della \"Tridentina\" e XXIV Corpo d'Armata tedesco usc\u00ec dalla sacca. La 13\u00aa batteria di Bedeschi, dopo peripezie varie, si era unita a questa fortunata colonna e si salv\u00f2 con loro mentre il comando della Julia, della Cuneense e della Vicenza, e di gran parte dei reparti dipendenti, che percorrevano altro tracciato, rimasero prigionieri. Dopo l'uscita dalla sacca, essendo il fronte tedesco ancora instabile, fu necessario percorrere a piedi ancora molti chilometri prima di ritenersi al sicuro ed essere soccorsi dai servizi dell'ARMIR il cui comando e servizi erano rimasti fuori dalla sacca medesima. \nNella elencazione di date, luoghi e percorsi il romanzo ricalca sostanzialmente la verit\u00e0 storica.\nNomi dei personaggi.\nBedeschi scelse di utilizzare nomi fittizi per quasi tutti personaggi del libro e tutelare cos\u00ec la loro privacy, come scrive l'autore stesso nella prefazione del libro:\nL'unica eccezione, escludendo i nomi degli ufficiali comandanti pi\u00f9 in vista per i quali l'artifizio non avrebbe avuto scopo, \u00e8 rappresentata dall'attendente del sottotenente Serri-Bedeschi citato con il nome reale: Antonio (Toni) Covre di San Fior, Treviso. Dopo la guerra Bedeschi perse di vista Covre che era emigrato in Argentina; all'atto della pubblicazione modific\u00f2 tutti i nomi lasciando invariato solo quello del suo fedele attendente. Dopo due anni giunse all'editore Mursia una lettera di Covre che aveva letto il libro in Argentina e finalmente Bedeschi riusc\u00ec a rintracciare il suo commilitone. Successivamente, grazie all'interessamento di Bedeschi ed altri ex-alpini Covre pot\u00e9 tornare in Italia trovando lavoro presso l'azienda REX.\nBedeschi riporta integralmente il testo della lettera di Gay e subito dopo narra il toccante saluto del colonnello al suo Reggimento.\nOpere derivate.\nRecentemente \u00e8 stata indetta una rappresentazione teatrale con la collaborazione del Coro Voce Alpina che ripercorre le tracce dei testi di Bedeschi tramite la narrazione dell'attore Brugnera accompagnata da canti di sottofondo del Coro Vocealpina di Onigo (TV)."}
{"id": "2196558", "revid": "599", "url": "https://it.wikipedia.org/wiki?curid=2196558", "title": "Guillaume Fran\u00e7ois Antoine, marchese de l'H\u00f4pital", "text": ""}
{"id": "2196565", "revid": "339392", "url": "https://it.wikipedia.org/wiki?curid=2196565", "title": "Swedish Air Force", "text": ""}
{"id": "2196567", "revid": "287204", "url": "https://it.wikipedia.org/wiki?curid=2196567", "title": "Melanie Suchet", "text": ""}
{"id": "2196568", "revid": "474175", "url": "https://it.wikipedia.org/wiki?curid=2196568", "title": "Cristoglie", "text": "Cristoglie (Hrastovlje in sloveno) \u00e8 un insediamento di 154 abitanti del comune sloveno di Capodistria, nell'Istria settentrionale.\nGeografia.\nPosto alle pendici del monte Chiusa (\"Vrh\") (296 ), 25\u00a0km a sud-est di Capodistria,\nil paese \u00e8 localizzato nell'alta valle del torrente Risano (\"Ri\u017eana\"), in un'area prevalentemente agricola, famosa soprattutto per la produzione del vino moscato.\nStoria.\nLa localit\u00e0 fu donata dall'imperatore Corrado II al patriarca di Aquileia. Nel XII secolo Cristoglie pass\u00f2 alla famiglia tedesca dei Neuhaus che lo mantenne sino al 1535, anno in cui il villaggio entr\u00f2 a far parte dei domini della Repubblica di Venezia.\nMonumenti e luoghi d'interesse.\nChiesa della Santissima Trinit\u00e0.\nAl centro del paese si trova la chiesa romanica della Santissima Trinit\u00e0 (sloveno \"Sveta Trojica\"), costruita tra il XII ed il XIII secolo e fortificata con mura nel XVI.\nL'interno a tre navate \u00e8 affrescato con le seguenti raffigurazioni: nell'abside la Santissima Trinit\u00e0; nelle absidiole minori gli Apostoli, i Re Magi e i santi protettori dalla peste Sebastiano, Rocco e Fabiano; sulla volta della navata centrale la Creazione; sui capitelli figure di Santi e nella volta delle navate laterali i dodici mesi; la parete meridionale \u00e8 decorata con le scene della Passione di Cristo nella fascia superiore e con la danza macabra in quella inferiore.\nIl ciclo degli affreschi pi\u00f9 interessante si trova nella parte inferiore della parete sud, dove \u00e8 rappresentata, come detto, una danza macabra. Il dipinto risale al XV secolo, un'epoca in cui l'Europa era falcidiata da numerose e terribili epidemie ed il tema della caducit\u00e0 della vita era molto sentito.\nL'autore degli affreschi fu il pittore Giovanni da Castua che ha lasciato la sua firma sia in caratteri latini che glagolitici. Questo ciclo di affreschi appartiene allo stile tardogotico."}
{"id": "2196569", "revid": "27767", "url": "https://it.wikipedia.org/wiki?curid=2196569", "title": "Solfato cerico tetraidrato", "text": ""}
{"id": "2196570", "revid": "9", "url": "https://it.wikipedia.org/wiki?curid=2196570", "title": "Regina Haeusl", "text": ""}
{"id": "2196575", "revid": "104458", "url": "https://it.wikipedia.org/wiki?curid=2196575", "title": "Altenmark", "text": ""}
{"id": "2196579", "revid": "767487", "url": "https://it.wikipedia.org/wiki?curid=2196579", "title": "Sperone degli Abruzzi", "text": "Lo Sperone degli Abruzzi (in inglese \"Abruzzi Spur\") \u00e8 una via del versante pakistano del K2 che segue la cresta sudest, la via pi\u00f9 utilizzata per salire in vetta e considerata quasi la via normale, nonostante presenti delle difficolt\u00e0 importanti tanto che altre vie le sono preferite perch\u00e9 ritenute meno impegnative.\nDeve il suo nome al grande alpinista italiano Luigi Amedeo duca degli Abruzzi che per primo la esplor\u00f2 nel 1909 nel corso di una delle prime spedizioni al K2.\nDescrizione.\nSegue la cresta sud-est e comincia a circa 5400 metri, luogo dove si pu\u00f2 installare un campo base avanzato sopra al ghiacciaio Godwin-Austen. Dopo una serie di difficolt\u00e0 iniziali (pericolo di caduta di materiale roccioso dalle sezioni soprastanti) e dopo aver stazionato al Campo 1 a quota 6000 metri, si presenta la prima delle due famose e difficili arrampicate: il \"Camino (House Chimney)\" superato il quale ci si riposa al Campo 2, posto sotto a una roccia su un tratto molto ventoso ed esposto.\nLa salita verso il Campo 3 (a circa 6700 m) costringe l'alpinista ad affrontare la sezione pi\u00f9 tecnica dell'intera scalata, la famigerata \"Piramide Nera (The Black Pyramid)\", un misto di roccia e ghiaccio praticamente verticale; al termine della Piramide si trova il Campo 3, a circa 7250 m, dove inizia un tratto nevoso con pendenze meno ripide, tra i 25 e i 45 gradi, ma sempre esposto ai freddi venti che si incanalano tra il K2 e il vicino Broad Peak e al rischio valanghe. Al termine dei pendii si giunge alla evidente \"Spalla (The Shoulder)\" dove si piazza il Campo 4 ad una quota variabile tra i 7500 e gli 8000 m, a seconda delle condizioni meteorologiche. L'ultimo grande ostacolo per la vetta \u00e8 il \"Collo di Bottiglia\" \"(The Bottleneck)\", situato a 8300 metri circa, un couloir lungo circa 100 metri pericolosamente vicino a un muro di seracchi nella parte sommitale est, e dopo aver attraversato un ultimo tratto nevoso in forte pendenza si raggiunge finalmente la cima.\nPrima ascensione.\nFu la via utilizzata per la prima scalata della montagna ad opera di Achille Compagnoni e Lino Lacedelli nella spedizione italiana del 1954 guidata da Ardito Desio.\nVarianti alternative.\nLo \"Sperone Sud-Sudest\" o \"Via Cesen\" \u00e8 una variante dello Sperone degli Abruzzi, a cui si ricongiunge. Salita per la prima volta da Tomo \u010cesen in solitaria nel 1986. La linea era gi\u00e0 stata tentata dalla spedizione inglese di Doug Scott nel 1983.\n\u00c8 forse la via pi\u00f9 sicura in quanto evita il primo grande ostacolo dello Sperone Abruzzi, la \"Piramide Nera\"."}
{"id": "2196580", "revid": "767487", "url": "https://it.wikipedia.org/wiki?curid=2196580", "title": "Si j'avais au moins...", "text": "Si j'avais au moins... \u00e8 il terzo singolo del album \"Point de suture\" della cantante francese Myl\u00e8ne Farmer, pubblicato il 19 febbraio 2009.\nNella notte tra il 16 e il 17 gennaio 2009 viene trasmesso \"The Farmer Project\", un cortometraggio di Bruno Aveillan che conterr\u00e0 il videoclip di \"D\u00e9g\u00e9n\u00e9ration\" ed il video del nuovissimo singolo \"Si j'avais au moins...\", pi\u00f9 alcune scene inedite.\nIl video clip di \"Si j'avais au moins\" vede la Myl\u00e8ne che avevamo gi\u00e0 visto in \"D\u00e9g\u00e9n\u00e9ration\" entrare in un laboratorio dove liberer\u00e0 alcuni animali prigionieri utilizzati per alcuni esperimenti scientifici.\nIl singolo viene presentato durante la cerimonia degli NRJ Music Awards 2009 dove la Farmer vince il premio come miglior album dell'anno per \"Point de suture\".\nIl 16 febbraio escono i 2 supporti previsti: CD Single et un Maxi 33T (quest'ultimo in edizione limitata). Entrambi i supporti conterranno la versione album e la versione strumentale. Una settimana dopo l'uscita il sito Charts in France annuncia che Si j'avais au moins... entra direttamente alla prima posizione della classifica dei singoli.\n\u00c8 il settimo singolo della carriera della rossa ad arrivare alla prima posizione, facendole battere il proprio record che aveva battuto con il precedente singolo \"Appelle mon num\u00e9ro\", ovvero quello di artista francese ad aver posizionato pi\u00f9 singoli al numero 1.\n\u00c8 stato presentato in versione live durante il tour 2009."}
{"id": "2196582", "revid": "827882", "url": "https://it.wikipedia.org/wiki?curid=2196582", "title": "Yoram Globus", "text": "Il suo nome \u00e8 collegato alla Cannon Films Inc., societ\u00e0 di produzione cinematografica che acquist\u00f2 assieme al cugino Menahem Golan nel 1979 e che fu attiva nel corso degli anni 1980. La Cannon Films Inc. ora fa parte della Metro-Goldwyn-Mayer."}
{"id": "2196586", "revid": "77524237", "url": "https://it.wikipedia.org/wiki?curid=2196586", "title": "Volareweb.com", "text": ""}
{"id": "2196588", "revid": "22356", "url": "https://it.wikipedia.org/wiki?curid=2196588", "title": "Parapaleomerus sinensis", "text": " \nIl parapaleomero (Parapaleomerus sinensis) \u00e8 un artropode estinto, vissuto nel Cambriano inferiore (circa 520 milioni di anni fa). I suoi resti fossili sono stati ritrovati nel giacimento di Maotianshan, in Cina.\nDescrizione.\nQuesta specie \u00e8 nota solo attraverso pochi esemplari di cui si sono conservate solo le parti dure; il pi\u00f9 grande di questi esemplari \u00e8 lungo in totale 9 centimetri. L'esoscheletro dorsale era relativamente corto e largo, e dietro la regione della testa i lati dell'animale erano piuttosto piatti, in contrasto con la regione centrale arrotondata. Lo scudo cefalico era corto e ampio, ed era sprovvisto di qualunque struttura che potesse richiamare degli occhi. Il corpo era composto da dieci segmenti molto simili fra loro (tergiti), dei quali gli ultimi tre erano ridotti in senso laterale. Un'undicesima tergite costituiva la coda (telson), corta e con un'estremit\u00e0 posteriore arrotondata.\nClassificazione.\nIl parapaleomero \u00e8 molto simile ad altri tre artropodi primitivi: \"Paleomerus\" del Cambriano inferiore della Svezia, \"Strabops\" e \"Neostrabops\" degli USA, rispettivamente del Cambriano superiore e dell'Ordoviciano superiore. La somiglianza con \"Paleomerus\" \u00e8 tale che i due animali potrebbero appartenere allo stesso genere, ma la presenza di occhi in posizione dorsale sui fossili di \"Paleomerus\" indica la probabile distinzione a livello generico. Il parapaleomero \u00e8 stato considerato un chelicerato primitivo, addirittura un modello per gli aracnomorfi pi\u00f9 arcaici (Dunlop &amp; Selden, 1998). \u00c8 probabile, inoltre, una parentela con due artropodi del Cambriano medio di Burgess Shales, \"Molaria\" ed \"Emeraldella\". Entrambe queste forme, per\u00f2, possiedono un telson stretto e allungato decisamente diverso da quello della forma cinese. Dal momento che i fossili rinvenuti finora sono sprovvisti di parti molli e di appendici, non \u00e8 possibile ipotizzare quale fosse l'ecologia di questo animale."}
{"id": "2196592", "revid": "767487", "url": "https://it.wikipedia.org/wiki?curid=2196592", "title": "Chengjiangocaris longiformis", "text": " \nIl chengjiangocaride (Chengjiangocaris longiformis) \u00e8 un artropode estinto, vissuto nel Cambriano inferiore (circa 520 milioni di anni fa). I suoi resti fossili sono stati rinvenuti in Cina, nel famoso giacimento di Maotianshan.\nDescrizione.\nConosciuto solo per pochi esemplari fossili, questo animale non superava i dieci centimetri di lunghezza. Il corpo allungato di \"Chengjiangocaris\" era debolmente diviso in tre parti per tutto il senso della lunghezza. Anteriormente, l'esemplare tipo conserva una serie di cinque corti segmenti (tergiti), che presumibilmente costituivano il torace; la testa, in ogni caso, non \u00e8 conservata. Nuovo materiale, invece, mostra antenne e occhi peduncolati. Dietro le cinque tergiti toraciche erano presenti altre 17 tergiti, che costituivano l'addome, e un elemento terminale di forma triangolare. Al contrario di \"Fuxianhuia\", al quale assomiglia, \"Chengjiangocaris\" possedeva un tronco indifferenziato, senza una parte anteriore allargata e una posteriore stretta. Gli arti biramati (una ventina) erano costituiti da un endopodo semplice e conico, mentre l'esopodo era fornito di una branchia sprovvista di setole.\nClassificazione.\n\u00c8 stato suggerito che questo animale potesse essere imparentato con \"Sanctacaris\", proveniente da Burgess Shales (Delle Cave &amp; Simonetta, 1991). Altri autori dissentono da questa interpretazione (Hou &amp; Bergstrom, 1997) dal momento che ritengono pi\u00f9 evidenti somiglianze con \"Fuxianhuia\", sempre di Maotianshan. Le caratteristiche miste dei segmenti corporei e le zampe semplici potrebbero rappresentare una condizione primitiva e ancestrale di tutti gli artropodi. Le similitudini tra questo animale e \"Fuxianhuia\" potrebbero essersi estese anche a un habitat e a uno stile di vita di tipo bentonico per entrambi gli organismi."}
{"id": "2196595", "revid": "767487", "url": "https://it.wikipedia.org/wiki?curid=2196595", "title": "Vallecillosaurus donrobertoi", "text": "Il vallecillosauro (Vallecillosaurus donrobertoi) \u00e8 un rettile estinto appartenente ai lepidosauri, vissuto nel Cretaceo superiore (Turoniano, circa 92 milioni di anni fa). I suoi resti fossili sono stati rinvenuti in Messico, nello stato di Nuevo Le\u00f3n.\nDescrizione.\nQuesto rettile fossile \u00e8 conosciuto per uno scheletro articolato di cui si \u00e8 conservata solo la met\u00e0 posteriore. Lungo un paio di metri, questo animale doveva possedere corpo e coda piuttosto allungati, solo parzialmente adattati alla vita acquatica. Le caratteristiche, in ogni caso, lo denotano come un rappresentante del gruppo degli aigialosauri. Rispetto agli altri componenti del gruppo, il vallecillosauro possedeva vertebre caudali dalle spine neurali pi\u00f9 alte e una tibia di grandi dimensioni. Questa specie, inoltre, possedeva zampe posteriori piuttosto primitive rispetto a quelle dei successivi mosasauri, nei quali erano completamente adattate alla vita acquatica.\nConservazione di tessuti molli.\nL'esemplare rinvenuto \u00e8 di eccezionale importanza, poich\u00e9 conserva le impronte della pelle; essa era rivestita di scaglie romboidali organizzate in file oblique. Si sono conservati anche i contenuti dell'addome, che includono una quindicina di ciottoli di carbonato, probabilmente utilizzati dall'animale per aumentare il peso e rimanere sott'acqua (gastroliti).\nHabitat.\nIl vallecillosauro \u00e8 il pi\u00f9 antico aigialosauro noto in Nordamerica. La presenza di questo animale in un continente diverso dall'Europa, in cui sono stati rinvenuti gli altri aigialosauri, suggerisce che questi animali possedessero una notevole capacit\u00e0 di nuotare attraverso il mare aperto; fino alla scoperta del vallecillosauro, questa caratteristica non era stata presa in grande considerazione dagli studiosi. \u00c8 probabile, quindi, che il vallecillosauro e i suoi parenti si spostassero anche in mare aperto, oltre che in acque costiere e fluviali."}
{"id": "2196597", "revid": "767487", "url": "https://it.wikipedia.org/wiki?curid=2196597", "title": "Komensaurus carrolli", "text": "Il komensauro (Komensaurus carrolli) \u00e8 un rettile estinto appartenente ai lepidosauri, vissuto all'inizio del Cretaceo superiore (Cenomaniano, circa 100 milioni di anni fa). I suoi resti fossili sono stati ritrovati in Slovenia.\nDescrizione.\nQuesto animale \u00e8 conosciuto per un singolo esemplare ben conservato, che include parti di cranio e gran parte dello scheletro postcranico. L'aspetto doveva essere simile a quello di una lucertola lunga oltre un metro, dal corpo allungato e dalle zampe corte. Probabilmente questo animale era un predatore attivo dalle abitudini semiacquatiche, ma la morfologia dello scheletro denota come gli adattamenti alla vita acquatica erano ancora poco sviluppati.\nClassificazione.\nQuesto animale, noto per lungo tempo con il nome informale di \u201caigialosauro di Trieste\u201d, \u00e8 stato descritto come un mosasauroide primitivo. I mosasauroidi erano rettili simili a lucertole che svilupparono progressivamente forti adattamenti alla vita acquatica aumentando nel contempo le dimensioni. Tuttavia le prime forme note, come \"Aigialosaurus\", erano piccole e primitive. \"Komensaurus\" si colloca appena al di sopra di questo grado di evoluzione, assieme all'assai simile \"Carsosaurus\". Questi due rettili sono considerati il \"sister group\" di alcuni mosasauridi (tra cui \"Tethysaurus\", \"Haasiasaurus\" e \"Russellosaurus\") ancestrali a specie pi\u00f9 adatte alla vita marina (Tylosaurinae e Plioplatecarpinae)."}
{"id": "2196598", "revid": "61051", "url": "https://it.wikipedia.org/wiki?curid=2196598", "title": "RMAS", "text": ""}
{"id": "2196605", "revid": "1543377", "url": "https://it.wikipedia.org/wiki?curid=2196605", "title": "Royal Maritime Auxiliary Service", "text": "La Royal Maritime Auxiliary Service (RMAS) era un'agenzia governativa britannica che svolgeva un'attivit\u00e0 di supporto alla Royal Navy con una serie di navi civili.\nOrganizzazione.\nLa RMAS si fuse con la precedente Port Auxiliary Service nel 1976 per formare una componente della Naval Service conosciuta come Marine Services e che fornisce servizio di supporto per la Royal Navy. Un'altra componente della Marine Services \u00e8 la Royal Fleet Auxiliary.\nIl campo di interesse della Marine Services fu appaltato a ditte private dalla \"Warship Support Agency\" del Ministero della Difesa (MoD, Ministry of Defence) inglese (ora assorbita dalla organizzazione Defence Equipment &amp; Support organisation) e dal 1996 rimorchiatori, gru galleggianti, varie navi appoggio e la gestione delle HMNB (\"Her Majesty Naval Base\", base navale di Sua Maest\u00e0) di Devonport, Portsmouth e Clyde sono state gestite dalla Serco Denholm. Serco fu l'assegnataria preferenziale per il successivo contratto e la RMAS venne disciolta il 31 marzo 2008.\nUnit\u00e0 navali.\nLe unit\u00e0 della RMAS sono contrassegnate dal ship prefix RMAS ed il pennant number A (Auxiliary) o Y (Yard) e sono riconoscibili dalla colorazione dei loro scafi, nero con bordatura bianca ed opera morta in camoscio."}
{"id": "2196619", "revid": "729019", "url": "https://it.wikipedia.org/wiki?curid=2196619", "title": "Seconda Divisione 1935 (pallacanestro maschile)", "text": "Il campionato di Seconda Divisione rappresenta la terza categoria della pallacanestro italiana. Le squadre iscritte sono state suddivise in gironi su base geografica. I calendari e gli arbitri vengono gestiti dalle varie federazioni regionali."}
{"id": "2196636", "revid": "2134967", "url": "https://it.wikipedia.org/wiki?curid=2196636", "title": "Armoriale delle colonie italiane", "text": "Questa pagina contiene gli stemmi delle colonie dell'Italia suddivisi per area geografica."}
{"id": "2196640", "revid": "113125337", "url": "https://it.wikipedia.org/wiki?curid=2196640", "title": "Leopone", "text": "Il leopone \u00e8 il risultato dell'incrocio tra un leopardo maschio e una femmina di leone.\nLa testa \u00e8 simile a quella del leone, mentre il resto del corpo ricorda quello di un leopardo. I leoponi hanno le dimensioni e la forza vicine a quelle dei leoni, possono raggiungere nei maschi una lunghezza di 260 centimetri (compresa la coda), un'altezza di 120 centimetri ed un peso di 150 chilogrammi, mentre le femmine non superano i 230 centimetri di lunghezza, i 110 centimetri di altezza e i 105 chilogrammi di peso. Possiedono la capacit\u00e0 di arrampicarsi come i leopardi ed inoltre, analogamente a questi ultimi, amano l'acqua. \nTutti gli esemplari di leopone finora nati si sono dimostrati sterili. Il primo esemplare di questo animale, che non esiste in natura, \u00e8 nato nel 1910 a Kolhapur, in India. Altri esemplari sono nati successivamente negli zoo del Giappone, dell'Italia e della Germania."}
{"id": "2196641", "revid": "599013", "url": "https://it.wikipedia.org/wiki?curid=2196641", "title": "Peter Perchtold", "text": ""}
{"id": "2196645", "revid": "599", "url": "https://it.wikipedia.org/wiki?curid=2196645", "title": "Pierre Maurice Marie Duhem", "text": ""}
{"id": "2196648", "revid": "339392", "url": "https://it.wikipedia.org/wiki?curid=2196648", "title": "Guyana Inglese", "text": ""}
{"id": "2196653", "revid": "260676", "url": "https://it.wikipedia.org/wiki?curid=2196653", "title": "Prodotti agroalimentari tradizionali piemontesi", "text": "I Prodotti Agroalimentari Tradizionali piemontesi riconosciuti dal Ministero delle politiche agricole alimentari e forestali, su proposta della Regione Piemonte sono i seguenti, aggiornati al 16 giugno 2008, data dell'ultima revisione dei P.A.T.:"}
{"id": "2196654", "revid": "767487", "url": "https://it.wikipedia.org/wiki?curid=2196654", "title": "Niccol\u00f2 da Borbona", "text": "Biografia.\nIntorno al 1450-1460 fu autore di due opere concepite per una pubblica recitazione: una leggenda agiografica su San Bernardino e, probabilmente, un poemetto su San Giovanni da Capestrano.\nCronache aquilane.\nFu anche autore di un'opera del filone letterario delle Cronache aquilane: \"Delle cose dell'Aquila dall'anno 1363 all'anno 1424\", che si arresta, come altre del periodo, all'episodio dell'assedio della citt\u00e0 da parte di Andrea Fortebraccio (Braccio da Montone), e della sua morte, nell'ambito delle lotte fra Angioini e Aragonesi. Fu questa, assieme a quella pi\u00f9 antica di Buccio di Ranallo, una delle fonti primarie da cui attinse dichiaratamente Alessandro de Ritiis nella sua \"Chronica civitatis Aquilae\" della met\u00e0 del XV secolo."}
{"id": "2196656", "revid": "21618139", "url": "https://it.wikipedia.org/wiki?curid=2196656", "title": "Nicola da Borbona", "text": ""}
{"id": "2196660", "revid": "729019", "url": "https://it.wikipedia.org/wiki?curid=2196660", "title": "Stazione di Manchester Oxford Road", "text": "Manchester Oxford Road \u00e8 una stazione ferroviaria della citt\u00e0 di Manchester, Regno Unito.\nSi trova all'incrocio tra Oxford Street e Whitworth Street West, ed \u00e8 una stazione sopraelevata sulla linea che va dalla stazione di Manchester Piccadilly a Manchester Deansgate.\nLa stazione serve la parte meridionale del centro della citt\u00e0, incluse la \"University of Manchester\" e la \"Manchester Metropolitan University\". Serve anche la zona dei centri commerciali e gli uffici della BBC di Manchester.\nLa stazione ha biglietteria, sale d'attesa, bagni, ristorante ed edicola.\nQuesta stazione si trova sulle linee Liverpool - Manchester e Manchester - Preston.\nStoria.\nLa stazione fu aperta da \"Manchester South Junction and Altrincham Railway\" (MSJAR) il 20 luglio 1849 con il nome di \"Oxford Road\" e ne fu l'ufficio centrale dall'apertura fino al 1904. All'apertura aveva solo 2 marciapiedi ed edifici in legno temporanei. Altri marciapiedi furono aggiunti nel 1857 in occasione della \"Manchester Art Treasures Exhibition\" nella vicina Trafford. Nel 1874 la stazione fu completamente ricostruita con tre binari passanti e due tronchi.\nNel 1960 la vecchia stazione venne rimpiazzata dall'edificio odierno progettato dagli architetti W. R. Headley e Max Glendinning. La struttura fu concepita con uno stile particolare e costruita in cemento e legno le cui curve ricordano il Teatro dell'opera di Sydney."}
{"id": "2196662", "revid": "104458", "url": "https://it.wikipedia.org/wiki?curid=2196662", "title": "Meddix Tuticus", "text": ""}
{"id": "2196664", "revid": "767487", "url": "https://it.wikipedia.org/wiki?curid=2196664", "title": "Milady (film)", "text": " Milady (\"The Four Musketeers: The Revenge of Milady\") \u00e8 un film del 1974 diretto da Richard Lester, preceduto da \"I tre moschettieri\" e seguito da \"Il ritorno dei tre moschettieri del 1989\".\nTrama.\nIl cardinale Richelieu assedia La Rochelle, ultima roccaforte degli Ugonotti. I quattro moschettieri, Athos, Porthos, Aramis e D'Artagnan partecipano all'assedio. Richelieu incarica Milady De Winter di far uccidere il duca di Buckingham, sperando che la sua morte blocchi l'intervento militare inglese in soccorso degli Ugonotti. Nonostante l'interferenza dei moschettieri, il piano riesce e La Rochelle cade. Milady e Rochefort, anima nera del cardinale, rapiscono Costanza Bonacieux, cameriera della regina Anna d'Austria e amante di D'Artagnan. La sovrana riesce a farla liberare e ricoverare in un convento. Qui \u00e8 raggiunta da Milady, che la uccide prima dell'arrivo dei moschettieri. I moschettieri fanno giustizia consegnando Milady nelle mani del boia."}
{"id": "2196668", "revid": "1543377", "url": "https://it.wikipedia.org/wiki?curid=2196668", "title": "Televenezia", "text": "Televenezia \u00e8 una rete televisiva locale che trasmette in Veneto ed Emilia. Inizia le trasmissioni nel 1980 con il nome Canale 44 (dalla frequenza di trasmissione). Opera in collaborazione con l'emittente radiofonica Radio Venezia dello stesso editore. La sua sede \u00e8 a Mestre, in via Piraghetto 31 nel Comune di Venezia.\nNegli anni ottanta inizia una collaborazione con la Cassa di Risparmio di Venezia per la produzione del bilancio in video e di diverse carte di credito ottenendo una certa notoriet\u00e0 nei giornali finanziari.\nIl nome \"Televenezia\" \u00e8 stato adottato dall'editore a seguito della cessazione della quasi omonima emittente \"Televenezia International\", nata nel centro storico veneziano e trasferitasi all'inizio degli anni ottanta a Mestre, in via Monte San Michele 10, (poco lontano dalla sede di Canale 44 situata in via Piraghetto 86). Il canale 52 della ex Televenezia fu ceduto alla syndication di Italia 1 allora gestita dal Gruppo Rusconi (poi Fininvest), che ha occupato questo canale in Veneto fino alla transizione definitiva al Digitale Terrestre (Switch-Off, dicembre 2010).\nCanale 44 divenne cos\u00ec \"Televenezia 1\" (e la denominazione legale di \"Nuova Televenezia\") per poi adottare definitivamente l'attuale denominazione, che la identifica come unica emittente televisiva ad oggi esistente nel territorio della provincia di Venezia.\nNel 1988 Televenezia aderisce al circuito Cinquestelle ancora una volta mantenendo una fascia di programmazione locale.\nPalinsesto.\nOggi il palinsesto \u00e8 caratterizzato da film e produce programmi di attualit\u00e0 inerenti alla realt\u00e0 di Mestre e Venezia, Jesolo, Chioggia, ed intrattenimento \"In Talent\" e \"Strike\". \u00c8 molto noto il telegiornale dell'emittente trasmesso dal luned\u00ec al sabato in svariate edizioni grazie anche al contributo dei telespettatori che possono inviare segnalazioni, video, foto, commenti via e-mail e attraverso la pagina Facebook di Televenezia. Consulta il palinsesto nel nostro portale.\nI programmi che sono andati in onda possono essere visti in modalit\u00e0 on demand direttamente nel nostro portale \"VeneziaRadioTV.it\"\nLe telecamere di Televenezia sono presenti in eventi importanti come la festa del Redentore, il carnevale di Venezia la Regata Storica, il raduno nazionale dei Bersaglieri e molti altri, seguendoli anche in diretta utilizzando la propria regia mobile.\nService Video.\nDa tutto il territorio collegamenti in diretta con i nostri studi tramite up-link digitale dedicato. Abbiamo a disposizione una regia mobile su Obvan ed una su \u201cFlight Case\u201dcompletamente digitali, da 4 a 8 ingressi e uscite SDI/HD/3G, ognuna con mixer Tricaster per la gestione di contenuti multimediali (filmati, immagini, loghi, sovrimpressioni, scroll, roll e sottopancia). Disponiamo di attrezzatura Broadcast come i pi\u00f9 importanti studi televisivi.\nTrasmetti il tuo evento in contemporanea in televisione (Televenezia / Love in Venice) e su pi\u00f9 siti e social simultaneamente, tutti fruibili da PC e Mac e ottimizzati per la visione da dispositivi mobile con sistema operativo IOS e ANDROID.\nMultiplex Televenezia.\nQuesta la composizione del multiplex Televenezia (UHF 41):\nCon il passaggio al digitale terrestre sono stati accesi i canali Televenezia Cinema (per gli appassionati di film), Radio Venezia TV, Love in Venice (dedicato ai turisti che pernottano negli alberghi nell\u2019area metropolitana di Venezia)."}
{"id": "2196669", "revid": "253269", "url": "https://it.wikipedia.org/wiki?curid=2196669", "title": "Mimi Rogers", "text": "Biografia.\n\u00c8 stata sposata con Jim Rogers dal 1977 al 1980, adottando il cognome dell'ex coniuge anche dopo la fine del loro rapporto. Nei primi anni ottanta inizia ad apparire in serie tv o in film tv. Il suo matrimonio con Tom Cruise, celebrato il 9 maggio 1987, \u00e8 per lei un vero e proprio trampolino di lancio nel mondo del cinema, che le consente di recitare accanto a grandi star come, ad esempio, Anthony Hopkins in \"Ore disperate\" (1990). L'unione con Cruise si conclude con il divorzio il 4 febbraio 1990.\nDopo la separazione, Mimi Rogers posa nuda per il giornale \"Playboy\" nel 1993, fatto che aumenta la sua notoriet\u00e0. Nel corso degli anni novanta fa ritorno in televisione interpretando il ruolo di Diana Fowley in \"X-Files\". Dal 20 marzo 2003 \u00e8 sposata con Chris Ciaffa, dal quale ha avuto la figlia Lucy Julia Rogers-Ciaffa (nata il 20 novembre 1995) e il figlio Charlie Rogers-Ciaffa (nato il 30 luglio 2001). Attualmente si dedica sia alla tv che al cinema, oltre che all'attivit\u00e0 umanitaria contro la fame nel mondo.\nDoppiatrici italiane.\nNelle versioni in italiano dei suoi lavori, Mimi Rogers \u00e8 stata doppiata da:"}
{"id": "2196670", "revid": "287204", "url": "https://it.wikipedia.org/wiki?curid=2196670", "title": "Talaja", "text": " \nTalaja \u00e8 una suddivisione dell'India, classificata come \"municipality\", di 26.187 abitanti, situata nel distretto di Bhavnagar, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 21' 0 N e 72\u00b0 2' 60 E e ha un'altitudine di 18 .\nSociet\u00e0.\nEvoluzione demografica.\nAl censimento del 2001 la popolazione di Talaja assommava a 26.187 persone, delle quali 13.402 maschi e 12.785 femmine. I bambini di et\u00e0 inferiore o uguale ai sei anni assommavano a 3.958, dei quali 2.103 maschi e 1.855 femmine. Infine, coloro che erano in grado di saper almeno leggere e scrivere erano 16.147, dei quali 9.073 maschi e 7.074 femmine."}
{"id": "2196672", "revid": "36426", "url": "https://it.wikipedia.org/wiki?curid=2196672", "title": "Cappella di San Gregorio", "text": ""}
{"id": "2196673", "revid": "647919", "url": "https://it.wikipedia.org/wiki?curid=2196673", "title": "Sz\u00e9pm\u0171vesz\u00e9ti M\u00fazeum", "text": ""}
{"id": "2196675", "revid": "156341", "url": "https://it.wikipedia.org/wiki?curid=2196675", "title": "Prima Divisione 1935 (pallacanestro maschile)", "text": "La Prima Divisione 1935 ha rappresentato il secondo livello del 15\u00ba campionato italiano di pallacanestro maschile, \u00e8 stato il 5\u00b0 organizzato dalla FIP.\nRegolamento.\nLe 48 squadre iscritte sono state suddivise in 11 gironi tenendo conto dei Comitati di Zona in cui \u00e8 suddivisa la F.I.P. Le prime classificate di ogni girone si qualificano per la fase finale, dove vengono formati 3 gironi interregionali dai quali usciranno le 3 finaliste che si contenderanno il titolo di Campione Nazionale di Prima Divisione in un girone unico con partite di sola andata. La vincitrice sar\u00e0 promossa in \"Divisione Nazionale\".\nGironi di qualificazione.\nComitato Esecutivo di Torino (Ia Zona).\nSquadra partecipante:\nRisultati.\n (1\u00aa giornata): F.G.C. Pavia-Dop. Ferrovie Nord-Edison Milano (11-22), Dop. Filotecnica Milano-G.S. Cesati Pavia (32-18). \n (2\u00aa giornata): F.G.C. Pavia-Filotecnica Milano (12-11), Dop. Acciaierie Nord-Edison-G.S. Cesati Pavia (36-22)\n (3\u00aa giornata): G.S. Cesati Pavia-Dop. Pirelli Milano (16-30), SEF Costanza Milano-F.G.C. Pavia (34-7). \n (4\u00aa giornata): G.S. Cesati Pavia-SEF Costanza Milano (24-40), Dop. Pirelli Milano-F.G.C. Pavia (18-14) \n (5\u00aa giornata): F.G.C. Pavia-Forza e Coraggio Milano (14-24), G.R. Sciesa Milano-G.S. Cesati Pavia (31-22). \n (6\u00aa giornata): F.G.C. Pavia-G.S. Cesati Pavia (18-10) \n (7\u00aa giornata): G.R. Sciesa Milano-F.G.C. Pavia (21-17), Forza e Coraggio Milano-G.S. Cesati Pavia (18-19)\n (8\u00aa giornata): Dop. Ferrovie Nord-Edison Milano - F.G.C. Pavia. (20-23),\n (9\u00aa giornata): G.S. Cesati Pavia-Dop. Ferrovie Nord-Edison Milano r.n.d., Filotecnica Milano-F.G.C. Pavia r.n.d.\n (10\u00aa giornata): F.G.C. Pavia-SEF Costanza Milano (17-20), Dop. Pirelli Milano-G.S. Cesati Pavia r.n.d.\n (11\u00aa giornata): F.G.C. Pavia-Dop. Pirelli Milano (27-25), SEF Costanza Milano-G.S. Cesati Pavia (35-28). \n (12\u00aa giornata): Forza e Coraggio Milano-F.G.C. Pavia (11-25), G.S. Cesati Pavia-G.R. Sciesa Milano (r.n.d.). \n (13\u00aa giornata): F.G.C. Pavia-G.S. Cesati Pavia (22-12).\n (14\u00aa giornata): G.S. Cesati Pavia-Forza e Coraggio Milano (23-24).F.G.C. Pavia-G.R. Sciesa Milano (25-29). \n (fonte: Il Popolo di Pavia,1935)\nComitato Esecutivo Venezia (IIIa Zona).\nSquadra partecipante:\nComitato Esecutivo Genova (VIa Zona).\nSquadre partecipanti:\nComitato Esecutivo Bologna (VIIa Zona).\nSquadra partecipante:\n Unica squadra iscritta che per\u00f2 rinuncia a giocare la fase finale.\nComitato Esecutivo Firenze (VIIa Zona).\nSquadre partecipanti:\nComitato Esecutivo Ancona (IXa Zona).\nSquadre partecipanti:\nGirone vinto dalla \"F. G. Arnaldo Mussolini Ancona\" che per\u00f2 rinuncia a giocare la fase finale.\nComitato Esecutivo Napoli (XIIIa Zona).\nSquadre partecipanti:\nBibliografia.\nPagine del Il Littoriale anno 1935 pubblicate su Coni- Biblioteca dello Sport\nLa Gazzetta del Mezzogiorno edizione 1935"}
{"id": "2196676", "revid": "21618339", "url": "https://it.wikipedia.org/wiki?curid=2196676", "title": "Arsenale di Pola", "text": ""}
{"id": "2196678", "revid": "287204", "url": "https://it.wikipedia.org/wiki?curid=2196678", "title": "Cagliari Calcio 1984-1985", "text": "Questa pagina raccoglie le informazioni riguardanti il Cagliari Calcio nelle competizioni ufficiali della stagione 1984-1985.\nStagione.\nNella stagione 1984-1985 il Cagliari disputa il campionato cadetto. Raccogliendo 34 punti si piazza in 17\u00aa posizione retrocedendo in Serie C1. Ha tuttavia mantenuto la categoria in quanto ripescato, stante il declassamento del Padova, per illecito sportivo e retrocesso dal 14\u00ba all'ultimo posto della classifica.\nLa squadra sarda \u00e8 partita a inizio stagione con l'allenatore Fernando Veneranda, sostituito a met\u00e0 ottobre da Renzo Ulivieri dopo la quinta giornata di campionato, caratterizzata dalla sconfitta subita a San Benedetto del Tronto (0-1), che \u00e8 stata la quinta sconfitta consecutiva. \nIl Cagliari fa meglio in Coppa Italia, dove prima del campionato, nel settimo girone di qualificazione, si piazza al secondo posto nel girone 7, alle spalle della , qualificandosi in questo modo per gli ottavi di finale. \nPoi a febbraio li disputa, incontrando il , al quale cede il passaggio ai quarti di finale.\nMaglie e Sponsor.\nIl Cagliari mantenne il completo della stagione precedente firmato Ennerre, il main sponsor fu invece F.O.S., acronimo di Formaggi Ovini Sardi."}
{"id": "2196679", "revid": "287204", "url": "https://it.wikipedia.org/wiki?curid=2196679", "title": "Talod", "text": " \nTalod \u00e8 una suddivisione dell'India, classificata come \"municipality\", di 17.472 abitanti, situata nel distretto di Sabarkantha, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 21' 35 N e 72\u00b0 56' 45 E.\nSociet\u00e0.\nEvoluzione demografica.\nAl censimento del 2001 la popolazione di Talod assommava a 17.472 persone, delle quali 9.144 maschi e 8.328 femmine. I bambini di et\u00e0 inferiore o uguale ai sei anni assommavano a 2.335, dei quali 1.310 maschi e 1.025 femmine. Infine, coloro che erano in grado di saper almeno leggere e scrivere erano 11.985, dei quali 6.957 maschi e 5.028 femmine."}
{"id": "2196680", "revid": "119945429", "url": "https://it.wikipedia.org/wiki?curid=2196680", "title": "Bentley Mark VI", "text": " La Mark VI \u00e8 una autovettura costruita dalla Bentley dal 1946 al 1952.\nContesto.\n\u00c8 stato il primo modello prodotto dopo la sospensione della produzione dovuta alla seconda guerra mondiale. Fu anche la prima auto prodotta dalla Rolls-Royce, dopo l'acquisizione del 1931 della Bentley. con carrozzeria di serie, realizzata su disegno della consociata Park Ward, ma realizzata dalla Pressed Steel Company.\nPer i nostalgici, che preferivano rivolgersi al proprio carrozziere di fiducia, c'era ancora la possibilit\u00e0 di acquistare il semplice \"rolling chassis\" (telaio marciante), questa opzione fu davvero minimamente scelta dalla clientela e tra le poche carrozze fuoriserie, si evidenziano i magnifici cabriolet Park Ward.\nIl motore era il B60, figlio di quella famiglia di motori modulari a 4, 6 e 8 cilindri (B40-B60-B80) che erano nati per esigenze belliche, per la movimentazione di camion, anfibi e gruppi elettrogeni.\nIl vecchio 6 cilindri valvole in testa fu rimpiazzato da questa buona unit\u00e0 dotata per\u00f2 della sola valvola di aspirazione in testa e dello scarico laterale. in comune i due propulsori (quello delle Derby e quello delle Crewe) avevano solo l'interasse dei cilindri.\nIl telaio prendeva quasi tutto dalla MKV, ruote indipendenti anteriori, con molle elicoidali e finalmente struttura di rinforzo a X nel centro.\nIl telaio ed il motore furono usati come base per la Rolls-Royce Silver Wraith del 1946 e la Silver Dawn del 1949.\nI primi esemplari della Mark VI utilizzavano un Motore in linea a sei cilindri con cilindrata di 4257 cm\u00b3. Nel 1951 fu introdotto un propulsore di cilindrata di 4566\u00a0cm\u00b3 sempre con la stessa configurazione denominato \"Big Bore\". La Mark VI aveva inizialmente un cambio manuale a quattro rapporti, con sincronizzatori nei 3 superiori; fu poi disponibile il GM 400 RR automatico, di produzione General Motors, su specifiche Rolls Royce, lo stesso cambio che pass\u00f2 alle 3 versioni di Silver Cloud e arriv\u00f2 fino alle primissime Silver Shadow.\nFu conservato il tipico sistema di lubrificazione centralizzato, che permetteva all'olio di giungere alle parti in movimento delle sospensioni a partire da un serbatoio centrale.\nL'impianto frenante era per la prima volta misto, idraulico sull'avantreno e meccanico al retrotreno, con il \"vecchio\" servofreno su licenza Hispano Suiza.\nLa versione da 4566\u00a0cm\u00b3 di cilindrata della Bentley Mark VI fu provata dal periodico \u201cThe Motor\u201d nel 1951. Raggiunse la velocit\u00e0 massima di 160\u00a0km/h e acceler\u00f2 da 0 e 97\u00a0km/h in 15 secondi. Il consumo di carburante era di 17,4 litri ogni 100\u00a0km. Il modello utilizzato nel test costava 4473 sterline incluse le tasse.\nFurono prodotte versioni berlina e cabriolet."}
{"id": "2196683", "revid": "1573940", "url": "https://it.wikipedia.org/wiki?curid=2196683", "title": "Phaenicophaeus", "text": "Phaenicophaeus \u00e8 un genere di uccelli cuculiformi della famiglia Cuculidae a cui appartengono le malcoa. Tutte le specie vivono nell'Asia tropicale.\nTassonomia.\nQuesto genere comprende 6 specie:"}
{"id": "2196684", "revid": "599013", "url": "https://it.wikipedia.org/wiki?curid=2196684", "title": "Adam Henry", "text": "Nella NFL come giocatore.\nCon i New Orleans Saints.\nNel 1994 ha firmato un contratto come \"free agent\" con i New Orleans Saints, \u00e8 rimasto nella squadra di allenamento fino alla stagione 1996, non \u00e8 mai sceso in campo.\nNella NFL come allenatore.\nStagioni 2007 e 2008\nHa iniziato la sua carriera nella NFL con gli Oakland Raiders come assistente del controllo qualit\u00e0 dell'attacco.\nDalla stagione 2009 alla 2011\nIl 27 gennaio 2009 \u00e8 passato al ruolo di allenatore dei tight end.\nNel 2015, Henry \u00e8 stato assunto come allenatore dei wide receiver dei San Francisco 49ers."}
{"id": "2196685", "revid": "339392", "url": "https://it.wikipedia.org/wiki?curid=2196685", "title": "Sclerotinia laxa", "text": ""}
{"id": "2196687", "revid": "1543377", "url": "https://it.wikipedia.org/wiki?curid=2196687", "title": "Gene costitutivo", "text": "In biologia molecolare, si definiscono geni costitutivi (\"housekeeping genes\" in lingua inglese) quei geni che vengono attivamente trascritti e tradotti a un livello relativamente elevato. Generalmente, essi codificano proteine ed enzimi fondamentali per la vita della cellula, e che pertanto devono essere sempre presenti. \nAlcuni esempi comuni di geni costitutivi sono, per esempio i geni che codificano la proteina actina, o enzimi quali le esochinasi o le aldolasi.\nSolitamente, anche se non necessariamente, i geni costitutivi possiedono promotori forti, tali da garantirne gli elevati livelli di espressione genica. Il termine solitamente \u00e8 da considerarsi opposto a \"geni regolati\" (a loro volta suddivisi in geni \"inducibili\" e geni \"reprimibili\"), ovvero quei geni la cui trascrizione e traduzione sono sotto stretto controllo cellulare. Nonostante la loro espressione avvenga in modo costitutivo, anche i geni costitutivi sono comunque soggetti a una qualche regolazione, per esempio tramite meccanismi di feedback che limitano la presenza dei loro prodotti nel citoplasma.\nIn laboratorio, i geni costitutivi vengono utilizzati come standard comparativi per la reazione a catena della polimerasi quantitativa, in quanto si assume che la loro resa non dipenda dalle condizioni sperimentali.\nBanca dati: Housekeeping and Reference Transcript Atlas "}
{"id": "2196689", "revid": "2216581", "url": "https://it.wikipedia.org/wiki?curid=2196689", "title": "Sharon Tate", "text": "Durante gli anni sessanta recit\u00f2 in piccoli ruoli per la televisione, prima d'intraprendere la carriera cinematografica. Fu acclamata come una delle novit\u00e0 pi\u00f9 promettenti di Hollywood e la sua fama crebbe in seguito al matrimonio con il regista franco-polacco Roman Pola\u0144ski. Sharon Tate venne uccisa nella sua casa di Benedict Canyon al 10050 di Cielo Drive, insieme a quattro amici, dai seguaci di Charles Manson. L'attrice era a sole due settimane dal parto al momento dell'omicidio.\nBiografia.\nPrimi anni e soggiorno in Italia.\nSharon Tate nacque da Paul James Tate (1922-2005), un colonnello dell'esercito statunitense, e Doris Gwendolyn Willett (1924-1992, deceduta per tumore cerebrale). Aveva due sorelle: Debra, nata nel 1952 e Patti (1957-2000), morta per tumore al seno. La carriera militare del padre port\u00f2 la famiglia Tate a numerosi spostamenti, tanto che all'et\u00e0 di 16 anni Sharon aveva vissuto gi\u00e0 in sei differenti citt\u00e0. A causa di questi continui trasferimenti, ebbe molte difficolt\u00e0 a crearsi amicizie, tanto che in famiglia era considerata una ragazza timida e insicura.\nAll'et\u00e0 di sei anni Sharon vinse il \"Miss Tiny Tot of Dallas Pageant.\" Crescendo, cominci\u00f2 a distinguersi in bellezza e a partecipare a vari concorsi, vincendo nel 1959 il titolo di \"Miss Richland, Washington\". Avrebbe avuto intenzione di partecipare anche al concorso \"Miss Washington\", nel 1960, e intraprendere gli studi di psichiatria, ma il padre fu nuovamente trasferito con la famiglia, questa volta in Italia. La famiglia Tate and\u00f2 ad abitare a Verona, e fu qui che Sharon ottenne una certa notoriet\u00e0 grazie alla pubblicazione di sue fotografie sulla copertina della rivista per militari \"Stars and Stripes\". Nella vicina scuola americana di Vicenza conobbe altri studenti che come lei vivevano esperienze simili e che avevano sofferto per i continui spostamenti. Per la prima volta cominci\u00f2 a formare amicizie durature.\nNel 1961 Sharon e le amiche, seguendo le riprese del film \"Le avventure di un giovane\", interpretato da Paul Newman, Susan Strasberg e Richard Beymer, che stavano girando alcune scene proprio a Verona, ottennero i ruoli di comparse. Beymer not\u00f2 Sharon e la incoraggi\u00f2 a intraprendere la carriera cinematografica, trovandole due primi impieghi: per il cantante Pat Boone e successivamente in uno speciale con lui per la televisione girato a Venezia. Lo stesso anno, a Verona, cominciarono le riprese del film \"Barabba\" e Sharon partecip\u00f2 nuovamente come comparsa: qui l'attore Jack Palance rimase colpito dalla sua bellezza e dal suo atteggiamento, ma il ruolo assegnatole era troppo semplice per giudicarne il talento. Organizz\u00f2 cos\u00ec un provino a Roma, che per\u00f2 non and\u00f2 a buon fine.\nRitorno in America.\nLa famiglia Tate fece ritorno negli Stati Uniti nel 1962 e Sharon si trasfer\u00ec a Los Angeles, in California, dove contatt\u00f2 l'agente di Richard Beymer, che le procur\u00f2 lavori in televisione e pubblicit\u00e0 sui giornali. Nel 1963 la present\u00f2 a Martin Ransohoff, direttore della casa di produzione Filmways, che la assunse con un contratto di sette anni. Incominci\u00f2 la gavetta ottenendo piccole parti nelle serie \"Mister Ed, il mulo parlante\" e \"The Beverly Hillbillies\". Fu in questo periodo che conobbe l'attore francese Philippe Forquet, con il quale ebbe una relazione travagliata. Nel 1964 conobbe Jay Sebring, ex marinaio e poi parrucchiere quotatissimo di Hollywood. Sebring le propose di sposarlo, ma lei non accett\u00f2.\nCarriera cinematografica.\nContinu\u00f2 a fare esperienza con apparizioni minori in televisione, e sul grande schermo in film come \"Tempo di guerra, tempo d'amore\" (1964) e \"Castelli di sabbia\" (1965), ma alla fine del 1965 ottenne il primo ruolo importante nella pellicola \"Cerimonia per un delitto\", con David Niven, Deborah Kerr, Donald Pleasence e David Hemmings. Tate si rec\u00f2 a Londra per le riprese e qui incontr\u00f2 Alex Sanders, fondatore della Wicca alexandriana, che la inizi\u00f2 alla religione neopagana wiccana. Gran parte delle riprese si svolse in Francia, dove rimase da sola dopo che Sebring torn\u00f2 a Los Angeles per impegni di lavoro.\nDopo le riprese Sharon rimase a Londra, dove frequent\u00f2 gli ambienti della moda e delle discoteche. In questo periodo incontr\u00f2 il regista Roman Pola\u0144ski, che stava lavorando al suo nuovo film \"Per favore, non mordermi sul collo!\" (1967), per il quale avrebbe voluto come protagonista femminile l'attrice Jill St. John ma, dopo l'incontro con Sharon Tate, decise per lei a condizione che indossasse una parrucca rossa, stesso colore di capelli della St. John. Alla fine delle riprese Sharon si trasfer\u00ec a Londra nell'appartamento di Pola\u0144ski e interruppe la relazione con Jay Sebring, il quale in seguito fece amicizia con Pola\u0144ski e rimase in confidenza con lei.\nTate ritorn\u00f2 negli Stati Uniti per girare il film \"Piano, piano non t'agitare!\" (1967) con Tony Curtis e Claudia Cardinale, che per\u00f2 ebbe scarso successo, e venne raggiunta poco dopo da Pola\u0144ski, contattato per dirigere il film \"Rosemary's Baby - Nastro rosso a New York\", tratto dall'omonimo romanzo di Ira Levin. Egli, pi\u00f9 tardi, ammise che avrebbe voluto Sharon Tate come protagonista del film, ma i produttori scelsero Mia Farrow. Nel marzo 1967 un articolo sul settimanale \"Playboy\" titolava \"Questo \u00e8 l'anno di Sharon Tate\", e pubblicava le fotografie di nudo scattate da Roman Pola\u0144ski durante la lavorazione di \"Per favore, non mordermi sul collo!\" Con due film in uscita e un terzo in produzione (\"La valle delle bambole\"), Sharon guardava con ottimismo al futuro.\nMatrimonio con Roman Pola\u0144ski.\nAlla fine del 1967, Tate e Pola\u0144ski fecero ritorno a Londra, dove furono spesso oggetto di articoli su giornali e riviste. Sharon era considerata come moderna e non convenzionale, e veniva riportata la sua opinione secondo cui tutte le coppie dovessero vivere insieme prima del matrimonio. Si sposarono nel quartiere di Chelsea, a Londra, il 20 gennaio 1968, con grande attenzione da parte del pubblico. Pola\u0144ski era vestito in quello che la stampa descrisse come \"sfarzo Eduardiano\", mentre Sharon indossava un miniabito bianco. La coppia si trasfer\u00ec a Belgravia. Il fotografo Peter Evans, in seguito, li descrisse come \u00abla coppia imperfetta. Erano il Douglas Fairbanks e la Mary Pickford del nostro tempo. Cool, nomadi, di talento e scioccanti\u00bb.\nMentre Tate voleva un matrimonio tradizionale, l'atteggiamento di Pola\u0144ski rimase promiscuo e propendeva all'infedelt\u00e0. Sharon cominci\u00f2 a dare meno importanza alla sua carriera, fino a quando Pola\u0144ski disse che voleva essere sposato con una \u00ab\"hippie, non con una casalinga\"\u00bb. La coppia allora torn\u00f2 a Los Angeles e rapidamente riprese a frequentare le persone di successo dell'industria cinematografica, tra cui Steve McQueen, Warren Beatty, Mia Farrow, Peter Sellers, Jacqueline Bisset, Leslie Caron, Joan Collins, Joanna Pettet, Laurence Harvey, Peter Fonda e Jane Fonda, e le vecchie \"star\" del cinema come Henry Fonda, Kirk Douglas, Yul Brynner e Danny Kaye, oppure musicisti come Jim Morrison e i Mamas&amp;Papas, o il produttore discografico Terry Melcher e la sua ragazza Candice Bergen. Jay Sebring rimase uno dei compagni pi\u00f9 assidui della coppia.\nNell'estate del 1968 Sharon cominci\u00f2 le riprese del nuovo film, \"Missione compiuta stop. Bacioni Matt Helm\", una commedia per la quale ottenne un ottimo riscontro dalla critica, e venne nominata ai Golden Globe come \"Attrice rivelazione dell'anno\" per la sua interpretazione in \"La valle delle bambole\". Alla fine del 1968 rimase incinta e il 15 febbraio 1969 lei e Pola\u0144ski si trasferirono nella nuova residenza in Cielo Drive, che era stata precedentemente dei loro amici, Terry Melcher e Candice Bergen, e che loro consideravano la \"casa dell'amore\".\nIncoraggiata dalle recensioni positive sulla sua interpretazione in ruoli comici, Tate scelse di lavorare nel film italiano \"Una su 13\", in cui ebbe l'opportunit\u00e0 di recitare con Orson Welles e il gi\u00e0 noto attore italiano Vittorio Gassman. Nel marzo 1969 and\u00f2 in Italia per cominciare le riprese, mentre Pola\u0144ski si trovava a Londra per visionare le location del film \"Il giorno del delfino\" (che verr\u00e0 poi realizzato nel 1973).\nDopo aver terminato le riprese a Roma, Sharon Tate e Pola\u0144ski si ritrovarono a Londra nel loro appartamento per posare con il fotografo Terry O'Neill in occasionali scene domestiche. Un giornalista, in un'intervista alla fine di luglio, domand\u00f2 a Sharon se credeva nel destino, e lei rispose: \"\u00abCerto. Tutta la mia vita \u00e8 stata decisa dal destino. Penso che qualcosa di pi\u00f9 potente di noi decida i nostri destini per noi. So una cosa, non ho mai pianificato niente di ci\u00f2 che mi \u00e8 successo\u00bb\".\nLei fece poi ritorno a Los Angeles, il 20 luglio 1969, viaggiando sul transatlantico \"Queen Elizabeth 2\", mentre Pola\u0144ski sarebbe dovuto tornare il 12 agosto in tempo per la nascita del loro figlio. Nel frattempo chiese agli amici Wojciech Frykowski e Abigail Folger di restare con Sharon nella loro casa.\nIl soggiorno a Cielo Drive e la morte.\nL'8 agosto 1969 Sharon Tate era a sole due settimane dal parto. Nella sua villa, aveva invitato per il pranzo due amiche, l'attrice Joanna Pettet e Barbara Lewis, confidando loro il proprio dispiacere per il ritardo da Londra del marito Roman, nonostante questi nel pomeriggio le avesse telefonato. Le telefon\u00f2 anche la sorella minore Debra, per chiederle se lei e la loro sorella Patty potessero trascorrere la notte con lei, a casa sua; Sharon tuttavia non accett\u00f2, avanzando come motivazione del rifiuto il fatto d'essere molto stanca. In serata, per\u00f2, and\u00f2 al suo ristorante preferito, El Coyote, con gli amici Jay Sebring, Wojciech Frykowski e Abigail Folger, facendo ritorno a casa approssimativamente verso le 22:30.\nDurante quella stessa notte, Sharon Tate fu assassinata nella propria villa insieme a Folger, Sebring e Frykowski dai membri della \"Manson Family\". I corpi massacrati furono scoperti soltanto il giorno dopo da Winifred Chapman, cameriera di Sharon. Giunta sulla scena del delitto, la polizia trov\u00f2 anche il corpo di un giovane, pi\u00f9 tardi identificato come Steven Parent, ucciso con dei colpi di revolver nella propria auto, parcheggiata sulla strada, in un fallito tentativo di fuga. I corpi di Sharon Tate e di Sebring furono rinvenuti all'interno della casa, nel soggiorno (quello di Sharon a fianco al divano), uniti da una lunga corda legata intorno al collo. Sul prato antistante, giacevano i corpi di Frykowski e Folger. Tutte le vittime, eccetto Parent, erano state pugnalate pi\u00f9 volte. Il rapporto del medico legale riguardante Sharon Tate riporta che fu pugnalata sedici volte e che cinque delle ferite erano di per s\u00e9 mortali.\nLa polizia trattenne per interrogarlo l'unico sopravvissuto alla carneficina, il custode William Garretson. Questi viveva nella d\u00e9pendance destinata agli ospiti e situata a poca distanza, ma non di immediata visibilit\u00e0, sul terreno della propriet\u00e0. Come primo sospettato, fu interrogato e sottoposto a un esame con la macchina della verit\u00e0. Garretson dichiar\u00f2 che Parent gli fece visita approssimativamente alle ore 23:30 e che and\u00f2 via dopo alcuni minuti. In aggiunta a ci\u00f2, dichiar\u00f2 di non avere alcun coinvolgimento negli omicidi e di non sapere nulla di utile alle indagini. La polizia accett\u00f2 la sua versione e lo rilasci\u00f2.\nInformato dell'omicidio, Pola\u0144ski torn\u00f2 a Los Angeles, dove la polizia, non trovando un movente per il delitto, lo interrog\u00f2 riguardo a sua moglie e agli amici. I funerali delle cinque vittime ebbero luogo il 13 agosto. Alla polizia occorreranno tre mesi per arrivare alla pista giusta. I membri della banda Manson furono arrestati sia per la strage avvenuta a casa Polanski-Tate sia per l'omicidio dei coniugi La Bianca avvenuti nelle ore successive. Nel 1971 vennero condannati a morte, ma la pena fu commutata in ergastolo dopo che la Corte Suprema dello Stato della California abol\u00ec la legge sulla pena di morte.\nSharon Tate venne sepolta nella Holy Cross Cemetery, a Culver City, in California, con il suo bambino, Paul Richard Pola\u0144ski, tra le braccia.\nDoppiatrici italiane.\nNelle versioni in italiano dei suoi film, Sharon Tate \u00e8 stata doppiata da:"}
{"id": "2196692", "revid": "21880", "url": "https://it.wikipedia.org/wiki?curid=2196692", "title": "Carpococcyx", "text": "Carpococcyx Gray, 1840\u00e8 un genere di uccelli cuculiformi della famiglia Cuculidae a cui appartengono i cuculi di terra asiatici. Tutte le specie vivono nelle foreste umide tropicali del sudest asiatico.\nTassonomia.\nQuesto genere \u00e8 suddiviso in tre specie:"}
{"id": "2196698", "revid": "287204", "url": "https://it.wikipedia.org/wiki?curid=2196698", "title": "Tarsali", "text": " \nTarsali \u00e8 una suddivisione dell'India, classificata come \"census town\", di 26.709 abitanti, situata nel distretto di Vadodara, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 51' 10 N e 73\u00b0 09' 52 E.\nSociet\u00e0.\nEvoluzione demografica.\nAl censimento del 2001 la popolazione di Tarsali assommava a 26.709 persone, delle quali 14.222 maschi e 12.487 femmine. I bambini di et\u00e0 inferiore o uguale ai sei anni assommavano a 3.146, dei quali 1.767 maschi e 1.379 femmine. Infine, coloro che erano in grado di saper almeno leggere e scrivere erano 21.205, dei quali 11.869 maschi e 9.336 femmine."}
{"id": "2196707", "revid": "1573940", "url": "https://it.wikipedia.org/wiki?curid=2196707", "title": "Coua", "text": "Coua \u00e8 un genere di uccelli cuculiformi della famiglia Cuculidae.\nDistribuzione e habitat.\nTutte le specie sono endemiche del Madagascar. Quattro di esse vivono nelle foreste pluviali, le rimanenti nelle foreste tropicali secche del Madagascar meridionale e occidentale.\nTassonomia.\nQuesto genere \u00e8 suddiviso in nove specie esistenti, una specie estinta e due specie preistoriche:"}
{"id": "2196709", "revid": "61051", "url": "https://it.wikipedia.org/wiki?curid=2196709", "title": "Cruise Ferry", "text": ""}
{"id": "2196713", "revid": "287204", "url": "https://it.wikipedia.org/wiki?curid=2196713", "title": "Rumpler Tropfenwagen", "text": "La Rumpler Tropfenwagen \u00e8 un'automobile progettata e prodotta dall'ingegnere austriaco Edmund Rumpler dal 1921 al 1925.\nContesto.\nRumpler lavor\u00f2 all'inizio del 1900 alla Nesselsdorfer-Tatra e alla Adler ed in seguito nel settore aeronautico. Dopo la prima guerra mondiale alla Germania venne interdetta la produzione di aeromobili e Rumpler torn\u00f2 alle automobili fondando la Rumpler-Werke GmbH cercando di applicare alla sua auto le tecniche aeronautiche in particolare nell'aspetto aerodinamico. Il risultato fu la \"Tropfenwagen\" (vettura a goccia) che venne presentata al salone dell'automobile di Berlino nel 1921.\nLa vettura si presentava con un aspetto assolutamente non convenzionale, interamente dedicato all'efficienza aerodinamica, con un eccellente Cx di 0.28 come risult\u00f2 da un test effettuato nel 1979 dalla Volkswagen nella propria galleria del vento ed \u00e8 ancora oggi migliore di molte vetture moderne.\nQuesto risultato era derivante dalla particolare carrozzeria costruita su di un pianale a forma di goccia. In quest'ottica molte erano le soluzioni innovative ed originali, sul muso affusolato erano montati due fari centrali e sovrapposti e le luci di posizione anteriori erano incorporate e carenate nei parafanghi fatti a forma di pinne orizzontali per non aggiungere resistenza aerodinamica. Centrale era anche il posto di guida e conseguentemente lo sterzo. L'ampia vetratura era in cristalli curvi anche lateralmente, cos\u00ec come il parabrezza che fu il primo in vetro curvo nella storia dell'automobile. Obbligatoria per ridurre la sezione frontale fu l'adozione del motore posteriore, posizionato dietro ai sedili passeggeri e davanti all'asse posteriore per cui si pu\u00f2 anche considerare come una vettura a motore centrale.\nVennero utilizzati tre tipi di motorizzazioni con diverse prestazioni:\nLe ruote motrici posteriori erano indipendenti con trasmissione a semiassi oscillanti, un sistema ideato da Rumpler, con sospensioni di tipo tradizionale a balestre anche all'asse anteriore. Vennero adottate sia ruote a raggi che a disco d'acciaio, sempre nell'intento di migliorare l'aerodinamica. Il cambio a tre marce era in blocco con motore e differenziale. I freni erano a tamburo a comando meccanico.\nVennero prodotte circa 90 Rumpler ma senza grande successo, gli ultimi esemplari vennero venduti ad un prezzo molto basso come taxi di Berlino e due furono svendute a Fritz Lang per essere utilizzate (e distrutte) nel film Metropolis del 1927.\nSulla base del progetto dell'auto \"a goccia\" di Rumpler, ma senza attribuirgliene il merito, Karl Benz realizz\u00f2 nel 1923 la Benz Tropfenwagen, una affusolata monoposto da competizione, chiamata anche Benz RH, sigla che stava per \"Rennwagen mit Heckmotor\" ovvero \"vettura da corsa con motore posteriore\", in realt\u00e0 centrale esattamente come sull'auto di Rumpler.\nSolo due esemplari di Rumpler Tropfenwagen sono sopravvissuti, uno \u00e8 conservato al Deutsches Museum di Monaco e l'altro al Deutschen Technikmuseum di Berlino."}
{"id": "2196721", "revid": "124069300", "url": "https://it.wikipedia.org/wiki?curid=2196721", "title": "Douglas Smith (attore)", "text": "Biografia.\nFratello minore dell'attore Gregory Smith, figlio di Terrea e Maurice Smith, ha iniziato la sua attivit\u00e0 come attore sin da bambini, nel corso degli anni novanta; negli anni da teenager ha preso parte alla realizzazione di svariati film e serie televisive, guadagnandosi la stima del pubblico (particolarmente in ambito giovanile) e i favori della critica.\nRiconoscimenti.\nPer la sua interpretazione in \"Sleepover\" (2004) l'attore ha guadagnato nel 2005 una candidatura agli Young Artist Awards."}
{"id": "2196722", "revid": "228587", "url": "https://it.wikipedia.org/wiki?curid=2196722", "title": "Reinhold Platz", "text": "Platz venne assunto alla Fokker nel 1912 nel ruolo di saldatore. La sua prima iniziativa atta a migliorare il processo di saldatura venne utilizzata nella produzione del Fokker Spin. Platz in seguito, nel 1916, venne promosso capoprogettista presso lo stabilimento Fokker di Schwerin. Pur non avendo frequentato un istituto di istruzione superiore, al contrario di Anthony Fokker, era dotato di un buon senso pratico basato sull'esperienza. Questo favor\u00ec la formazione di una squadra ben affiatata, dove Platz forniva gli spunti per formulare nuove idee rivoluzionarie nella progettazione degli aeromobili, mentre Anthony Fokker riusciva a trasformale in un prototipo funzionante. Dopo la conclusione della prima guerra mondiale, Platz assunse il ruolo di capo dell'ufficio progetti presso la sede Fokker ad Amsterdam.\nIl suo nome \u00e8 legato ad alcuni velivoli che hanno contribuito all'evoluzione aeronautica nel campo bellico, come il caccia triplano Fokker Dr.I, famoso per le imprese dell'asso Manfred von Richthofen (il \"Barone Rosso\"), ed il Fokker D.VII costruito in circa 1\u00a0700 esemplari ed usato dalla Luftstreitkr\u00e4fte durante le fasi finali del conflitto. In seguito venne adottato da numerose forze aeree tra cui la polacca Si\u0142y Powietrzne che lo impieg\u00f2 durante la Guerra sovietico-polacca."}
{"id": "2196723", "revid": "1573940", "url": "https://it.wikipedia.org/wiki?curid=2196723", "title": "Coccyzus", "text": "Coccyzus \u00e8 un genere di uccelli cuculiformi della famiglia Cuculidae.\nDescrizione.\nLe specie appartenenti a \"Coccyzus\" sono cuculi di taglia variabile, dal piccolo cuculo delle mangrovie ai grandi cuculi lucertola. Hanno tutti corpi slanciati, lunghe code e forti zampe, e la maggior parte ha un sottocoda bianco.Questi uccelli si nutrono di grossi insetti, come cicale, vespe e bruchi, e i pi\u00f9 grandi cuculi lucertola anche di vertebrati, che come indica il nome sono soprattutto lucertole.Diversamente dalle specie del Vecchio Mondo, questi cuculi costruiscono un nido proprio sugli alberi e vi depongono due o pi\u00f9 uova. Alcune specie, come il cuculo beccogiallo e il cuculo becconero, possono per\u00f2 depositare un uovo nei nidi di altre specie, ma non sono parassiti di cova obbligati come il cuculo comune.\nDistribuzione e habitat.\nIl genere \"Coccyzus\" \u00e8 distribuito in tutta l'America. Le specie che nidificano nel Nord America sono comunque grandi migratrici e passano l'inverno nell'America Centrale e Meridionale e alcune vengono osservate anche in Europa occidentale come uccelli di passo. Vivono in una gran variet\u00e0 di zone boscose e nelle foreste di mangrovie.\nTassonomia.\nIl genere comprende 13 specie:"}
{"id": "2196726", "revid": "122137350", "url": "https://it.wikipedia.org/wiki?curid=2196726", "title": "Karen McCluskey", "text": "Karen McCluskey (nata Simmons) \u00e8 un personaggio della serie televisiva \"Desperate Housewives\". Il ruolo \u00e8 stato interpretato da Kathryn Joosten, che ha vinto due volte l'Emmy Award, nel 2005 e nel 2008, come migliore attrice non protagonista.\nIl personaggio.\nNata nel 1943. Karen McCluskey viene introdotta nel telefilm come nemesi di Lynette Scavo. Inizialmente un personaggio secondario, Karen diventa, soprattutto nella quarta e nella quinta serie del telefilm, un personaggio fondamentale nella trama principale del racconto. Karen vive al 4358 di Wisteria Lane. Ha un rapporto particolare con Edie Britt, che lei stessa definisce \"la sua migliore amica\", nonostante ognuna delle due ami fare battute velenose sull'altra.\nRuolo all'interno della serie.\nPrima stagione.\nKaren compare a met\u00e0 della prima stagione e viene presentata come una donna acida e scontrosa, specialmente nei confronti di Lynette e dei suoi figli. Tuttavia, nel corso degli episodi si scopre che in realt\u00e0 \u00e8 molto sola e che soffre ancora per la morte del figlio (scomparso all'et\u00e0 di 12 anni per una malattia). \nDurante un malore viene soccorsa da Lynette, che le dice che non devono piacersi per forza, ma, abitando nello stesso quartiere, possono trovare il modo di andare d\u2019accordo.\nSeconda stagione.\nPur non avendo ancora un ruolo chiave all'interno della serie, Karen compare in molti episodi, principalmente nel ruolo di babysitter dei figli degli Scavo.\nAvr\u00e0 un battibecco con Lynette prima di farsi assumere poich\u00e9 ritiene la donna \" un po' all'antica\" ma quando Bree, assunta da Lynette , si ubriacher\u00e0 , Lynette decider\u00e0 allora di assumere Karen.\nTerza stagione.\nNei primi episodi della terza stagione Karen continua il suo ruolo di babysitter e nel frattempo aiuta Lynette a proteggere i suoi figli da Art Sheperd, il nuovo vicino pedofilo che si \u00e8 trasferito nella vecchia casa di Mary Alice Young.\nL\u2019uomo alla fine abbandoner\u00e0 il quartiere.\nDurante un black out,la donna cade per le scale che conducono al suo scantinato e verr\u00e0 condotta all\u2019ospedale.\nParker Scavo, durante il ricovero della McCluskey, si intrufola in casa sua per rubare dei gelati e scopre il cadavere di un uomo nel freezer dello scantinato: si scoprir\u00e0 essere Gilbert, il marito della donna, da lei nascosto nel congelatore dopo la sua morte in quanto aveva dimenticato di cambiare i documenti che dichiarano la sua ex moglie beneficiaria della sua pensione. \nDopo essere stata scoperta, Karen viene emarginata dal resto del vicinato, ma quando il mistero viene chiarito pu\u00f2 nuovamente integrarsi nel gruppo. \nSar\u00e0 presente al matrimonio di Victor Lang e Gabrielle Solis.\nQuarta stagione.\nKaren \u00e8 una delle prime a sospettare dei Mayfair quando si accorge che Dylan (di cui era stata la babysitter 16 anni prima) non ricorda nulla del suo passato a Wisteria Lane. Durante il tornado che sconvolge il quartiere nel nono episodio Lynette e la sua famiglia si autoinvitano a rifugiarsi nel suo scantinato.\n\u00c8 presente anche Ida Greenberg, che Karen aveva invitato.\nKaren e Lynette escono in strada a cercare Toby, il gatto di Ida quando si accorgono che il tornado \u00e8 arrivato: si rifugiano nel bagno di Lynette. \nA casa di Karen sono presenti Tom, i bambini e Ida: realizzando che la casa sta per crollare, Ida si assicura che bambini e Tom siano al sicuro. \nLa donna muore schiacciata dalle macerie mentre gli altri si salvano. \nNell'episodio successivo, Karen e Lynette entrano abusivamente in un campo da baseball per spargere le ceneri di Ida.\nDopo questa esperienza, Karen far\u00e0 capire a Lynette che deve apprezzare le persone quando ancora ci sono, dato che con Ida non ha mai avuto un rapporto di amicizia e allora i suoi rapporti con la Mccluskey diventano seriamente amichevoli. \nMentre la sua casa viene ricostruita, Karen risiede a casa di Ida e si prende cura di Toby.\nQuinta stagione.\nSono passati cinque anni dagli eventi del finale della quarta stagione.\nKaren compie settant\u2019anni e le viene organizzata una festa a sorpresa, rovinata dal nuovo marito di Edie, Dave Williams: la McCluskey, sospettosa fin da subito dell\u2019uomo ha infatti cercato di indagare sul suo misterioso passato e Dave, vedendo nella signora una minaccia ai suoi piani, fa in modo che alla festa, davanti a tutto il vicinato, Karen lo aggredisca senza apparente motivo e riesce quindi a farla ricoverare in ospedale, facendo cos\u00ec credere a tutti che sia affetta da demenza senile. \nKaren stringe un'alleanza con la sorella Roberta per scoprire qualcosa sul passato di Dave, cosa che far\u00e0 rischiare loro l'arresto. Nel corso della stagione viene anche evidenziata la sua particolare amicizia con Edie e in un episodio viene festeggiato il suo settantesimo compleanno.&lt;br&gt;\nNei due episodi speciali della stagione (relativi alla morte di Eli Scruggs e Edie Britt), il personaggio di Karen \u00e8 stato integrato maggiormente (con dei flashback tutti suoi, alla pari delle protagoniste) nel gruppo delle casalinghe.\nSar\u00e0 Karen a proporre alle altre quattro casalinghe di spargere in vari punti di Wisteria Lane le ceneri di Edie.\nAlla fine della stagione, assieme alla sorella Roberta, far\u00e0 capire alla polizia i piani di vendetta di Dave contro Susan e Mike Delfino.\nSesta stagione.\nNel corso della sesta stagione Karen conosce e si innamora di Roy Bender, un anziano dongiovanni. In seguito scopre di avere un cancro ai polmoni e si sottopone alle cure. Nel corso degli episodi riesce a guarire e il vicinato d\u00e0 una festa in suo onore.\nSettima stagione.\nKaren continua il suo ruolo di personaggio secondario principale. Sempre in coppia con Roy viene rivelato essere l'unica testimone del fatto che Felicia Tillman fosse in realt\u00e0 viva e vegeta.\nOttava stagione.\nNell'ultima stagione Karen contrae un cancro al cervello che ne determiner\u00e0 la morte nel giro di poche settimane. Durante il processo a Bree per l'omicidio di Alejandro si prende la colpa dell'omicidio salvando la situazione, dato che di li a pochi giorni le sue precarie condizioni di salute ne determinerebbero la morte. Muore nell'ultimo episodio della serie, a settantaquattro anni, accanto al marito Roy che le fa ascoltare un'ultima volta un 45 giri di \"Wonderful Wonderful\" di John Matis."}
{"id": "2196731", "revid": "1573940", "url": "https://it.wikipedia.org/wiki?curid=2196731", "title": "Piaya", "text": "Piaya \u00e8 un genere di uccelli cuculiformi della famiglia Cuculidae.\nDescrizione.\nLe specie appartenenti a \"Piaya\" sono cuculi dal corpo slanciato, hanno lunghe code e forti zampe.Si nutrono di grossi insetti, come cicale, vespe e bruchi e di vertebrati come lucertole.Diversamente dalle specie del Vecchio Mondo, questi cuculi costruiscono un nido proprio sugli alberi e vi depongono due uova bianche.Sono distribuiti in America centrale e meridionale e vivono nelle foreste e nelle mangrovie.\nSpecie.\nIl genere comprende due specie:"}
{"id": "2196733", "revid": "1573940", "url": "https://it.wikipedia.org/wiki?curid=2196733", "title": "Dromococcyx", "text": "Dromococcyx \u00e8 un genere di uccelli cuculiformi della famiglia Cuculidae.\nTassonomia.\nQuesto genere \u00e8 suddiviso in due specie:"}
{"id": "2196734", "revid": "287204", "url": "https://it.wikipedia.org/wiki?curid=2196734", "title": "Dave Williams", "text": ""}
{"id": "2196735", "revid": "125962975", "url": "https://it.wikipedia.org/wiki?curid=2196735", "title": "Geococcyx", "text": "Geococcyx \u00e8 un genere di uccelli cuculiformi della famiglia Cuculidae.\nTassonomia.\nQuesto genere \u00e8 suddiviso in due specie:\nDistribuzione.\nCome gli altri Neomorphinae, i \"Geococcyx\" popolano le pianure delle Americhe. \nIl Mim\u00ec maggiore, \"G. californianus\", vive in Messico e nel sudovest degli U.S.A..\nIl Mim\u00ec minore, \"G. velox\", si trova in Messico ed America centrale.\nNella cultura di massa.\nCon il suo nome comune inglese di \"Roadrunner\" questo uccello \u00e8 anche un popolare personaggio, antagonista di Wile E. Coyote nelle serie di cartoni animati Looney Tunes e Merrie Melodies distribuiti da Warner Bros. In Italia \u00e8 conosciuto come Beep Beep."}
{"id": "2196736", "revid": "48344", "url": "https://it.wikipedia.org/wiki?curid=2196736", "title": "Veste talare", "text": ""}
{"id": "2196740", "revid": "1573940", "url": "https://it.wikipedia.org/wiki?curid=2196740", "title": "Neomorphus", "text": "Neomorphus \u00e8 un genere di uccelli cuculiformi della famiglia Cuculidae.\nSono cuculi non appariscenti, molto difficili da vedere nonostante le dimensioni medio-grandi. Vivono nelle foreste umide primarie dei Neotropici\nTassonomia.\nQuesto genere comprende 5 specie:"}
{"id": "2196741", "revid": "858648", "url": "https://it.wikipedia.org/wiki?curid=2196741", "title": "Henryk Grossman", "text": "Biografia.\nGrossman nacque a Cracovia, nell'allora Polonia asburgica, da una famiglia ebraica.\nVerso il 1898 si un\u00ec al Partito Socialdemocratico della Galizia (GPSD), affiliato al Partito Socialdemocratico Austriaco.\nInsieme a Karl Radek fu attivo nel movimento studentesco socialista, divenendo la figura principale del giornale \"Zjednoczenie\" (Unificazione). Durante questo periodo Grossman impar\u00f2 l'yiddish e si impegn\u00f2 nel movimento dei lavoratori ebrei di Cracovia, fondando nel 1905 il Partito Socialdemocratico Ebraico di Galizia (JSDP).\nAlla fine del 1908, Grossman si rec\u00f2 a Vienna per studiare sotto la guida di Carl Gr\u00fcnberg, lasciando la guida del JSDP.\nDopo la dissoluzione dell'Impero Austro-Ungarico alla fine della prima guerra mondiale, Grossman divenne economista in Polonia e si affili\u00f2 al Partito Comunista dei Lavoratori Polacco (\"Komunistyczna Partia Robotnicza Polski\", KPRP).\nCarriera accademica.\nDal 1922 al 1925 Grossman fu professore di economia all'Universit\u00e0 Libera Polacca (\"Wolna Wszechnica Polska\") di Varsavia. Nel 1925 emigr\u00f2 per sfuggire alla persecuzione politica, ed il suo ex-insegnante, Grunberg, lo invit\u00f2 ad unirsi all'Istituto di Ricerche Sociali di Francoforte.\nNel 1929 Grossman pubblic\u00f2 \"Das Akkumulations- und Zusammenbruchsgesetz des kapitalistischen Systems. (Zugleich eine Krisentheorie)\" (nella versione italiana \"Il crollo del capitalismo. La legge dell'accumulazione e del crollo del sistema capitalista\").\nIl 25 febbraio 1933, due giorni prima dell'incendio del Reichstag che segn\u00f2 l'ascesa al potere di Hitler, Grossman, che era ebreo, ripar\u00f2 a Parigi; da qui and\u00f2 a New York, dove rimase dal 1937 al 1949, entrando in contrasto con i membri dell'Istituto di Ricerche Sociali per la loro svolta critica verso il positivismo logico.\nDopo la fine della Seconda guerra mondiale Grossman, che si sentiva minacciato dal crescente maccartismo, nella primavera del 1949 si trasfer\u00ec nella Germania orientale, dove si iscrisse al Partito Socialista Unificato di Germania (SED, \"Sozialistische Einheitspartei Deutschlands\") e divenne docente di economia politica all'Universit\u00e0 di Lipsia, citt\u00e0 nella quale mor\u00ec nel 1950 dopo una lunga malattia."}
{"id": "2196742", "revid": "335784", "url": "https://it.wikipedia.org/wiki?curid=2196742", "title": "Henryk Grossmann", "text": ""}
{"id": "2196744", "revid": "767487", "url": "https://it.wikipedia.org/wiki?curid=2196744", "title": "Madre Giovanna degli Angeli", "text": "Madre Giovanna degli Angeli \u00e8 un film del 1961 diretto da Jerzy Kawalerowicz. Vincitore del premio speciale della giuria al Festival di Cannes, \u00e8 uno dei pi\u00f9 noti film polacchi dell'epoca, ispirato al \"Caso dei diavoli di Loudun\" tramite un racconto di Jaros\u0142aw Iwaszkiewicz.\nTrama.\nLa storia, ambientata nel XVII secolo, narra di un convento dove il demonio sembra essere comparso. Verr\u00e0 convocato padre Suryn per esorcizzare le suore impossessate. Con l'aiuto della madre superiora, Madre Giovanna degli Angeli, non riuscir\u00e0 nel suo intento accettando l'idea di sacrificarsi per liberare le donne."}
{"id": "2196745", "revid": "1573940", "url": "https://it.wikipedia.org/wiki?curid=2196745", "title": "Crotophaga", "text": "Crotophaga \u00e8 un genere di uccelli cuculiformi della famiglia Cuculidae, a cui appartengono gli ani. Talvolta vengono sistemati nella famiglia separata dei Crotophagidae.\nDescrizione.\nGli ani sono uccelli di medio-grandi dimensioni, hanno la coda lunga e i becchi profondamente corrugati. Il piumaggio \u00e8 nero, cos\u00ec come il becco. Il volo \u00e8 fiacco e vacillante, in compenso si muovono bene a terra dove trovano anche il cibo. Si nutrono di termiti e di altri grossi insetti, ma anche di lucertole e rane. L'affermazione secondo cui gli ani libererebbero dai parassiti i grossi animali \u00e8 stata contestata: se da una parte non ci sono dubbi sul fatto che questi uccelli seguano il bestiame per catturare gli insetti smossi dal terreno o i parassiti che cadono dagli animali, dall'altra non c'\u00e8 nussuna prova che li rimuovano attivamente dai loro corpi.Sono uccelli gregari che si riuniscono in numerosi gruppi. A differenza di alcuni cuculi (specialmente del genere \"Cuculus\"), gli ani non sono parassiti di cova, ma nidificano in comunit\u00e0. Numerose coppie costruiscono un unico nido su un albero, a 2-6 metri d'altezza, e una certa quantit\u00e0 di femmine vi depone le loro uova (fino a 29 in un solo nido). Queste si divideranno il compito di incubare le uova prima e di allevare i pulcini poi. Il periodo di incubazione \u00e8 di circa 15 giorni.Gli ani vivono soprattutto in America Centrale e Meridionale, e due delle tre specie si spingono a nord fino agli Stati Uniti.\nTassonomia.\nQuesto genere \u00e8 suddiviso in 3 specie:"}
{"id": "2196752", "revid": "2216464", "url": "https://it.wikipedia.org/wiki?curid=2196752", "title": "Royal Indian Air Force", "text": "La Royal Indian Air Force, o RIAF, era l'Aeronautica militare dell'Impero Indiano, poi del Dominio dell'India nel periodo tra il 1945 ed il 1950 e parte integrante delle forze armate indiane.\nConfluita dall'Indian Air Force fondata l'8 ottobre 1932, quando l'India era ancora parte dell'Impero britannico, ne eredit\u00f2 le tradizioni militari dalla precedente forza aerea.\nIl prefisso \"Royal\" le venne conferito da Re Giorgio VI nel 1945 come riconoscimento ai servizi resi dalla IAF nel teatro bellico indo-cinese-birmano durante la seconda guerra mondiale. Nel 1950. Quando la nazione acquis\u00ec la propria indipendenza divenendo una repubblica, il titolo di \"Reale\" venne soppresso ritornando ad essere ridesignata semplicemente Indian Air Force, quindi, adottando la lingua hindi, ridenominata definitivamente in Bhartiya V\u0101yu Sen\u0101. A volte fu anche chiamata I.I.A.F. (Imperial Indian Air Force) essendo l'India un Impero."}
{"id": "2196753", "revid": "61051", "url": "https://it.wikipedia.org/wiki?curid=2196753", "title": "RIAF", "text": ""}
{"id": "2196754", "revid": "61051", "url": "https://it.wikipedia.org/wiki?curid=2196754", "title": "Reale aeronautica militare indiana", "text": ""}
{"id": "2196756", "revid": "729019", "url": "https://it.wikipedia.org/wiki?curid=2196756", "title": "Hispano Aviaci\u00f3n", "text": "La Hispano Aviaci\u00f3n S.A. (Hasa) era un'azienda aeronautica spagnola che inizi\u00f2 la propria produzione nel 1939, dopo che uno stabilimento della Hispano-Suiza venne isolato nell'area \"Nazionalista\" durante lo svolgimento della guerra civile spagnola.\nSituata nel Triana, quartiere di Siviglia, ha prodotto diversi modelli, tra cui l'HA-100 Triana, l'HA-200 Saeta, il \"Tripala\" ed il \"Buchon\" versioni del Hispano Aviaci\u00f3n HA-1112, il Messerschmitt Bf 109 G-2 costruito su licenza.\nL'azienda venne poi rilevata dalla Construcciones Aeron\u00e1uticas S.A. (CASA) nel 1972."}
{"id": "2196759", "revid": "1543377", "url": "https://it.wikipedia.org/wiki?curid=2196759", "title": "Spettrometria di massa con acceleratore", "text": "La spettrometria di massa con acceleratore (\"Accelerator Mass Spectrometry\" o \"AMS\" in inglese) si differenzia dalle altre forme di spettrometria di massa nell'accelerazione ad altissime energie cinetiche del campione prima della sua analisi. Il punto di forza di queste tecnica di spettrometria \u00e8 la sua capacit\u00e0 di poter separare un isotopo raro da quelli molto pi\u00f9 abbondanti nel campione (ad esempio 14C da12C).\nLa tecnologia utilizzata permette di eliminare totalmente molecole isobare, e in molti casi anche di separare nuclei isobari (ad esempio il 14N dal 14C), rendendo possibile la rivelazione di radioisotopi naturali con vita estesa come 10Be, 36Cl, 26Al and 14C. La loro abbondanza isotopica tipica va da 10\u221212 a 10\u221218. La tecnica spettrometrica ad accelerazione supera in efficienza tutte le altre tecnologie per la misurazione di isotopi con una vita media estesa .\nMetodologia.\n\u00c8 qui illustrato un esempio delle diverse tecniche per costruire un AMS, le cui basi (ioni ad alta energia cinetica, e singolo individuamento degli ioni) sono sempre le medesime.\nGli ioni negativi sono creati in una sorgente ionica. In casi fortunati, questo basta a sopprimere gli isobari non voluti, che non forma ioni negativi (come 14N nel caso di misure di 14C). Gli ioni pre-accelerati sono normalmente separati da un primo spettrometro di massa a campo settoriale, ed entrano in un acceleratore basato sul principio del generatore di Van de Graaff a tensioni molto elevate, con due stadi che operano in tandem per accelerare le particelle. Nel punto di connessioni tra gli stadi, gli ioni cambiano carica, diventando positivi attraverso il passaggio di un sottile strato di materia (gassosa o un foglio di carbonio). Le molecole del campione sono disgregate nel passaggio. La completa eliminazione di molecole isobare, come 13CH- per misure di 14C, \u00e8 una delle ragioni per l'eccezionale sensibilit\u00e0 alla concentrazione della tecnologia AMS.\nNella seconda parte dell'acceleratore, gli ioni carichi sono accelerati nella direzione opposta al centro elettrostatico dell'acceleratore, che \u00e8 altamente positivo, e che in precedenza attraeva gli ioni negativi. Quando gli ioni lasciano l'acceleratore sono positivamente carichi e si muovono ad una grande frazione della velocit\u00e0 della luce. Nella seconda fase della spettrografia di massa, i frammenti delle molecole sono separati dagli ioni di interesse, utilizzando spettrometri a campi magnetici ed elettrici. Dopo quest'ultimo stadio, nessun rumore di fondo rimane, a meno che non ci sia un atomo isobaro stabile, che induca la formazione di ioni negativi (ad esempio 36S se si sta misurando 36Cl), che non \u00e8 eliminabile dalla configurazione illustrata finora. Grazie all'alta energia cinetica degli ioni, \u00e8 possibile utilizzare soluzioni sviluppate per la fisica nucleare quali membrane digradatrici e magneti riempiti di gas. I singoli ioni sono infine rivelati da un sensore costituito da barriere superficiali al silicio, camere di ionizzazione e telescopi time-of-flight.\nStoria.\nGli statunitensi L.W. Alvarez e Robert Cornog furono i primi ad utilizzare un acceleratore come uno spettrometro di massa: nel 1939 usarono un ciclotrone per dimostrare che 3He \u00e8 stabile; da questa osservazione conclusero immediatamente che l'altro isotopo di massa atomica 3 (trizio) \u00e8 radioattivo. Nel 1977, ispirato da questo lavoro iniziale, Richard A. Muller del Lawrence Berkeley National Laboratory teorizz\u00f2 che moderni acceleratori potessero accelerare particelle radioattive ad un sufficiente livello di energia tale da poter separare il fondo di radiazione usando tecniche di identificazioni delle particelle. Egli pubblic\u00f2 l'articolo originario su Science , mostrando come gli acceleratori (sia i ciclotroni che gli acceleratori lineari) potessero essere usati per la rilevazione del trizio, del radiocarbonio (14C), e molti altri isotopi di interesse scientifico, incluso il 10Be; rifer\u00ec anche del primo successo nella datazione con radioisotopi usando il trizio. Il suo articolo fu di diretta ispirazione per altri gruppi che usavano ciclotroni (G. Raisbeck e F. Yiou, in Francia) o acceleratori lineari tandem (D. Nelson, R. Korteling, W. Stott all'Universit\u00e0 McMaster). Anche il gruppo di K. Purser pubblic\u00f2 la rilevazione del radiocarbonio con il loro acceleratore tandem a Rochester. Appena dopo che gruppi francesi e di Berkley riferirono del successo nella rivelazione del 10Be, un isotopo ampiamente usato in geologia. Presto la tecnica con accelerazione soppiant\u00f2 la pi\u00f9 vecchia tecnica del \"conteggio di decadimenti\" per questi radioisotopi, essendo pi\u00f9 sensibile di circa un fattore 1000.\nApplicazioni.\nLe applicazioni sono molteplici. La AMS \u00e8 spesso usata per determinare la concentrazione di 14C, per la datazione al carbonio in archeologia. La tecnica con acceleratore \u00e8 richiesta per la ridotta sensibilit\u00e0 delle altre tecniche, e per la capacit\u00e0 di distinguere tra il radiocarbonio e il 14N stabile. Ad esempio, la tecnica del conteggio dei decadimenti richiederebbe campioni pi\u00f9 grandi, a causa della lunga vita media del radiocarbonio.\nGli isotopi 10Be, 26Al, e 36Cl sono usati per la datazione radiometrica in geologia;\ngli isotopi 3H, 14C, 36Cl, e 129I sono usati come traccianti idrologici.\nQuesta spettroscopia di massa \u00e8 ampiamente usata nella ricerca biomedica ."}
{"id": "2196779", "revid": "124123", "url": "https://it.wikipedia.org/wiki?curid=2196779", "title": "Rodolfo Doni", "text": "Biografia.\nPubblica i primi libri negli anni cinquanta . Nel 1974 \u00e8 selezionato al premio Campiello per il libro \"Muro d'ombra\", che vince il premio \"Giuria dei letterati\". Il suo romanzo maggiore resta \"La doppia vita\", uscito nel 1980, grande affresco epocale.\nAmava definirsi \"autodidatta\", e diceva di avere due anime: quella letteraria e quella spirituale-religiosa. Aveva trovato la fede in guerra, durante il lungo ricovero in un ospedale militare. Cattolico politicamente e socialmente impegnato, considerava fondamentale nella sua formazione la figura di Giorgio La Pira, che definiva \u00abprofeta di pace e civilt\u00e0 cristiana\u00bb.\nTra le opere pi\u00f9 sofferte e meditate, \"Colloquio con Lorenzo\" (1993) e \"Dialogo sull'Aldil\u00e0\" (1998), dedicate al figlio Lorenzo, morto a ventidue anni in un incidente stradale, mentre si recava a Taiz\u00e9 presso la comunit\u00e0 di Fr\u00e8re Roger.\nDoni fond\u00f2 nel 1962 il Premio letterario isola d'Elba."}
{"id": "2196780", "revid": "599013", "url": "https://it.wikipedia.org/wiki?curid=2196780", "title": "Cantigas de Santa Maria", "text": "Le Cantigas o C\u00e1ntigas de Santa Maria sono canti monofonici spagnoli del XIII secolo in onore della Vergine Maria e dei suoi miracoli, contenute in un codice musicale. Vennero raccolti per il re Alfonso il Saggio, un amante della poesia e della musica, e sono ora conservate a Madrid e Firenze in quattro manoscritti, che contengono anche raffigurazioni pittoriche di strumenti e suonatori.\nSi tratta di una raccolta di quattrocentoventisette composizioni in lode alla Vergine Maria\n. La maggioranza sono cantigas che raccontano miracoli avvenuti tramite l'intercessione di Maria; integrano inoltre l'opera:\nLa devozione mariana, in auge in questo secolo, vedeva in genere la partecipazione di frati, chierici e cavalieri, mentre il re incitava nelle sue \"c\u00e1ntigas\" poeti e giullari a dedicare i loro sforzi e la loro ispirazione alla \u00ab Santa Dama \u00bb.\nStoria.\nLa prima segnalazione del vocabolo si ha nel \"Cronica general\" scritta nel 1280. L'origine del termine potrebbe derivare sia dal latino \"c\u00e0ntiga\", sia dal celtico \"can-tica\" e i primordi di queste composizioni si possono far risalire all'arte trovadorica e all'area galaico-portoghese, che ebbero un tale successo da indurre Alfonso X ad utilizzarne sia la lingua sia la forma.\nTre sono i manoscritti principali pervenuti sino a noi, e si tratta dell'\"Ajuda\", scritto nella seconda met\u00e0 del XIII secolo, del \"Colucci-Brancuti\" e di quello \"Vaticano\" comprendente 1205 composizioni. Gli autori di queste antologie sono sia appartenenti a classi elevate, aristocratici e cortigiani, sia della borghesia oppure giullari di umili origini per\u00f2 protetti nelle corti.\nAlfonso X divenne celebre per le sue cantigas mariane e quindi a sfondo religioso, mentre sempre in quel periodo si diffusero le \"cantigas de amigo\", semplici e popolaresche, melodiose e malinconiche, che evidenziano qualche contatto con le \"kharge\" mozarabiche in lingua arabo-ebraica composte nell'XI secolo. Furono proprio le \"cantigas de amigo\" a sopravvivere nel tempo influenzando e ispirando la poesia lirica medioevale.\nAutorialit\u00e0.\nEsistono dubbi sulla paternit\u00e0 diretta del re Alfonso X il Saggio, ma nessuno dubita della sua partecipazione come compositore in almeno una decina di esse. Un'ipotesi basata su di una nota del manoscritto toledano attribuisce al proprio re la paternit\u00e0 di un centinaio di \"cantigas\". Probabilmente, sono opere personali del monarca le \"loas\" e quei miracoli riferiti nella sua propria biografia o, forse, quelli che gli causarono un'impressione pi\u00f9 forte, essendo le rimanenti attribuite ai collaboratori che facevano parte della sua corte poetica.\nUna citazione del prologo delle sue \"cantigas\", sosterrebbe l'ipotesi dell'autorialit\u00e0 personale del monarca:\nW. Mettmann, autore di un'edizione critica dei testi delle \"Cantigas\", crede che al poeta e trovatore galiziano Airas Nunes si possano attribuire molte di esse. La questione della paternit\u00e0 non \u00e8 risolta, anche se con il tempo e le ricerche va maturando l'idea di una partecipazione diretta del re.\nCodici.\nDelle \"Cantigas de Santa Mar\u00eda\" ci sono quattro codici conservati, provenienti tutti dalla corte del re Alfonso X.\nFonti scritte.\nLa raccolta di \"cantigas\" alfonsine derivano principalmente da fonti scritte, le pi\u00f9 importanti delle quali sono le collezioni latine di miracoli della Vergine, sebbene si possano rintracciare le orme di una o due fonti in lingua romanza.\nIn quanto alle fonti della letteratura orale, bisogna considerare i racconti di miracoli del folclore spagnolo e tedesco (dato che la madre di Alfonso X era Beatrice di Svevia, nipote dell'imperatore Federico Barbarossa) e anche le esperienze personali del re. Questi \"esempi\" del proprio autore hanno il loro parallelo negli exempla dei sermoni popolari dei predicatori, che raccontavano casi presuntamente autobiografici onde aumentare l'interesse narrativo.\nClassificazione.\nLe \"Cantigas de Santa Mar\u00eda\" si possono dividere in due gruppi: \nTrascendenza.\nL'opera ha grande importanza da un triplice punto di vista: letterario, musicale e pittorico.\nDal punto di vista della storia della musica, \u00e8 considerata la raccolta di musica cortigiana monodica pi\u00f9 importante del XIII secolo. Alfonso X di Castiglia eredit\u00f2 da suo padre Fernando III la sua Cappella musicale che riuniva interpreti e compositori di varie culture e che formavano parte della corte alfonsina, similmente alla sua Scuola di traduttori o \"scriptorium\" regio. Da loro sembra essere circondato in alcune delle miniature contenute nei manoscritti delle \"cantigas\".\nLe melodie sono prese dalla monodia gregoriana, dalla lirica popolare e dalle canzoni dei trovatori, e adottano massimamente la forma di rond\u00f2, con un ritornello musicale che si ripete a seguito delle glosse.\nI codici della Biblioteca del Escorial sono adornati e profusi di miniature, molte delle quali sono state di importanza capitale per la organografia spagnola, laddove si apprezzano gli strumenti del XIII secolo: organistrum, salterio, liuto, viola ad arco, rebecca, \"c\u00edtara\", arpa, tromba, trombetta, \"casta\u00f1uelas\", cornamuse, dulzaine e molti altri. Si pu\u00f2 inoltre vedere come si suonano questi strumenti, i quali \u00e8 stato possibile riprodurre onde poter suonare questo tipo di musica.\nCome manoscritto miniato, si \u00e8 voluto vedere nelle \"Cantigas de Santa Mar\u00eda\" la prima alleluia o storia illustrata della penisola iberica, e uno dei primi esempi del fumetto in Occidente, anticipando le risorse sintattiche dell'immagine come continuit\u00e0 cinematografica di spazio e tempo che richiederanno ancora sette secoli per iniziare a svilupparsi."}
{"id": "2196787", "revid": "161374", "url": "https://it.wikipedia.org/wiki?curid=2196787", "title": "MWe", "text": ""}
{"id": "2196791", "revid": "21628546", "url": "https://it.wikipedia.org/wiki?curid=2196791", "title": "Andrea Fortebraccio", "text": ""}
{"id": "2196792", "revid": "80339", "url": "https://it.wikipedia.org/wiki?curid=2196792", "title": "Makha\u010dkala", "text": ""}
{"id": "2196801", "revid": "131358", "url": "https://it.wikipedia.org/wiki?curid=2196801", "title": "An\u017ei Makha\u010dkala", "text": ""}
{"id": "2196803", "revid": "80339", "url": "https://it.wikipedia.org/wiki?curid=2196803", "title": "Verkhneural'sk", "text": ""}
{"id": "2196805", "revid": "110157", "url": "https://it.wikipedia.org/wiki?curid=2196805", "title": "Black Celebration Tour", "text": "Il Black Celebration Tour \u00e8 stato un tour musicale della band britannica Depeche Mode intrapreso durante il 1986, per promuovere il quinto album in studio del gruppo \"Black Celebration\". \nDescrizione.\nIn questo tour la band si \u00e8 spostata per la maggior parte nei palasport, anfiteatri e piccoli stadi europei e americani."}
{"id": "2196806", "revid": "131358", "url": "https://it.wikipedia.org/wiki?curid=2196806", "title": "Nosta Novotroitsk", "text": ""}
{"id": "2196807", "revid": "110157", "url": "https://it.wikipedia.org/wiki?curid=2196807", "title": "The Exciter Tour", "text": "L'Exciter Tour \u00e8 stato un tour musicale della band inglese Depeche Mode intrapreso nel 2001 per promuovere il decimo album in studio del gruppo \"Exciter\"."}
{"id": "2196811", "revid": "198277", "url": "https://it.wikipedia.org/wiki?curid=2196811", "title": "Alexandra", "text": ""}
{"id": "2196812", "revid": "1418004", "url": "https://it.wikipedia.org/wiki?curid=2196812", "title": "Mongane Wally Serote", "text": "Biografia.\nSerote nacque a Sophiatown, una township dell'area di Johannesburg. Studi\u00f2 ad Alexandra (nel Gauteng), nel Lesotho e a Soweto. Mentre frequentava le scuole superiori a Soweto entr\u00f2 in contatto con il movimento di lotta all'apartheid, e in particolare con la Black Consciousness. In questo periodo inizi\u00f2 a comporre poesie su temi legati all'attivismo politico, allo sviluppo dell'identit\u00e0 nera, e alla resistenza anche violenta all'oppressione del popolo africano da parte del governo dei bianchi. Nel 1969 venne arrestato in base alle disposizioni del decreto noto come Terrorism Act; rimase in carcere per nove mesi, per essere poi rilasciato senza accuse. \nLe sue opere, inizialmente pubblicate da riviste letterarie, furono raccolte nel 1972 nella sua prima antologia, \"Yakhal'Inkomo\". Nel 1973 vinse il premio per la poesia . \nDopo il carcere si trasfer\u00ec a New York, dove riprese gli studi laureandosi alla Columbia University nel 1979. Dopo la laurea inizi\u00f2 a lavorare per conto dell'African National Congress (ANC) di Nelson Mandela, prima a Gaborone (Botswana) e poi a Londra.\nDopo la caduta dell'apartheid entr\u00f2 nel comitato per l'arte e la cultura del governo sudafricano. Attualmente \u00e8 direttore del Freedom Park di Pretoria, un parco dedicato alla cultura sudafricana. "}
{"id": "2196813", "revid": "115175610", "url": "https://it.wikipedia.org/wiki?curid=2196813", "title": "Dirck Volckertszoon Coornhert", "text": "Biografia.\nDirck Volkertszoon Coornhert nacque ad Amsterdam. Dopo aver viaggiato in Spagna e in Italia, si stabil\u00ec ad Haarlem. I suoi genitori non erano d'accordo con la sua scelta di sposare Cornelia (Neeltje) Simons e per questo lo diseredarono. Per molti anni Coornhert si guadagn\u00f2 da vivere come incisore. Realizz\u00f2 molte incisioni pregevoli e furono suoi allievi Cornelis Cort e Hendrick Goltzius. Praticava la scherma, suonava il flauto e il liuto, scriveva poesie (alcuni lo ritengono autore dell'inno nazionale olandese, Het Wilhelmus). Fu anche drammaturgo. In tarda et\u00e0 impar\u00f2 il latino per poter leggere in lingua gli scritti dei Padri della Chiesa e cos\u00ec pot\u00e9 tradurre dal latino l'Odissea (originariamente scritta in greco).\nIn seguito divent\u00f2 notaio e nel 1564 fu segretario del Collegio di borgomastri di Haarlem. Conobbe il principe Guglielmo d'Orange, che guid\u00f2 la rivolta contro Filippo II. Questa amicizia lo rese un uomo inviso e sospetto. Dopo la \"Beeldenstorm\" (\"furia iconoclasta\") fu processato dal Consiglio dei torbidi (tribunale speciale istituito dal duca d'Alba per punire i rivoltosi) e imprigionato nel carcere Gevangenpoort dell'Aia fino al 1567. Nel 1568 fugg\u00ec in Germania, da dove torn\u00f2 nel 1573. Ricopr\u00ec per tre mesi la carica di segretario degli Stati di Olanda e Frisia Occidentale e poi dovette fuggire di nuovo in Germania. L\u00ec visse in esilio per dieci anni, quindi torn\u00f2 ad Haarlem, dove per molti anni esercit\u00f2 la professione di notaio.\nI suoi molti scritti nel campo della teologia, della morale, del diritto penale e pubblico sono scritti in olandese invece che in latino. In questo modo Coornhert ha contribuito molto all'arricchimento e al miglioramento della lingua olandese. Per\u00f2 per questo motivo \u00e8 meno conosciuto a livello internazionale rispetto a Erasmo da Rotterdam, con il quale Coornhert pu\u00f2 competere in importanza.\nCoornhert pu\u00f2 essere considerato un importante, anche se sottovalutato, versatile, illuminato, tollerante pensatore umanista e saggista. Poteva lavorare dalle 4 della mattina alle 10 di sera all'enorme quantit\u00e0 delle sue pubblicazioni (libri, pamphlet, corrispondenza), tutti basati su studi approfonditi. Per lui dormire era solo un male necessario.\nCoornhert proveniva da una famiglia cattolica ma si opponeva con forza alle pratiche di persecuzione degli eretici. Dovette fuggire pi\u00f9 volte a causa della sua inclinazione anti-cattolica. Fu esiliato anche dalle autorit\u00e0 e dai pastori calvinisti. Verso la fine della sua vita fugg\u00ec da Delft a Gouda, dove c'era un governo pi\u00f9 tollerante, con conseguente libert\u00e0 di stampa e una predicazione molto liberale dal pulpito della chiesa Sint-Janskerk. Lo stampatore di libri Jasper Trounay fu forse il motivo per cui Coornhert scelse Gouda, infatti Trounay aveva gi\u00e0 stampato alcuni suoi libri. Durante la sua permanenza a Gouda, Trounay stamp\u00f2 tutti i suoi libri e tutte le sue pubblicazioni. \nCoornhert influenz\u00f2 Guglielmo d'Orange, che condivideva le sue idee in materia di tolleranza religiosa e libert\u00e0 di culto.\nCoornhert mor\u00ec a Gouda il 29 ottobre 1590 e fu sepolto nella chiesa Sint-Janskerk. Sulla facciata del municipio di Gouda c'\u00e8 una lapida in sua memoria."}
{"id": "2196817", "revid": "14691", "url": "https://it.wikipedia.org/wiki?curid=2196817", "title": "Mongane Serote", "text": ""}
{"id": "2196820", "revid": "287204", "url": "https://it.wikipedia.org/wiki?curid=2196820", "title": "Rumpler", "text": "Aziende.\ne a Anton Rumpler:"}
{"id": "2196821", "revid": "14691", "url": "https://it.wikipedia.org/wiki?curid=2196821", "title": "Black Consciousness", "text": ""}
{"id": "2196824", "revid": "343906", "url": "https://it.wikipedia.org/wiki?curid=2196824", "title": "Thomas Lubanga Dyilo", "text": ""}
{"id": "2196834", "revid": "69505875", "url": "https://it.wikipedia.org/wiki?curid=2196834", "title": "Cemiterio do Morumbi", "text": ""}
{"id": "2196840", "revid": "709565", "url": "https://it.wikipedia.org/wiki?curid=2196840", "title": "American Rhapsody", "text": "American Rhapsody \u00e8 una composizione musicale scritta dal noto musicista John Serry (nacque con il nome di Giovanni Serrapica) per fisarmonica nel 1955. Il compositore fu ispirato dalle opere classiche per orchestra di George Gershwin insieme ai ritmi esotici sudamericani durante la composizione di quest'opera. Sintetizzando le tecniche compositive associate solitamente alla musica classica con quelle identificate dal jazz, questo pezzo si presta come affascinante esempio del genere sinfonico jazzistico avente la fisarmonica a bassi sciolti come solista. Rende inoltre omaggio alla musica sudamericana includendo un vivo ritmo Latin jazz/latino-americano nel secondo episodio \"Danza\". (Vedi \"Rapsodia in blu\")\nL'opera fu pubblicata nella sua versione originale per fisarmonica solista dall'Alpha Music Company nel 1957. Il compositore esord\u00ec il brano su fisarmonica a bassi sciolti in una serie di concerti ospitata dall'Orpheus Glee Club a Flushing, New York nel dicembre del 1963. Fu in seguito eseguita da uno studente del compositore (Joseph Nappi) per il primo concerto annuale dell'Associazione Fisarmonica di Long Island nel 1964 a New York. Fu infine trascritta per pianoforte solista dal compositore nel 2002. Quest'ultima versione viene di seguito descritta.\nStruttura.\nIl brano \u00e8 composto da quattro parti:\nComposizione.\nIntroduction and Blues.\nLa I Parte \u00e8 in Si bemolle con tempo 3/4 ed andamento Maestoso. L'incipit si presenta con ottave nel registro alto, subito imitate in maniera singolare dal basso diverse volte, conducendo alla sezione successiva \"Il Blues\", in 2/4 nella stessa chiave dell\"'Introduzione\", ma con andamento Andantino.\nQui il tema principale si sviluppa con calma in entrambi i registri. L'interludio seguente di entrambe le voci ha il suo culmine in un trillo e arpeggio \"A piacere\", come annota il compositore, ripetuti successivamente nel solo registro basso. A ci\u00f2 segue una serie di modulazioni cromatiche da Re diesis verso la chiave originale, Si bemolle. La sezione si conclude con una cascata di otto note, che nascondono le imitazioni del tema principale ripetute nel basso.\nLa Danza.\nLa seconda sezione del brano \u00e8 una \"Danza\" in Re maggiore con tempo 4/4 ed andamento Allegretto Ben Ritmato. Il compositore richiama espressamente i ritmi latini (ad esempio Bougoes o Maracas) come avviene nella forma orchestrale. La sezione apre con una linea melodica ostinata nel basso, sincopata con uno sviluppo nel registro alto. Ci\u00f2 culmina in una breve cadenza in chiave di Fa e l'inizio di una drammatica dissonanza per il climax. Segue una serie di sedici note frenetiche negli alti, che porta a modulazioni annotate Furioso prima della sezione successiva.\nIl Sogno.\nLa terza sezione \u00e8 una Andante Sostenuto, in chiave di Do maggiore e tempo 4/4. Rappresenta una mistica e tenera sintesi del tema principale \"Molto Legato\", accompagnata dal ritorno nella chiave di Fa maggiore. Conclude con una maestosa ripresa del tema in ottave che modula nella chiave di Do maggiore in Allegretto Scherzando.\nFinale: Il Risveglio.\nLa sezione finale \u00e8 inizialmente un Vivace in Do maggiore. Questa sezione vibrante apre con una serie dinamica di sedici note che conducono alla precedente chiave di Si bemolle. Qui il tema principale de \"La Danza\" \u00e8 ripreso maestosamente per una conclusione che culmina in un arpeggio finale verso il registro basso.\nSpartiti archiviati.\nUna copia di questa composizione \u00e8 stata archiviata per scopi di ricerca nella Biblioteca musicale di Sibley della facolt\u00e0 di Musica dell'Universit\u00e0 di Rochester, come parte del Ruth T. Watanabe Special Collections Department. I ricercatori possono contattare il bibliotecario e archivista delle raccolte speciali della biblioteca per l'accesso all'intera collezione di spartiti di John Serry"}
{"id": "2196843", "revid": "339392", "url": "https://it.wikipedia.org/wiki?curid=2196843", "title": "Aeronautica militare svedese", "text": ""}
{"id": "2196844", "revid": "110157", "url": "https://it.wikipedia.org/wiki?curid=2196844", "title": "Chiesa di San Nicolao (Mendrisio)", "text": "La chiesa-oratorio di San Nicolao \u00e8 un edificio religioso che si trova a Mendrisio, in Canton Ticino.\nStoria.\nL'edificio era anticamente intitolato a Santa Maria Liberatrice.\nDescrizione.\nLa chiesa si presenta con una pianta ad unica navata con volta a botte, suddivisa in due campate."}
{"id": "2196851", "revid": "726373", "url": "https://it.wikipedia.org/wiki?curid=2196851", "title": "Fiormuschiato", "text": "Fiormuschiato \u00e8 un romanzo di Brian Jacques uscito in inghilterra la prima volta nel 1988. La prima edizione in lingua italiana \u00e8 del 1997 a cura di Arnoldo Mondadori Editore, e conserva anche le originali illustrazioni di Gary Chalk. Il romanzo, scritto successivamente a Redwall, \u00e8 tuttavia un \"prequel\" che ci narra le avventure del topo guerriero Martino prima ancora che venisse eretta la famosa abbazia.\nTrama.\nGli abitanti del bosco di \"Fiormuschiato\", sono oppressi dalla tirannia di una stirpe di gatti selvatici, rappresentata dalla crudele \"Zarmina\", regina senza scrupoli ed assetata di potere. Capita per caso a Fiormuschiato in quel periodo un giovane topo girovago, che si unir\u00e0 ai ribelli del posto e, grazie alle sue impareggiabili doti di guerriero, e grazie ad una straordinaria spada forgiata apposta per lui dal signore della lontana rocca di \"Salamandastron\", riuscir\u00e0 a far cadere l'oppressione ed a far trionfare la fratellanza tra le creature viventi. Sulle rovine di quella che un tempo fu la rocca dei malvagi signori, verr\u00e0 eretta un'abbazia, tra le cui mura chiunque ne avesse bisogno potr\u00e0 trovare rifugio e protezione."}
{"id": "2196852", "revid": "116196495", "url": "https://it.wikipedia.org/wiki?curid=2196852", "title": "Vincolo archivistico", "text": "Il vincolo archivistico \u00e8 la caratteristica necessaria e fondamentale che, in archivistica, distingue un archivio da una semplice raccolta o da una collezione.\nIl vincolo \u00e8 un nesso che lega tra loro i documenti dell'archivio, presupponendo due caratteristiche fondamentali: la \"naturalit\u00e0\" e l'\"originariet\u00e0\". La presenza del vincolo garantisce che l'archivio rispecchi, in maniera organica e complessa, l'attivit\u00e0 del soggetto produttore e che ne conservi efficacemente la memoria. Ne deriva anche la concezione di archivio come \"complesso organico\".\nLe Caratteristiche.\nIl vincolo archivistico deve essere \"naturale\" , \"necessario\" (la sua presenza \u00e8 indispensabile) e non \"volontario\". Ci\u00f2 significa che durante la formazione dell'archivio i documenti (o altri oggetti) che lo compongono sono stati raccolti come frutto di un'attivit\u00e0 involontaria, non selezionata dal soggetto produttore. L'esempio classico \u00e8 quello di un carteggio di un ufficio, dove compaiono sia lettere in entrata che in uscita, che non dipendono solo dal soggetto produttore, ma anche da uno o pi\u00f9 soggetti esterni.\nIl vincolo viene a mancare quando su questi documenti viene fatta una scelta di tipo volontario, ad esempio tenendo solo i carteggi riguardo a un determinato argomento: invece di archivio si parla allora di \"raccolta\" di carte.\nIl vincolo \"volontario\", che \u00e8 opposto a quello \"naturale\", \u00e8 tipico di altri beni culturali, quali le biblioteche, le raccolte dei musei, le collezioni, dove i beni sono stati riuniti in base a precise scelte volontarie, mai casuali.\nPossono esistere casi dubbi di archivi nei quali non si sia sicuri della presenza vincolo naturale (\"archivi apparenti\"), ad esempio un archivio disperso e poi ricostituito da un ente o un collezionista acquistando sul mercato i vari pezzi. Molto spesso in questi casi ci si trova davanti a un \"vincolo volontario mascherato\", poich\u00e9 la raccolta volontaria di documenti opera praticamente sempre una selezione (sia essa legata al prezzo, alla reperibilit\u00e0, allo stato di conservazione...).\nNaturalmente non \u00e8 considerata lesiva al vincolo naturale la normale operazione di scarto sugli archivi di deposito (eliminazione dei doppioni, degli elementi secondari, ecc.), per lo meno quando essa viene fatta secondo giuste procedure. \nSecondo Antonio Romiti, \u00e8 possibile individuare e riscontrare quattro momenti del vincolo (tutti coesistenti)\nAttenzione: non si tratta di quattro vincoli separati, ma di un vincolo a cui rivolgersi secondo l'una o l'altra sfaccettatura a seconda delle reali necessit\u00e0. Per tale \"trasformismo\" , Romiti definisce il vincolo come \"\"Polimorfo\"\" \nAltra caratteristica fondamentale del vincolo \u00e8 il carattere di originario\nL'aggettivo \"originario\" significa che un archivio \u00e8 nato dotato di vincolo naturale, cio\u00e8 \u00e8 nato come raccolta completa e involontaria. Ci\u00f2 \u00e8 un'altra caratteristica fondamentale, perch\u00e9 anche quando il vincolo naturale viene in seguito a perdersi (ad esempio per un depauperamento in seguito alla distruzione o alla dispersione di una parte delle carte), quello che rimane pu\u00f2 sempre definirsi \"archivio\", poich\u00e9 si ha la consapevolezza che \u00e8 stato creato con procedure corrette. In altre parole quando un archivio nasce col vincolo naturale, anche la parziale perdita di documentazione (e quindi la rottura del vincolo naturale stesso) non degrada lo status di archivio.\nIn tal caso si parla almeno di \"archivio improprio\". Naturalmente c'\u00e8 un limite: la perdita deve essere parziale e non totale e non deve sussistere il caso della ricostruzione volontaria ad opera di soggetti estranei (la \"collezione\", come esemplificato nel paragrafo precedente).\nVincolo e informatica.\nL'applicazione delle tecnologie informatiche all'archivistica, se non condotta facendo attenzione a mantenere i legami dei documenti col momento e la struttura amministrativa che li ha prodotti, pu\u00f2 mettere a rischio il vincolo archivistico, azzerando quelle reciproche relazioni tra i documenti che sono alla base di un archivio. Tradizionalmente infatti le relazioni tra i documenti di un archivio sono stabili e non arbitrarie, poich\u00e9 conseguenza della naturale sedimentazione durante lo svolgimento dell'attivit\u00e0 del soggetto produttore (sebbene legate a determinate regole di organizzazione e funzionalit\u00e0). Un foglio elettronico di testo o altro pu\u00f2 essere richiamato con grande velocit\u00e0 secondo una serie pressoch\u00e9 infinita di chiavi di ricerca, ma deve sempre essere possibile trovarlo anche seguendo l'ordine \"tradizionale\", per non perdere i legami originari con le altre carte e non diventare una sorta di molecola persa in un universo che potrebbe definirsi \"liquido\". Anche perch\u00e9 nel futuro potrebbe diventare impossibile per gli studiosi risalire alle azioni, i tempi e le situazioni organizzative che avevano prodotto un tale documento.\nLa necessit\u00e0 di mantenere la struttura di un archivio nel tempo ha come conseguenza il dover fissare una struttura, che deve essere tenuta presente in sede di programmazione di strumenti informatici per l'archivistica (come il protocollo elettronico, gli strumenti automatici di classificazione e fascicolazione o il salvataggio digitale dei documenti)."}
{"id": "2196853", "revid": "729019", "url": "https://it.wikipedia.org/wiki?curid=2196853", "title": "Fukumibari", "text": "I erano una arma utilizzata dai ninja del Giappone medievale. Erano piccoli aghi metallici che si nascondevano nella bocca del ninja, che venivano sputati in faccia all'avversario nella mischia."}
{"id": "2196866", "revid": "767487", "url": "https://it.wikipedia.org/wiki?curid=2196866", "title": "Elle Milano", "text": "Gli Elle Milano sono stati un gruppo alternative rock di Brighton (Inghilterra), costituita da quattro elementi.\nLa band era conosciuta per avere un grande catalogo di canzoni, di cui la maggior parte disponibile online.\nIl 27 ottobre 2008 il gruppo si sciolse, un mese dopo aver cancellato una serie di concerti tra fine settembre e inizio ottobre."}
{"id": "2196873", "revid": "767487", "url": "https://it.wikipedia.org/wiki?curid=2196873", "title": "Sophiatown", "text": "Sophiatown (), nota colloquialmente anche come Sof'town o Kofifi, e per qualche tempo ribattezzata Triomf, \u00e8 un sobborgo di Johannesburg, in Sudafrica. La sua storia \u00e8 strettamente legata a quella di Soweto e alle vicende della lotta all'apartheid.\nStoria.\nSophiatown venne fondata nel 1899, originariamente come insediamento abitato da bianchi. Nei primi decenni del XX secolo, in seguito alle prime leggi razziali del governo, Sophiatown rimase una delle poche aree intorno a Johannesburg (insieme ad Alexandra, Martindale e Newclare) dove i non bianchi potevano acquistare terra, e si trasform\u00f2 rapidamente in una \"township\".\nDopo la prima guerra mondiale la popolazione di Sophiatown crebbe rapidamente, accogliendo molti neri che nel frattempo stavano venendo allontanati dal centro di Johannesburg dalle autorit\u00e0. Vi si svilupparono attivit\u00e0 commerciali locali, principalmente legate alla produzione di birra. La popolazione del sobborgo aument\u00f2 ulteriormente dopo la seconda guerra mondiale.\nNegli anni quaranta e cinquanta divenne uno dei centri dell'arte, della politica e in generale della cultura nera sudafricana. A Sophiatown si trovavano tra l'altro due cinema, uno dei quali era anche adibito a spettacoli di musica dal vivo; qui acquisirono la loro popolarit\u00e0 i Jazz Epistles, il gruppo musicale di Hugh Masekela.\nNel 1953, in seguito al decreto noto come Group Areas Act (con cui si stabiliva che i diversi gruppi etnici del Sudafrica dovessero abitare in regioni geograficamente distinte), il governo stabil\u00ec che la popolazione di Sophiatown, etnicamente mista, dovesse essere trasferita. La decisione diede origine a una battaglia civile e legale; si schierarono contro il trasferimento, tra gli altri, Nelson Mandela e l'African National Congress, padre Trevor Huddleston, Helen Joseph e Ruth First. Il 9 febbraio 1955 la polizia entr\u00f2 a Sophiatown a bordo di veicoli corazzati e sgomber\u00f2 il sobborgo, trasferendo le persone e le loro propriet\u00e0 nella zona di Meadowlands, oggi parte di Soweto. Nel 1963 i bulldozer spianarono gli edifici rimasti a Sophiatown (esclusa la chiesa anglicana); al loro posto venne edificato un nuovo sobborgo, questa volta destinato ai bianchi, chiamato Triomf (\"trionfo\" in afrikaans).\nDopo la fine dell'apartheid il governo di Mandela decise di restituire a Sophiatown l'antico nome, che torn\u00f2 in vigore nel 2006."}
{"id": "2196874", "revid": "31886", "url": "https://it.wikipedia.org/wiki?curid=2196874", "title": "Giuseppe Maria Ruffo", "text": "Biografia.\nAppartenente alla casata dei \"Duchi della Bagnara\", fu per quasi nove anni vescovo di Lecce dal 23 maggio 1735 al 3 febbraio 1744. Successivamente, per la rinuncia di Mondilio Orsini, divenne arcivescovo di Capua in data 2 febbraio 1744 e si insedi\u00f2 nella citt\u00e0 il luned\u00ec santo dello stesso anno. Nel Palazzo arcivescovile di Capua eresse una cattedra di Dogmatica-Scolastica e accentr\u00f2 tutte le scuole cattoliche nello stesso palazzo episcopale che poi spost\u00f2 tutte nel \"Seminarium Campanum\", il Seminario Arcivescovile di Capua. Si occup\u00f2 anche del restauro e dell'ammodernamento del Palazzo episcopale. Nel 1746 cominci\u00f2 la Visita Pastorale dell'Arcidiocesi, che non termin\u00f2 mai a causa della sua salute cagionevole. Per la maggior parte del suo episcopato risiedette nella citt\u00e0 di Napoli, mentre si trattenne rare volte a Capua, se non per qualche mese, senza visitare mai la propria diocesi. Il suo episcopato a Capua dur\u00f2 circa un decennio durante il quale pat\u00ec gravi problemi di salute che pi\u00f9 volte lo portarono vicino alla morte, che infine sopraggiunse il 19 marzo 1754, all'et\u00e0 di 58 anni. Alla sua morte, lasci\u00f2 tutta la sua eredit\u00e0 alla Cattedrale e all'Arcidiocesi di Capua, tra cui reliquiari argentei di inestimabile valore.\nA lui risale la costruzione dei busti reliquiari dei Santi Patroni di Capua, alcuni di questi conservati nel Tesoro della Cattedrale. Commission\u00f2 i busti dell'Immacolata, di San Giuseppe, San Francesco di Paola, San Vincenzo Ferreri, Sant'Antonio di Padova e dei Santi Apostoli Pietro e Paolo\nGenealogia episcopale.\nLa genealogia episcopale \u00e8:"}
{"id": "2196881", "revid": "697352", "url": "https://it.wikipedia.org/wiki?curid=2196881", "title": "Milo Coretti", "text": ""}
{"id": "2196883", "revid": "365417", "url": "https://it.wikipedia.org/wiki?curid=2196883", "title": "Da Bootsleg", "text": "\"Da bootsleg\" \u00e8 un EP uscito nel 2005 che vede collaborare il rapper varesino Palla, Asher Kuno e il dj svizzero S.I.D..\nIl trio collaborer\u00e0 ancora per una traccia di \"126 Libbre\", disco d'esordio dei Pesi Piuma, e per una traccia della compilation \"Street Flava 3rd Avenue\", edita da R.I.N. (Radio Italia Network)."}
{"id": "2196896", "revid": "110157", "url": "https://it.wikipedia.org/wiki?curid=2196896", "title": "Stella pre-degenere", "text": "Una stella pre-degenere, nota anche come stella PG 1159 dalla stella prototipo, \u00e8 una stella con un'atmosfera quasi priva di idrogeno in una fase di transizione fra una stella centrale di una nebulosa planetaria ed una calda nana bianca. Queste stelle sono molto calde, con una temperatura superficiale compresa fra i 75.000 K e 200.000 K e sono caratterizzate da un'atmosfera con poco idrogeno e linee di assorbimento dell'elio, del carbonio e dell'ossigeno; la loro gravit\u00e0 superficiale \u00e8 tipicamente compresa fra 104 e 106 m/s\u00b2. Alcune stelle di questa classe sono ancora nella fase di fusione dell'elio.. Queste stelle sono anche chiamate \"PG 1159\" dal nome della stella prototipo, PG 1159-035; questa stella, scoperta dal monitoraggio Palomar-Green degli oggetti con eccesso di radiazione ultravioletta \u00e8 la prima stella di questa classe ad essere scoperta.\nSi crede che la composizione atmosferica delle stelle pre-degeneri sia esotica poich\u00e9, dopo aver lasciato il ramo asintotico delle giganti, hanno ripreso a fondere l'elio; come risultato, l'atmosfera di una stella di questa classe \u00e8 una mistura di materia che si trovava fra l'involucro di idrogeno in fusione e dell'elio in fusione della stella gigante progenitrice. Si crede che possano perdere massa, raffreddarsi e diventare delle nane bianche di tipo DO.\nAlcune di queste stelle possiedono una luminosit\u00e0 variabile; l'ampiezza delle escursioni varia leggermente (5\u201310%) a causa delle loro pulsazioni di onde di gravit\u00e0 non radiali. Il periodo tipico \u00e8 tra 300 e 3000 secondi. La prima stella conosciuta di questo tipo di variabile \u00e8 la stessa PG 1159-035, che fu scoperta variare nel 1979, e le fu poi assegnata, nel 1985, la sigla di variabile \"GW Vir\". Queste stelle sono chiamate anche variabili GW Vir e possono essere considerate parte delle stelle DOV e PNNV., \u00a7 1.1;"}
{"id": "2196902", "revid": "1573940", "url": "https://it.wikipedia.org/wiki?curid=2196902", "title": "Dinomyrmex gigas", "text": "Dinomyrmex gigas () \u00e8 una formica appartenente alla sottofamiglia Formicinae. \u00c8 l'unica specie del genere Dinomyrmex.\nDescrizione.\nSono formate da tre segmenti ben riconoscibili: testa, torace e addome. La testa \u00e8 pi\u00f9 stretta nella parte anteriore che in quella posteriore, dando al capo una forma triangolare. \nDistribuzione e habitat.\nLa specie si trova nelle foreste tropicali di Brunei, Indonesia, Malaysia e Singapore."}
{"id": "2196908", "revid": "1982", "url": "https://it.wikipedia.org/wiki?curid=2196908", "title": "Italo-peruani", "text": ""}
{"id": "2196910", "revid": "122936396", "url": "https://it.wikipedia.org/wiki?curid=2196910", "title": "Fahad Al-Ahmed Al-Jaber Al-Sabah", "text": "Biografia.\nPur avendo rivestito diversi ruoli di prim'ordine nelle federazioni sportive nazionali e continentali, balz\u00f2 agli onori delle cronache per un fatto singolare. Ai Mondiali del 1982, durante la partita Francia-Kuwait, scese in campo a seguito della rete del 4-1 segnata dal transalpino Alain Giresse minacciando di ritirare la squadra qualora la marcatura, giudicata da lui irregolare (i giocatori sostengono di essersi fermati dopo avere sentito un fischio), fosse stata concessa. L'arbitro Miroslav Stupar decise di annullare il gol (anche se il match fin\u00ec lo stesso 4-1 per i \"galletti\") ma l'immagine del Kuwait venne compromessa da questo clamoroso gesto: il \"Times\" ha inserito il gesto di Al-Sabah in nona posizione nella classifica delle dieci vergogne nella storia dei mondiali.\nMorte.\nAl-Sabah mor\u00ec nell'agosto del 1990 durante l'invasione irachena del Kuwait. L'Iraq invase il piccolo emirato prendendo i kuwaitiani completamente di sorpresa, iniziando l'attacco alle due di notte del 2 agosto. Secondo le fonti ufficiali, prese parte, rimanendo ucciso, alla battaglia del palazzo Dasman, combattuta dalle prime ore dell'invasione presso la residenza ufficiale del fratellastro emiro Jaber III Al Ahmad al-Jaber Al Sabah, il capo dello stato kuwaitiano fuggito nel frattempo all'estero.\n, Fahad Al-Sabah tent\u00f2 la fuga imbarcandosi sul volo British Airways Flight 149A. Si trattava di un volo tra Londra e Kuala Lumpur, atterrato secondo programma alle 8 della mattina all'Aeroporto Internazionale del Kuwait per effettuare rifornimento, poche ore dopo l'inizio dell'invasione e di fatto l'ultima possibilit\u00e0 per fuggire dal paese con un aereo di linea. L'aereo non giunse mai a destinazione, in quanto le truppe irachene occuparono l'aeroporto e catturarono passeggeri e equipaggio con lo scopo di trasformarli in scudi umani. In questa versione dei fatti, il membro della famiglia reale venne riconosciuto e ucciso sul posto dai soldati occupanti, mentre gli altri ostaggi vennero trasferiti a Baghdad.\nIl corpo venne esposto su di un carro armato e mostrato per le vie di Madinat al-Kuwait. In seguito venne sepolto dagli occupanti sotto il nome \"Abdullah Al-Masri\" nel tentativo di non far rintracciare le spoglie."}
{"id": "2196913", "revid": "123440639", "url": "https://it.wikipedia.org/wiki?curid=2196913", "title": "Fingertips", "text": "Fingertips \u00e8 una canzone del 1963 registrata dal vivo da \"Little\" Stevie Wonder per l'etichetta Tamla e scritto da Henry Cosby e Clarence Paul.\nFu il primo successo per Stevie Wonder, che raggiunse la vetta della \"Billboard Hot 100\" il 22 giugno 1963 per tre settimane e quella della classifica R&amp;B."}
{"id": "2196914", "revid": "767487", "url": "https://it.wikipedia.org/wiki?curid=2196914", "title": "Maramag", "text": "Maramag \u00e8 una municipalit\u00e0 di Prima classe delle Filippine, situata nella Provincia di Bukidnon, nella Regione del Mindanao Settentrionale.\nMaramag \u00e8 formata da 20 baranggay:"}
{"id": "2196915", "revid": "124123", "url": "https://it.wikipedia.org/wiki?curid=2196915", "title": "Pio Tuia", "text": "\u00c8 il \"faipule\" (capovillaggio) di Nukunonu oltre che ex \"Ulu o Tokelau\" (capo del governo di Tokelau) per cinque volte (la carica di \"Ulu o Tokelau\" viene ricoperta a rotazione annuale dai capivillaggio dei tre atolli, che a loro volta sono eletti con un mandato triennale)."}
{"id": "2196920", "revid": "298229", "url": "https://it.wikipedia.org/wiki?curid=2196920", "title": "Nuoto ai VII Giochi panamericani", "text": "Il nuoto ai Giochi panamericani 1975 ha visto lo svolgimento di 29 gare, 15 maschili e 14 femminili."}
{"id": "2196922", "revid": "767487", "url": "https://it.wikipedia.org/wiki?curid=2196922", "title": "Pangantucan", "text": "Pangantucan \u00e8 una municipalit\u00e0 di Terza classe delle Filippine, situata nella Provincia di Bukidnon, nella Regione del Mindanao Settentrionale.\nPangantucan \u00e8 formata da 19 baranggay:"}
{"id": "2196927", "revid": "123440644", "url": "https://it.wikipedia.org/wiki?curid=2196927", "title": "Uptight (Everything's Alright)", "text": "Uptight (Everything's Alright) \u00e8 una canzone del 1965 registrata da \"Little\" Stevie Wonder per l'etichetta Tamla e scritta da Stevie Wonder\nIvy Hunter, Sylvia Moy, Henry Cosby. Fu estratta come primo singolo dall'album \"Up-Tight\"\nRappresent\u00f2 il secondo singolo di Stevie Wonder ad ottenere la prima posizione nella \"Billboard R&amp;B Chart\" (oltre che la terza nella \"Pop Chart\"), ed il primo ad entrare in una classifica al di fuori degli Stati Uniti. \"Uptight (Everything's Alright)\" infatti alla quattordicesima posizione della classifica dei singoli inglese nel febbraio 1966."}
{"id": "2196931", "revid": "729019", "url": "https://it.wikipedia.org/wiki?curid=2196931", "title": "Quezon (Bukidnon)", "text": "Quezon \u00e8 una municipalit\u00e0 di Prima classe delle Filippine, situata nella Provincia di Bukidnon, nella Regione del Mindanao Settentrionale.\nQuezon \u00e8 formata da 31 baranggay:"}
{"id": "2196933", "revid": "125063305", "url": "https://it.wikipedia.org/wiki?curid=2196933", "title": "Fontanot", "text": "La famiglia Fontanot \u00e8 stata una nota famiglia di antifascisti, comunisti e partigiani di origine muggesana, poi anche triestina e monfalconese (con un ramo italo-francese), che pag\u00f2 molto duramente la propria scelta politica e militare.\nFra i componenti della famiglia si annoverano: Vinicio, Giovanni, Giacomo, Giuseppe, Giacomo (nipote di Giacomo e figlio di Giuseppe), Armido, Licio, i due fratelli ed il cugino di Nerina, Elsa, Ribella, Spartaco Romano, cugino di Vinicio, Lisa, moglie di Armido, e Giovanna moglie di Vinicio, anch'esse attive militanti comuniste.\nPremessa.\nLa storia della Resistenza tradizionale d\u00e0, come riferimento iniziale, i giorni immediatamente successivi all'Armistizio di Cassibile stipulato fra il regno d'Italia e gli Alleati l'8 settembre 1943. Tale datazione pu\u00f2 considerarsi valida in linea di massima, ma non per il Friuli-Venezia Giulia, dove la Resistenza armata ebbe inizio nel 1942 con una serie di azioni di guerriglia (fra cui quelle di Stojan Furlan). La spinta antifascista nelle zone operaie non si era esaurita negli anni venti del Novecento ed era rimasta come \"un fuoco sotto la cenere\". Il consenso ottenuto dal fascismo negli anni trenta con l'illusione dell'impero ed il relativo appoggio, o indifferenza, popolare, aveva viepi\u00f9 permesso l'incarcerazione ed il confino di gran parte degli antifascisti senza \"colpo ferire\", ma coloro che non erano stati presi pur essendo in numero ridotto, erano molto attivi.Alcune zone operaie italiane erano ancora \"roccaforti silenti\" di frange comuniste, socialiste ed anarchiche che mantenevano embrioni di organizzazioni clandestine. Fra queste ultime va citato il caso, in Liguria, di Sestri Ponente in cui cellule organizzative si erano gi\u00e0 strutturate nel 1942 e quello di Monfalcone, in Friuli-Venezia Giulia, dove era iniziata a strutturarsi la resistenza politica al fascismo grazie ai cantieri navali e a una conseguente forte concentrazione di classe operaia. Grazie a questa industria, Monfalcone, da piccolo villaggio, era diventato un grosso borgo operaio con pi\u00f9 di diciannovemila abitanti attorno alla met\u00e0 degli anni trenta presentando forti analogie con Sestri Ponente, anch'essa contraddistinta dalla presenza di cantieri e fabbriche dell'indotto.Anche Ronchi dei Legionari contava in quel periodo circa ottomila abitanti e una crescita simile avevano avuto i paesini limitrofi. Vi era stata quindi una forte proletarizzazione di strati contadini che portava ad avere un rapporto con lo sviluppo politico nazionale ben differente dal periodo precedente. Il cantiere e/o la fabbrica divenne luogo di presa di coscienza sindacale e di classe. Nel monfalconese e zone limitrofe, pertanto, gi\u00e0 durante gli anni del cosiddetto \"consenso\" nei confronti del regime fascista, operai in massima parte comunisti e socialisti distribuivano manifestini contro la guerra d'Etiopia (1935) e due anni pi\u00f9 tardi, nel 1937, fecero innalzare nel cielo un pallone aerostatico che portava ben visibile la scritta \"Viva l'URSS. Morte ai criminali fascisti\".In quel periodo gli operai delle suddette zone costituirono un'organizzazione denominata \"Soccorso Rosso\", che raccoglieva fondi per dar aiuto alle famiglie degli antifascisti arrestati, impiantando persino una tipografia clandestina per la stampa del giornale \"L'Avanti\", mentre le riunioni si tenevano direttamente nelle case delle famiglie operaie. \u00c8 in questa situazione che intere famiglie passarono alla lotta antifascista, prima politica, e, non appena possibile, armata. Fra queste ultime ricordiamo la famiglia Marvin, la famiglia Visintin e la famiglia Fontanot.\nLa famiglia.\n Ondina Peteani, amica di Nerina Fontanot, del ramo francese dei Fontanot, con due fratelli morti combattendo con i maquis, ebbe una vita intimamente legata a quella della famiglia Fontanot. Ondina fu una celebre staffetta partigiana della Brigata Proletaria, fra i cui comandanti c'era anche Vinicio Fontanot.\nIn seguito fu dato il nome di Brigata Garibaldi Fontanot ad una brigata partigiana italiana, formata essenzialmente da comunisti che successivamente conflu\u00ec nel VII Korpus sloveno che operava militarmente nella provincia di Lubiana.\nGiovanni Fontanot.\nNato a Muggia (Trieste), il 10 gennaio 1873, morto nel campo di concentramento di Dachau il 6 marzo 1944.\nFu cugino di Giacomo e Giuseppe Fontanot, i due fratelli antifascisti che ripararono in Francia negli anni venti, mentre Giovanni, rimasto in Italia sub\u00ec il carcere. Dopo l'8 settembre 1943 Giovanni, ormai settantenne, prese parte alla Resistenza armata friulana. Venne catturato pochi mesi dopo dai germanici a Pozzuolo del Friuli e deportato a Dachau. Data anche l'et\u00e0 non pot\u00e9 resiste per lungo tempo al regime criminale di trattamento del campo. Due figli, Licio e Armido, nel frattempo caddero combattendo nella Resistenza. Fra i suoi figli si salv\u00f2 solo Vinicio Fontanot che sar\u00e0 il comandante del 3\u00ba Battaglione della Brigata Proletaria, con il nome di battaglia di \"Petronio\".\nGiacomo Fontanot.\nFiglio di Giuseppe Fontanot e nipote di Giacomo Fontanot nacque in Francia nel 1927 e venne fucilato a Saint-Sauant nel 1944.\nGiuseppe aveva dovuto abbandonare nel 1923 Ronchi dei Legionari, dove abitava col fratello Giacomo, antifascista ed esule in Francia con la moglie ed il figlio di nome Nerone. Giacomo e Giuseppe divennero militanti del Partito Comunista Francese ed all'inizio della seconda guerra mondiale vennero internati a Gurs da cui riuscirono a fuggire nel 1942. Furono catturati nuovamente in quello stesso anno per aver partecipato ad una manifestazione commemorativa del 150\u00ba anniversario della vittoria dei rivoluzionari a Valmy. Anche il giovane Giacomo venne recluso nel campo di Tourelles, assieme al padre Giuseppe ed allo zio Giacomo, venendo successivamente trasferito al campo di Rouill\u00e9. Qui venne liberato dai maquis ai quali si un\u00ec. Partecip\u00f2 ad una cruenta azione contro i nazifascisti nella foresta di Saint-Sauant: dopo tre ore di aspri combattimenti venne catturato e fucilato sul posto.\nLicio Fontanot.\nNacque a Fiume nel 1912 e mor\u00ec a Palmanova nell'agosto 1944. Figlio di Giovanni Fontanot, entr\u00f2, dopo l'8 settembre 1943, nella Resistenza assieme al fratello maggiore Armido, assumendo il grado di comandante della Brigata GAP della Divisione Garibaldi Friuli. Conosciuto con il nome di battaglia di \"Bruno\", nel luglio del 1944 venne riconosciuto da un manipolo di fascisti e quando gi\u00e0 era riuscito a sfuggire alla cattura in sella a una bicicletta, si trov\u00f2 innanzi a un gruppo di SS che gli sbarrarono la strada per il ponte di Pieris, nei pressi di Gorizia. Ingaggiato uno scontro a fuoco con i militi tedeschi, si tuff\u00f2 ferito nell'Isonzo mettendosi in salvo e riprendendo il proprio posto nella lotta partigiana. Catturato nell'agosto del 1944 nel corso di un rastrellamento, temendo di non resistere alle torture cui sar\u00e0 sottoposto dai nazifascisti per estorcergli informazioni, prefer\u00ec impiccarsi nella caserma \"Piave\" di Palmanova dove era detenuto. Circa quattro mesi prima, il fratello maggiore Armido moriva vilmente assassinato da fascisti.\nArmido Fontanot.\nNato a Trieste il 28 febbraio 1900 e morto a Cepletischis (Udine) il 27 o 28 giugno 1944, operaio. Fratello maggiore di Licio, subito dopo l'8 settembre 1943 entr\u00f2 nella Resistenza friulana. Fu uno dei primi combattenti antifascisti insieme a Stojan Furlan, Carlo M\u00e0slo e Giovanni Pezza. Divenuto commissario di battaglione della Brigata Garibaldi Trieste, con il nome di battaglia di \"Spartaco\", partecip\u00f2 a numerose azioni dando prova di grande coraggio. Fra queste ricordiamo l'attacco del 24 maggio 1944, che \"Spartaco\" ed i partigiani da lui guidati effettuarono contro il presidio degli alpini repubblichini alloggiati nella scuola di Dornberk (Montespino) nei pressi di Nova Gorica, attaccando allo stesso tempo anche i presidi del Molino alle pendici del monte Tabor e quello posizionato in prossimit\u00e0 del ponte di Sassetto. Furono uccisi diversi fascisti soldati dell Repubblica Sociale mentre altri riuscirono a fuggire, ed 87 chiesero la resa. La maggior parte dei repubblichini catturati espressero la volont\u00e0 di arruolarsi fra le file della Resistenza. \"Spartaco\" dovette indagare sulla buona fede di questi ultimi e provvedere alla loro preparazione militare. Il 26 giugno, con l'approvazione del comando della brigata, li radun\u00f2 per condurli nel Collio, dove le bande partigiane che operavano in zona avevano urgente bisogno di uomini da arruolare. Il sottotenente Giobatta Brandoni di Buia (Udine), con Michele Gervasoni di Udine e Pietro Castellini di Tarcento pugnalarono nel sonno \"Spartaco\", che si era fidato di loro, prima di arrivare al Collio per poi raggiungere un distaccamento tedesco. La maggioranza degli altri repubblichini fugg\u00ec per paura che i traditori li vendessero ai tedeschi ma otto di essi si allontanarono autonomamente raggiungendo la banda partigiana di destinazione. Dopo la Liberazione la Corte d'Assise straordinaria di Udine emise condanne di 13 anni per il sottotenente Brandoni, di 7 anni per il Gervasoni e di 9 anni per il Castellini che venne processato in contumacia: nessuno scont\u00f2 la pena grazie all'amnistia Togliatti.\nVinicio Fontanot.\nNato nel 1913, assieme a Camillo Donda, Ferdinando Marega e Giordano Tomasig, Vinicio fu uno dei comandanti della Brigata Proletaria. All'et\u00e0 di 23 anni assunse di fatto il comando del 3\u00ba Battaglione di tale brigata, con il nome di battaglia di \"Petronio\". Distintosi per il proprio coraggio contro forze di gran lunga superiori, nel corso di tale battaglia, partecip\u00f2 successivamente con i suoi uomini a molti scontri con le SS della Divisione Hermann G\u00f6ring e altre unit\u00e0 inquadrate nella Wehrmacht. Quattordici anni dopo la Liberazione venne ingiustamente denunciato per aver ucciso un fascista repubblichino a scopo di rapina. Arrestato col cugino Spartaco Romano, vennero comunque assolti con formula piena dall'ANPI. Vinicio fu l'unico figlio di Giovanni, sopravvissuto alla lotta contro i nazifascisti.\nAlcuni membri della famiglia Fontanot dopo la Liberazione ed il problema dei \"Monfalconesi\".\nDopo la seconda guerra mondiale inizia la lotta portata avanti da Tito e Milovan \u0110ilas per rendere indipendente la Jugoslavia dal dominio di Stalin, la lotta \u00e8 durissima e ci vanno di mezzo anche diversi comunisti operai di Monfalcone che dopo aver combattuto nella Brigata Proletaria e con le Brigate partigiane in Slovenia avevano deciso di emigrare in Jugoslavia considerata da loro una nazione organizzata in modo socialista. Secondo Arrigo Petacco tali operai costituivano, provenienti sia da Monfalcone che da Pola, una \u00abquinta colonna\u00bb fedele al Cominform a cui sarebbe stato assegnato il lavoro politico di riportare la Jugoslavia all'interno dell'orbita stabilita da Stalin, e raggiunsero la Jugoslavia tramite lo strumento organizzativo per l'\"espatrio\" messo in campo da Vittorio Vidali ma su indicazioni di Palmiro Togliatti. Questo rappresentava un attacco diretto alla politica di Tito e di Milovan \u0110ilas per cui si incominciarono a mandare i \"monfalconesi\" in campi di prigionia. Ferdinando Marega riusc\u00ec a sfuggire dalla cattura ed a informare i dirigenti del Pci della situazione ma rimase inascoltato per motivi di ordine propagandistico nonch\u00e9 geopolitico. Dalla testimonianza di Armido Campo, riportata sotto, nipote di Vinicio Fontanot per\u00f2 non si evince una strategia preordinata come da ipotesi di Arrigo Petacco bens\u00ec pi\u00f9 che altro una conseguenza dello scontro Stalin-Tito.\nAlcuni membri della famiglia Fontanot, come comunisti italiani, essendo il PCI in questa lotta schierato con Stalin, vengono visti con sospetto ed anche imprigionati.\nNe d\u00e0 testimonianza un nipote di Vinicio Fontanot:\nLa tesi di Arrigo Petacco \u00e8 sostanzialmente ribaltata da Anna Di Gianantonio presentando dei fatti secondo cui furono alcuni gruppi di \"Monfalconesi\", ormai ben integrati nel mondo del lavoro Jugoslavo che, rimasti fedeli al cominform, presero contatti con Vittorio Vidali ed il Pci per costruire una lotta politica pro Stalin in opposizione a Tito, essendo appoggiati dal Pci che, in quel periodo, era su posizioni coincidenti con quelle di Stalin, soprattutto per quanto riguardava l'evoluzione del socialismo in Jugoslavia. La testimonianza di Mario Tonzar sembra infatti avvalorare maggiormente questa tesi.. In ogni caso, le ipotesi sia di Petacco che della Gianantonio si possono ritenere convergenti sul piano dei risultati, indipendentemente se sia stato il PCI a formare la \"quinta colonna\" di comunisti fedeli al cominform o se siano stati i comunisti fedeli al cominform a chiedere aiuto al PCI per fare opposizione a Tito in difesa dello stalinismo, ed \u00e8 comprensibile che in un periodo storico cos\u00ec lacerante per i comunisti italiani in Jugoslavia, non ha troppa importanza se vi era una tattica organizzata dietro al PCI o la tattica scatur\u00ec dalle loro posizioni riportate ai dirigenti del PCI da parte di gruppi dei suddetti comunisti espatriati in Jugoslavia, probabilmente ogni fattore serv\u00ec da rinforzo ed amplificazione dell'altro.\nLa testimonianza nel libro di memorie di Mario Tonzar, operaio monfalconese.\nLa situazione in quel periodo \u00e8 ben illustrata dalla testimonianza di Mario Tonzar nel libro di Alessandro Morena \"La valigia e l'idea. Memorie di Mario Tonzar\" Secondo l'autore si era creato un forte legame fra partigiani jugoslavi ed italiani che risiedevano in quelle zone, ci\u00f2 che li accomunava era un passato di lotta contro i nazifascisti, lo stesso evento fu visto come tradimento dagli jugoslavi, facendo riferimento ai partigiani e operai andati in Jugoslavia, ma rimasti fedeli allo stalinismo. La sua lunga intervista permette di capire quali fossero i sentimenti di una parte della gente di confine in quelle zone ed in quel periodo, vi furono manifestazioni affinch\u00e9 tali territori fossero annessi alla Jugoslavia, con episodi che arrivarono all'aggressione dei corridori durante il giro d'Italia del 1946 presso il ponte di Pieris. All'epoca Trieste era ancora contesa tra le due nazioni e gli italiani che erano stati partigiani con i compagni jugoslavi, erano favorevoli ad una annessione alla Jugoslavia. In seguito per\u00f2 vi fu la rottura fra Stalin e Tito, con le conseguenze per gli emigrati in Jugoslavia di cui si \u00e8 trattato sopra; il fatto pi\u00f9 sconcertante \u00e8 che, non molti anni dopo, Stalin ebbe le critiche dei comunisti italiani e questo normalizz\u00f2 in parte i rapporti fra i due partiti ma, nel frattempo, gli operai fedeli al cominform ed espatriati in Jugoslavia, avevano gi\u00e0 subito dure pene."}
{"id": "2196935", "revid": "370639", "url": "https://it.wikipedia.org/wiki?curid=2196935", "title": "Maurizio Pallante", "text": "Biografia.\nLaureato in lettere, \u00e8 stato dapprima insegnante e preside. Ha poi svolto attivit\u00e0 di ricerca e divulgazione scientifica sui rapporti tra ecologia, tecnologia ed economia, con particolare riferimento alle tecnologie ambientali. In particolare, nel 1985 ha partecipato alla costituzione dei Verdi (ne \u00e8 uscito nel 1992); nel 1988, con Mario Palazzetti e Tullio Regge, \u00e8 stato tra i fondatori del Comitato per l\u2019uso razionale dell\u2019energia (CURE); dal 1990 al 1995 \u00e8 stato assessore all\u2019ecologia e all\u2019energia del comune di Rivoli (TO). Successivamente, \u00e8 stato consulente per il ministero dell'Ambiente riguardo all'efficienza energetica.\nNel 2007 \u00e8 stato il fondatore del Movimento per la Decrescita Felice, di cui \u00e8 stato presidente fino al 2015 (oggi \u00e8 presidente emerito). Ne dirige le edizioni.\n\u00c8 autore di molti saggi pubblicati da diverse case editrici (vedi Opere) e ha collaborato a diverse testate giornalistiche. Tra l'altro, collabora con \"Caterpillar\", \u00e8 membro del comitato scientifico della campagna sul risparmio energetico \"M'illumino di meno\" e della testata online di informazione ecologica \"Terranauta\"."}
{"id": "2196936", "revid": "115930668", "url": "https://it.wikipedia.org/wiki?curid=2196936", "title": "Episodi di ReGenesis (seconda stagione)", "text": "La seconda stagione della serie televisiva ReGenesis \u00e8 stata trasmessa in prima visione negli Stati Uniti d'America da The Movie Network dal 19 marzo all'11 giugno 2006.\nIn Italia, la stagione \u00e8 stata trasmessa in prima assoluta dal canale satellitare Jimmy, mentre in chiaro \u00e8 andata in onda su Iris."}
{"id": "2196937", "revid": "125308510", "url": "https://it.wikipedia.org/wiki?curid=2196937", "title": "Circuito della Superba", "text": "Il circuito della Superba \u00e8 il tracciato cittadino di Genova ove, dal 1937 al 1961, si sono svolte numerose competizioni nazionali ed internazionali di automobilismo e motociclismo, in alcune edizioni anche assumendo la denominazione di Trofeo del Mare.\nDescrizione.\nUn circuito cittadino a Genova, come in altre citt\u00e0 italiane, era stato ipotizzato fino dalla fine degli anni venti, ma l'inadeguatezza delle strade e le difficolt\u00e0 organizzative fecero rimandare il progetto di alcuni anni, fino al 1934, quando le vie in fase di ampliamento e la sistemazione del fondo stradale resero realizzabile l'idea, tanto che nel 1935 venne varata l'organizzazione del \"1\u00b0 Circuito automobilistico della Superba\", prova valevole per il campionato italiano assoluto di velocit\u00e0.\nUn primo progetto preliminare prevedeva un circuito lungo e vario di 4.384\u00a0m, modificato poi nel pi\u00f9 semplice ma spettacolare circuito definitivo di 3.036\u00a0m, che era sostanzialmente costituito dalle due carreggiate del lungomare Corso Italia, da percorrersi in senso orario, con i due tornanti di ritorno all'altezza di Boccadasse e di San Giuliano e con una variante a monte nella via Nazario Sauro.\nLa 1\u00aa edizione.\nLa prima competizione avrebbe dovuto tenersi nell'ottobre del 1935, ma il R.A.C.I. si vide costretto a sospenderla, a soli tre giorni dalle prove ufficiali, a causa delle sanzioni economiche. Il progetto per\u00f2 non mor\u00ec e verso la fine del 1936 venne riproposto ufficialmente, arrivando all'aprile del 1937 con l'annuncio definitivo che le competizioni per il \"1\u00b0 Circuito della Superba\" si sarebbero tenute nell'ultima settimana di maggio: il 27 con gara di motociclismo e il 30 con quella automobilistica, in concomitanza con il VI Internationales AVUS Rennen.\nCorsero voci che non si trattasse di una coincidenza, ma che la data della gara per le quattro ruote, dietro pressanti richieste dell'Alfa Romeo, fosse stata imposta dal regime allo scopo di offrire una facile vittoria alla Scuderia Ferrari, controbilanciando l'assenza di risultati all'AVUS, largamente prevedibile data l'enorme superiorit\u00e0 delle Mercedes e Auto Union che, durante il lustro precedente la seconda guerra mondiale, dominavano incontrastate sui circuiti europei.\nTrattandosi di un circuito cittadino, su strade normalmente aperte al traffico, l'organizzazione, le modifiche e le strutture furono notevoli. Vennero installate cinque tribune per un totale di 1200 posti, pi\u00f9 altre due, una per i giornalisti con 45 postazioni e una per i cronometristi. Tra queste vi erano tre cabine acusticamente isolate, una per il servizio telefonico del circuito, che comprendeva cinque postazioni periferiche connesse con 4000 metri di cablaggio, il tutto approntato da un reparto specializzato del Regio Esercito, una per la postazione telefonica collegata alla rete urbana e interurbana, ed una per la postazione microfonica collegata a 43 altoparlanti disposti lungo il circuito.\nTre grandi tabelloni segnalavano ogni cinque giri le posizioni e i tempi dei primi cinque concorrenti. Quelli che oggi chiameremmo \"box\" erano venti \"stalli di rifornimento\", ricavati tra le ampie aiuole divisorie del corso.\nA protezione del pubblico e per la sicurezza dei piloti furono realizzate barriere in balle di paglia e sacchi di sabbia, utilizzando pi\u00f9 di 1.200 quintali di paglia e 6000 sacchi di sabbia, ovvero, come riportano le cronache dell'epoca, \u00abil carico di un treno di 24 vagoni\u00bb.\nLa competizione si svolse nell'arco di tre giorni, due di prove ufficiali il venerd\u00ec e il sabato, e la domenica di gara, e suddivisa in due classi, una fino a 1500\u00a0cm\u00b3 ed una oltre 1500\u00a0cm\u00b3. Alla classe inferiore si iscrissero 19 vetture, ma solo 11 presero il via, venendo a mancare tra le altre due Maserati che non giunsero in tempo dalla fabbrica. La classe venne vinta da Aldo Marazza su Maserati 6CM, che con una serie di giri veloci ad una media di oltre 93\u00a0km/h, notevole per la cilindrata, al 27\u00ba giro, dopo una serrata lotta con Vittorio Belmondo, conquist\u00f2 la prima posizione mantenendola incontrastato fino all'arrivo.\nAlla classe superiore si iscrissero 12 equipaggi con automobili e piloti italiani. I piloti di punta della Alfa Romeo, Nuvolari, Farina e Brivio, oltre allo stesso Enzo Ferrari, non poterono presenziare in quanto impegnati all'AVUS. Attese protagoniste furono cos\u00ec le Alfa Romeo 12 cilindri della Scuderia Ferrari, in particolare quelle dei piloti Carlo Felice Trossi, Clemente Biondetti, Mario Tadini ed Emilio Villoresi. Con i tempi realizzati nelle prove del venerd\u00ec, non migliorati il sabato, a medie oltre i 100\u00a0km/h, queste vetture si aggiudicarono la prima fila con Biondetti, Trossi e Tadini. La gara, di 50 giri, fu vinta da Trossi in 1h, 32' e 27\" alla media di 98,51\u00a0km/h su Alfa Romeo 12C-36 della Scuderia Ferrari, la quale si aggiudic\u00f2 il podio completo con il 2\u00ba posto di Tadini e il 3\u00ba di Villoresi, mentre Biondetti, inizialmente in testa, fu costretto al ritiro al 26\u00ba giro per la rottura del differenziale.\nDi alto spessore sportivo fu anche l'inaugurale Gran Premio motociclistico del 27 maggio, sia per la caratura dei piloti che per il livello delle macchine. In particolare, l'interesse del pubblico e della stampa era rivolto alla classe regina, dove si preannunciava il serrato confronto tecnico, da considerarsi di livello mondiale, fra la Moto Guzzi Bicilindrica e la futuristica \"Rondine-4C\", da poche settimane in versione Gilera, dopo la liquidazione della CNA.\nLa gara si svolse sulla distanza di 57 giri e, come si usava a quel tempo, con la partecipazione mista delle classi 500, 350 e 250, ma con classifiche separate. L'asso inglese Stanley Woods vinse nella \"250\" su Moto Guzzi Albatros, davanti ai compagni di marca Nello Pagani e Raffaele Alberti. La \"350\" fu conquistata da Amilcare Rossetti su Norton 350 ES2 che, tuttavia, arriv\u00f2 su traguardo con tre minuti di ritardo rispetto a Woods. La gara della \"500\" fu caratterizzata da una lotta acerrima tra la Gilera di Giordano Aldrighetti e le Moto Guzzi di Omobono Tenni e Guglielmo Sandri, grandi favoriti della gara. A sorpresa, davanti al compagno di scuderia Tenni e Guido Cerato su Bianchi 500 Bialbero, la spunt\u00f2 Aldo Pigorini che port\u00f2 al traguardo la sua Moto Guzzi 500 Bicilindrica in 2h 16' 23\" e 3 decimi, alla media di 110,142 km/h.\nPer l'impegno organizzativo, il successo di pubblico e la partecipazione di macchine e piloti di alto livello, si pens\u00f2 con certezza a immediate successive edizioni, ma a causa degli eventi bellici incombenti si disput\u00f2 solo il 2\u00b0 circuito motociclistico, il 26 maggio 1940, a pochi giorni dall'entrata in guerra, e sul circuito genovese non si corse pi\u00f9 fino al 1946.\nIl dopoguerra.\nLe competizioni ripresero con il \"3\u00b0 Circuito motociclistico della Superba\" disputatosi l'8 settembre 1946, seguito dal \"2\u00b0 Circuito automobilistico\" del 15 settembre. Il percorso venne modificato, abolendo la variante di via Nazario Sauro e allungandolo a 4.620\u00a0m lungo tutto il corso Italia fino alla zona Foce, con un tornante di ritorno all'altezza della Via Casaregis e venne invertita la direzione di percorrenza in senso antiorario.\nPer le auto vennero corse quattro gare distinte, una per ogni classe della categoria nazionale sport: 750\u00a0cm\u00b3, 1100\u00a0cm\u00b3, 1500\u00a0cm\u00b3 e la classe oltre 1500\u00a0cm\u00b3 che vide vittorioso Pasquale Ermini su Alfa Romeo."}
{"id": "2196938", "revid": "767487", "url": "https://it.wikipedia.org/wiki?curid=2196938", "title": "San Fernando (Bukidnon)", "text": "San Fernando \u00e8 una municipalit\u00e0 di Seconda classe delle Filippine, situata nella Provincia di Bukidnon, nella Regione del Mindanao Settentrionale.\nSan Fernando \u00e8 formata da 24 baranggay:"}
{"id": "2196939", "revid": "188116", "url": "https://it.wikipedia.org/wiki?curid=2196939", "title": "Scuola militare &quot;Teuli\u00e9&quot;", "text": "La Scuola Militare \"Teuli\u00e9\" \u00e8 una Scuola Militare dell'Esercito Italiano che ha sede a Milano, in Corso Italia 58.\nL'istituto \u00e8 dedicato al generale Pietro Teuli\u00e9 che, durante la sua permanenza al ministero della Guerra, pose mano al progetto di un orfanotrofio militare, nell'attuale sede della scuola, nel periodo di passaggio dalla Repubblica Cisalpina alla Repubblica Italiana. L'atto di nascita della scuola, il 15 gennaio 1802, ne fa la pi\u00f9 antica delle istituzioni napoleoniche tuttora esistenti. Durante la sua storia, l'istituto \u00e8 stato pi\u00f9 volte chiuso e successivamente riaperto, l'ultima volta nel 1996. Per questo motivo, la scuola militare \"Teuli\u00e9\" \u00e8 complessivamente rimasta attiva per circa 60 anni sui due secoli e anni successivi trascorsi dalla sua fondazione.\nStoria.\nL'edificio che attualmente la ospita fu costruito nel medioevo per ospitare l'ospedale di San Celso. Successivamente, nel 1758, divenne il monastero cistercense di San Luca, adibito prima ad ospedale militare e poi, nel 1802, per mano di Pietro Teuli\u00e9, ad orfanotrofio militare. L'orfanotrofio mut\u00f2 il suo nome, contemporaneamente all'istituzione del Regno d'Italia Napoleonico, in \"Reale Collegio degli Orfani Militari\".\nIl Reale Collegio degli Orfani Militari (1802-1814).\nLe origini della Scuola militare di Milano vanno fatte risalire all'opera del generale Pietro Teuli\u00e9, che il 21 aprile 1801 fu nominato ministro della guerra nell'ambito del governo della Repubblica Cisalpina. Nonostante egli abbia ricoperto tale incarico per un periodo di pochi mesi, in tale periodo egli si adoper\u00f2 per fornire una sistemazione adeguata ai veterani di guerra, agli invalidi e agli orfani militari. Cinque mesi dopo le sue dimissioni da Ministro della Guerra, infatti, il generale ebbe la soddisfazione di vedere accolte le proprie istanze. Il 1\u00ba gennaio 1802 (11 nevoso dell'anno X) Luigi Tordor\u00f2, succedutogli nell'incarico di ministro, diede mandato al commissario di Guerra Guizzardi di presiedere una commissione per \"l'organizzazione di una compagnia di Invalidi e due di Veterani e per la scelta di un locale nella casa di San Luca che sia proprio ad un orfanotrofio di quaranta figli dei pi\u00f9 meritevoli dei nostri guerrieri\".\nLa commissione, di cui facevano parte il comandante dei veterani Endris e i capitani Duracci e Sceger, lavor\u00f2 in fretta. Due settimane dopo, il primo regolamento della Scuola era pronto e veniva pubblicato con l'ordine del giorno n. 86 del Dipartimento della Guerra datato 15 gennaio 1802.\nEccone l'incipit: \"Interprete dei sentimenti di riconoscenza che nutre la patria per quegli onorati cittadini che dalle di lei battaglie sortirono mutilati o incanutirono sotto il peso delle armi impugnate a pr\u00f2 dei loro concittadini, ed animato dai sentimenti paterni che l'armata professa il nostro saggio Governo, il Ministro della Guerra ordina che in tutte le sue parti sia eseguito il seguente provvisorio regolamento.\nSoldati! La cura che prende la nazione per i vostri fratelli meno felici animi il vostro coraggio, e vi dimostri che non sono dimenticati, anzi si premiano gli onorati servigi.\"\nIl documento si componeva di trentanove articoli, di cui circa trenta dedicati all'organizzazione dei veterani invalidi e il restante ai loro figli orfani.\nIl primo comandante fu il Capitano Antonio Artaud, un francese di sessantuno anni, proveniente dalle truppe modenesi, in forza a una compagnia di Veterani; suo vice fu il Capitano Giovanni Champenois, con funzioni di sottoeconomo, sessantenne e francese anch'esso. L'organico era completato da un Tenente, un Sottotenente, un Sergente Maggiore, due Sergenti e sei Caporali, tutti provenienti dalla Compagnia di Veterani.\nIl 23 novembre 1802 fu nominato direttore dell'orfanotrofio il Capitano degli Invalidi Ignazio Ritucci, ex Capo Battaglione dell'Esercito Borbonico e Capitano nella Repubblica Partenopea. Nonostante il nome, l'istituto, oltre che orfani di guerra ospitava anche figli di militari in servizio, fungendo da vero e proprio collegio militare.\nNel luglio 1804 termin\u00f2 la convivenza dei giovani allievi dell'Orfanotrofio con i Veterani e Invalidi.\nNel dicembre 1805, dopo la proclamazione del Regno d'Italia l'istituto prese il nome di \"Collegio reale degli orfani militari\" sotto gli ordini del Capo Battaglione Giovan Battista Deangeli, risultava costituito da 300 alunni organizzati in sei compagnie comandate da un sergente maggiore e lo studio aveva la finalit\u00e0 di preparare all'esame di ammissione alle accademie militari di Modena e e Pavia oppure permetteva di proseguire la carriere nell'esercito come sottufficiale..\nNel 1807 il Vicer\u00e9 Eugenio di Beauharnais approv\u00f2 il nuovo regolamento e mut\u00f2 la denominazione dell'Istituto in \"Collegio Reale degli Orfani Militari\".\nIl 20 agosto 1811 fu approvato il nuovo regolamento del Reale Collegio degli Orfani di Milano a firma di Eugenio Napoleone di Francia, Vicer\u00e9 d'Italia, Principe di Venezia e Arcicancelliere di Stato dell'Impero, a nome di Napoleone Imperatore dei Francesi e re d'Italia\".\nIl 9 novembre 1811 Deangeli, nominato Comandante d'Armi di 4\u00aa Classe, pass\u00f2 le consegne del Collegio all'Ispettore alle Rassegne, Barone Giacomo Filippo De Meester H\u00fcyo\u00ebl.\nCon questo strumento normativo il Generale De Meester condurr\u00e0 la sua azione pedagogica sino al 1814.\nIl Governatorato di De meester coincise con il declino di Napoleone. De Meester si era compromesso firmando un appello a Lord Bentinck per il mantenimento di un Regno Italico indipendente, insieme al suo collaboratore al Collegio, Giuseppe Merlo. A mezzanotte dell'11 dicembre 1814 De Meester fu arrestato nella sua casa di via della Passione 245 e scont\u00f2 due anni nelle prigioni milanesi e due nella fortezza di Theresienstadt.\nLa direzione dell'Orfanotrofio, all'atto del suo arresto, era passata provvisoriamente al Tenente Colonnello Edward Young e ratificata nel 1815 insieme alla nuova denominazione di Imperial Collegio Militare di San Luca.\nL'Imperial Regio Collegio Militare di San Luca (1814-1848).\nIl 21 settembre 1814 il collegio passava alle dipendenze dell'Imperial Regio Comando Austriaco.\nNel periodo di trapasso dal vecchio al nuovo regime, l'ordinamento del Collegio e la composizione dello Stato Maggiore non mutarono. Gli ufficiali rimasero al loro posto ma il corpo insegnanti fu drasticamente cambiato; tutti i professori \"forestieri\" furono licenziati, tra cui il piemontese, professore di francese, Silvio Pellico, il quale trov\u00f2 un impiego come precettore presso il conte Porro Lambertenghi, attorno al quale si riunivano letterati e scrittori di spiriti romantici e liberali.\nIl successore di De Meester, Tenente Colonnello Edward Young fu in assoluto il comandante che rimase in carica per pi\u00f9 tempo, dal 1814 al 1836. Il suo primo compito fu quello di traslare le spoglie di Pietro Teuli\u00e9 dalla \"sua\" scuola e inumarle in San Celso, per reprimere i sentimenti napoleonici prima e risorgimentali poi, che serpeggiavano tra le truppe e in particolar modo nel Collegio.\nLe uniformi furono cambiate; il verde che era stato il colore della Repubblica cisalpina fu abbandonato per passare al grigio cenere. Furono confezionate giacchette con risvolti rosso carminio, pantaloni stretti dello stesso colore con filetto rosso, scarpe con stringhe e berretto.\nNel 1821 i fratelli Boneschi, ex allievi, erano fra i cospiratori e il Collegio fu sempre considerato \"vivaio di spiriti liberi\".\nNel 1836 il Colonnello Young fu sostituito dal Maggiore Johann Cristophe von Leuenfels, proveniente dal battaglione cacciatori.\nNel 1838, con risoluzione del 30 novembre, l'imperatore Ferdinando I decret\u00f2 lo scioglimento del Collegio Militare, in luogo del quale furono create due Case di educazione militare a Bergamo (Casa di educazione lombarda) e a Cividale (Casa di educazione veneta).\nNel 1839 Ferdinando I d'Asburgo trasform\u00f2 il collegio in \"Imperial regio collegio dei cadetti\".\nL'edificio di San Luca fu quindi destinato a ospitare una compagnia di centocinquanta cadetti, organizzata sul modello dei Collegi dei Cadetti austriaci.\nLa Compagnia dei Cadetti fu comandata dapprima dal capitano Joseph von Reichenau, poi, dal 1847, dal capitano Rudolf Severus.\nNel 1848 la rivolta, preceduta da quelle di Vienna, Parigi e Palermo, scoppi\u00f2 anche a Milano. Da sabato 18 a mercoled\u00ec 22 marzo, un popolo di centossessantamila cittadini cacci\u00f2 dalla sua citt\u00e0 una guarnigione di sedicimila austriaci comandati dal Conte Joseph Radetzky von Radetz.\nUno degli ultimi capisaldi a essere abbandonato dagli austriaci fu la scuola militare, situata a ridosso delle mura e dominante Porta Ludovica. Pochi giorni dopo la fine dei combattimenti in citt\u00e0, i locali della scuola militare milanese furono presi in custodia dalla Municipalit\u00e0 e consegnati al signor Antonio Carnevali che, per sua iniziativa, vi apr\u00ec una scuola d'artiglieria e genio.\nGli eventi del 1848 sono ricordati ogni anno in occasione della ricorrenza delle cinque giornate in cui avvengono due cerimonie dette della Consegna del Primo Tricolore: la prima si svolge in Piazza Cinque Giornate, ai piedi dell'omonimo monumento, in cui il Comune di Milano consegna al Comandante della Scuola lo storico simbolo: il tricolore che sventol\u00f2 sulla guglia pi\u00f9 alta del Duomo dopo la scacciata degli austriaci, l'altra nel corso del giuramento degli Allievi della I Compagnia, quando la Bandiera viene riconsegnata al Comune.\nIl 6 agosto 1848 il feldmaresciallo Radetzky rientr\u00f2 a Milano e l'edificio scolastico fu nuovamente adibito ad ospedale militare e tale vi rimase per tutto il decennio successivo che passer\u00e0 alla storia come il \"decennio di preparazione\". Malgrado l'interessamento dello stesso Radetzky, il Collegio non fu riaperto, per il resto degli anni in cui Milano rimase sotto il regno Lombardo Veneto. a causa della partecipazione degli allievi alla rivolta antiaustriaca.\nIl Collegio Militare di San Luca (1859-1895).\nIl collegio venne ricostituito nel 1859 quando il 26 agosto Vittorio Emanuele II firm\u00f2 il decreto istitutivo di un collegio militare da istituire a Milano e destinato a \"fornire Allievi idonei all'ammissione nella Regia Militare Accademia\". Le norme, recitava il decreto, erano le medesime del Collegio Militare di Asti, istituito nel 1857 e di quello di Racconigi, fondato nel 1834 per i figli di militari. Fu insediata una commissione col compito di decidere sulla idoneit\u00e0 allo scopo dei locali di San Luca e la scelta fu quasi obbligata, non solo per carenza di altre strutture, ma per ovvie ragioni di continuit\u00e0 storica.\nNel 1860 furono numerose le domande di ammissione di ragazzi provenienti da varie parti d'Italia e anche dalle regioni ancora sotto dominazione austriaca.\nGli ultimi francesi lasciarono San Luca nell'ottobre 1859. A novembre fu nominato comandante il Luogotenente Colonnello Efisio Cugia di Sant'Orsola, affiancato dal Maggiore Pompeo Bariola.\nA sostituire Cugia venne chiamato il Tenente Colonnello Genova Thaon di Revel di Saint Andr\u00e9.\nSuo successore fu il Tenente Colonnello Roberto Patrese, che rimase in carica dal 1860 al 1861, l'anno dell'Unit\u00e0 d'Italia.\nLa politica di risanamento dei bilanci condotta energicamente dal Governo, port\u00f2 alla soppressione del Collegio Militare di Parma e al trasferimento a Milano di 70 allievi nel 1864 e alla chiusura del Collegio Militare di Asti e al trasferimento a Milano di 47 allievi nel 1866.\nA causa della situazione precaria, si preferiva immettere nel Collegio un numero di nuovi allievi inferiore a quello di coloro che ne uscivano e si arriv\u00f2 alla chiusura del Collegio, decretata l'11 agosto 1869 e attuata il 16 settembre. Gli allievi rimasti furono trasferiti nel Collegio Militare di Napoli. L'edificio di San Luca fu destinato in quegli anni alla Scuola di agricoltura, insediata con decreto del 10 aprile 1870 e aperta ufficialmente il 2 gennaio 1871.\nNel 1873, la legge sul nuovo ordinamento dell'esercito proposta dal Ministro Ricotti stabil\u00ec la creazione dei collegi per preparare i giovani alle Accademie Militari. Accanto alla Nunziatella, che non era mai stata soppressa, fu decisa nel 1874 l'apertura dei collegi a Firenze e Milano.\nCon Regio Decreto del 19 settembre 1895 il Collegio fu chiuso per le solite ragioni economiche.\nLa Scuola Militare di Milano (1935-1943).\nDurante la prima guerra mondiale, l'edificio fu adibito a caserma del 7\u00ba Bersaglieri. Al termine della guerra, con Regio Decreto del 21 agosto 1921, l'edificio fu adibito a Scuola Allievi Ufficiali di Complemento e Allievi Sottufficiali, cessando la sua attivit\u00e0 nel 1934.\nL'8 febbraio 1935 un telegramma di Mussolini al podest\u00e0 di Milano comunic\u00f2 la decisione di riaprire la Scuola Militare.\nIl Ministro della Guerra don\u00f2 la statua di Giulio Cesare che tuttora presidia il cortile d'onore.\nL'attivit\u00e0 della scuola riprese quindi il 21 ottobre 1935.\nIl corso iniziato nel 1935 fu intitolato alla memoria di Umberto Masotto, l'eroe di Adua. Sotto l'androne del cortile d'onore fu posta una lapide con i nomi di tutti i caduti dalla Terza Guerra d'Indipendenza alla Prima Guerra Mondiale.\nDopo pochi anni se ne dovette aggiungere un'altra per accogliere i nomi degli ex allievi caduti nel secondo conflitto mondiale.\nNel 1937 ebbe inizio una tradizione durata per tutto il periodo di apertura della scuola: il 21 marzo, nel cortile della Rocchetta, al Castello Sforzesco di Milano, il podest\u00e0 diede in consegna al Battaglione Allievi il primo tricolore militare italiano affinch\u00e9 venisse custodito per un giorno all'interno della \"Teuli\u00e9\", in occasione della celebrazione delle Cinque Giornate.\nIl vessillo, pi\u00f9 propriamente uno stendardo, era l'insegna della Compagnia Cacciatori a Cavallo e fu acquistato a Parigi dal Conte Borletti, il quale lo don\u00f2 a Mussolini che, a sua volta, lo destin\u00f2 al Museo del Risorgimento di Milano.\nLa bandiera, anteriore di tre mesi al tricolore adottato dal Congresso Cispadano di Reggio Emilia, costituiva un ponte di continuit\u00e0 fra il fondatore e la rinnovata scuola.\nAlla fine del 1942 la Scuola fu trasferita a Cremona per sottrarla ai bombardamenti alleati su Milano ma dopo l'8 settembre cess\u00f2 di funzionare e i tedeschi avevano occupato i locali devastandoli\nPeriodo postbellico\nPassarono 53 anni, durante i quali l'edificio divenne la caserma dei militari in servizio presso il comando dello stato maggiore del III Corpo d'armata (due compagnie ed un plotone di minuto mantenimento).\nLa Caserma Teuli\u00e9, negli anni dal 1950 al 1967, era occupata dal Terzo Reggimento Bersaglieri \"Milano\", poi trasferito alla Caserma Mameli di via Suzzani.\nLa Scuola oggi (1996-).\nNel 1995, l'allora Capo di Stato Maggiore dell'Esercito, generale Bonifazio Incisa di Camerana, si impegn\u00f2 per la riapertura della scuola con l'intenzione di ripristinare un ambiente scolastico degno di duecento anni di storia, capace di costituire un polo attrattivo per il nord-Italia.\nIl 23 settembre 1996, sessantasei sedicenni, accolti da un gruppo di ex allievi settantenni, varcarono il portone della Scuola che fu riaperta come sede distaccata della Scuola Militare \"Nunziatella\", non potendo essere considerata autonoma fin quando non avesse attivato tutte le classi previste dal ciclo di studi.\nNel 1998, fu concessa la Bandiera d'Istituto e si sanc\u00ec quindi la piena autonomia scolastica e militare chiamandosi \"Seconda Scuola Militare dell'Esercito\".\nIl 27 giugno 2000 l'istituto assunse l'attuale denominazione \"Scuola Militare Teuli\u00e9\", in seguito alle richieste del colonnello Marco Grasso.\nIl 23 marzo 2002, anniversario del primo giorno di Milano libera dopo le Cinque Giornate, il Comune di Milano confer\u00ec agli allievi della Scuola Militare la cittadinanza onoraria.\nNel 2009 la scuola \u00e8 stata aperta alle donne e nel giugno 2012 sono state diplomate le prime 10 allieve.\nNell'ambito delle manifestazioni celebrative dell'Unit\u00e0 d'Italia nell'anno 2013 la scuola ha ricevuto una delle tre \"campane del dovere\" destinate alle pi\u00f9 antiche scuole militari italiane (le altre due sono state consegante alla Nunziatella di Napoli e all'Accademia Militare di Modena, prodotte dalla Pontificia fonderia di campane Marinelli.\nLa Scuola ha avuto al 2015 trenta Comandanti.\nDenominazione corsi.\nDalla riapertura si sono susseguiti i seguenti corsi: Turinetto I, Masotto II, Musso II, Camozzini II, Buffa di Perrero II, Ferrari II, Fadini II, Fumi II, Platone II, Marinetti I, Ruocco I, Del Din I, Serafino I, Spagnolo I, Paglia I, Zamorani I, Grecchi I, Quarantelli I, Segre I, Berardi I, Turinetto II, Masotto III, Musso III, Camozzini III. \nTutti i nomi dei corsi derivano dal cognome degli ex allievi della Scuola che hanno ricevuto Medaglie al Valor Militare.\nL'uniforme storica.\nPer ogni circostanza l'allievo dispone di un'uniforme appropriata e di un corredo adatto, ma l'uniforme storica \u00e8 quella che pi\u00f9 lo distingue. Apparentemente \u00e8 uguale per tutti: kepi, spadino, giubba blu con doppia bottoniera, giubbino bianco d'estate, pantaloni con banda rossa e mantella turchina. Ma esiste una semiologia anche per le uniformi. Ogni particolare, ogni colore, ogni numero ha un preciso significato da interpretare. Il numero due inscritto nella nappina del kepi indica l'appartenenza al 2\u00ba Battaglione Allievi (il 1\u00b0 \u00e8 quello di Napoli), i numeri 1, 2 o 3 sulle spalline identificano l'anno di frequenza, lo stemma sul petto riporta il nome del corso.\nGli allievi qualificati indossano i gradi d'argento come galloni sulle maniche: tre galloni con un giro di bitta per il Caposcelto di Battaglione, tre, due o un solo gallone rispettivamente per i capi scelti, gli scelti e gli istruttori. I capiclasse e i vicecapiclasse si fregiano rispettivamente di due e di una barretta d'argento.\nL'allievo che per 120 giorni consecutivi non riporta n\u00e9 punizioni n\u00e9 insufficienze scolastiche o provvedimenti medico-sanitari \u00e8 autorizzato a fregiarsi della \"cifra di merito\", un distintivo sulla manica costituito dal monogramma \"RI\" della Repubblica Italiana.\nI cordoni che gli allievi esibiscono sul petto hanno anch'essi un preciso significato. Al Caposcelto di battaglione spetta un cordone con i colori nazionali, per i due allievi di scorta alla bandiera il cordone \u00e8 color cremisi. La batteria tamburi, cui compete il compito di aprire lo sfilamento degli allievi e cadenzare il passo, \u00e8 costituita da un mazziere (cordone argento e azzurro), trombe (cordone amaranto e oro), tamburini (cordone argento), tamburi imperiali (cordone oro e blu).\nLo stemma araldico.\nLo scudo sannitico d'azzurro reca al centro un'aquila rostrata, armata d'oro e caricata in petto dallo scudo ellittico d'argento alla croce di rosso; alla base degli artigli una lista bifida di colore oro, riportante in caratteri maiuscoli neri il motto \"ITERUM ALTE VOLAT\". La corona turrita \u00e8 di color oro.\nLo stemma attualmente in uso \u00e8 stato adottato dopo la riapertura della scuola.\nMotti.\nIl motto della Scuola, dal 1935 al 1943, \u00e8 stato \"Osare e durare\", mentre l'attuale motto, dalla riapertura nel 1996, \u00e8 \"Iterum alte volat\", che significa \"Ancora vola in alto\".\nSul muro dello scalone d'onore che porta alle aule \u00e8 scritto \"Ad vincendum studium\", che significa \"Impegno per vincere\".\nSui muri del passaggio tra il Cortile Giulio Cesare e il Cortile Primo Tricolore \u00e8 scritta una frase tratta dal Vangelo di Matteo (5,37) \"Sit autem sermo vester: 'est, est', 'non, non'\" in latino da un lato e \"\u1f14\u03c3\u03c4\u03c9 \u03b4\u1f72 \u1f41 \u03bb\u03cc\u03b3\u03bf\u03c2 \u1f51\u03bc\u1ff6\u03bd \u03bd\u03b1\u1f76 \u03bd\u03b1\u03af, \u03bf\u1f52 \u03bf\u1f54\u00b7\" in greco dall'altro, ovvero \"Il tuo dire sia dunque s\u00ec, s\u00ec, oppure no, no!\".\nOfferta formativa.\nLa Scuola Militare Teuli\u00e9 \u00e8 una scuola superiore a ordinamento militare che comprende percorsi formativi di liceo classico e liceo scientifico a cui possono accedere, per concorso, ragazzi e ragazze a partire dai 15 anni, una volta completato il biennio nelle scuole civili di provenienza.\nAttivit\u00e0 sportive.\nPresso la Scuola Militare Teuli\u00e9 il nuoto \u00e8 inserito nelle ore di educazione fisica e praticato al mattino da tutti gli allievi.\nLe seguenti discipline vengono praticate quali attivit\u00e0 sportive pomeridiane extracurriculari, in sede o presso strutture esterne.\nIl numero di allievi che pratica ogni sport \u00e8 dettato, oltre che dalle desiderata personali, dalle possibilit\u00e0 tecniche, logistiche e infrastrutturali consentite dalle singole discipline. Lo scopo \u00e8 quello di garantire a tutti i frequentatori l'esercizio di uno sport completo e formativo come il nuoto e offrire una scelta per una seconda attivit\u00e0 con la possibilit\u00e0 di praticarla per tre anni.\nOgni due anni gli allievi, assieme alle altre scuole militari, partecipano ai Giochi Sportivi Interscuole Militari.\nLa Scuola Militare \"Teuli\u00e9\" ha vinto le competizioni del 2005 e del 2015.\nAttivit\u00e0 militari.\nI giovani allievi della Teuli\u00e9, oltre alla normale attivit\u00e0 di studio, svolgono attivit\u00e0 militari quali:\nPer perfezionare e/o finalizzare l'addestramento si svolgono campi estivi nelle varie aree addestrative dell'Esercito Italiano, sovente degli Alpini.\nAmmissione ai corsi.\nL'ammissione alla Scuola Militare \"Teuli\u00e9\" avviene attraverso concorso ed \u00e8 consentita esclusivamente agli studenti idonei a frequentare il 3\u00b0Liceo Classico o il 3\u00b0 Liceo Scientifico.\nA seguito del bando si invia domanda di iscrizione. Le fasi concorsuali si svolgono nel centro di reclutamento nazionale dell'esercito a Foligno: superato un test (questionario di tipo logico-deduttivo), i candidati sono sottoposti ad accertamenti sanitari e attitudinali nonch\u00e9 a prove di efficienza fisica. Questa fase concorsuale dura almeno cinque giorni ma ai concorrenti sar\u00e0 di volta in volta comunicato, in base ai risultati degli esami/colloqui, se sono idonei o meno.\nAlla fine degli accertamenti i concorrenti rimasti sono sottoposti alle prove di efficienza fisica, e i rispettivi risultati di questo esame fanno parte integrante della graduatoria finale. L'ultimo esame consta di un questionario (prova di cultura generale), dopo il quale si compilano le graduatorie e i candidati vincitori del concorso ricevono una lettera raccomandata con la data della convocazione.\nIl ciclo di studi si completa con il conseguimento del relativo diploma di maturit\u00e0 e include, oltre alle materie scolastiche comuni a questi licei, anche dei corsi di lingua inglese, di informatica, di storia militare e di formazione finalizzati alla carriera militare.\nIl distintivo tradizionale da ex-allievo.\nIl distintivo a spillo metallico \u00e8 a forma di aquila rostrata armata d'oro caricata in petto dallo scudo ellittico d'argento alla croce di rosso; alla base degli artigli una lista bifida di colore oro con inciso in nero \"SCUOLA MILITARE TEULI\u00c9\".\nGli ex-allievi che hanno completato gli studi possono indossare la suddetta spilletta nel formato regolamentare sull'uniforme (qualora avessero proseguito con la carriera militare) o nel formato ridotto sulla giacca civile.\nL'Associazione Nazionale Ex Allievi della Scuola Militare \"Teuli\u00e9\".\nUna volta conseguito il diploma, gli ex-allievi continuano a rimanere uniti dentro quella che per ognuno di essi rappresenta una vera e propria famiglia: l'Associazione Nazionale Ex-Allievi della Scuola Militare Teuli\u00e9.\nL'Associazione \u00e8 presente su tutto il territorio nazionale con diverse delegazioni, generalmente corrispondenti alle regioni italiane, che organizzano eventi e incontri per mantenere vivo il senso di appartenenza alla scuola.\nNel 1965 gli ex allievi dei corsi d'ante guerra si riunirono per celebrare il trentesimo anniversario di riapertura della Scuola e decisero la fondazione dell'Associazione Nazionale degli ex-allievi. Fra gli scopi statuari c'era quello di promuovere la riapertura dell'istituto, realizzata dopo altri 31 anni.\nGli ex-allievi della Scuola Militare di Roma, in base allo Statuto, hanno il diritto di aderire all'Associazione Nazionale Ex-Allievi della Scuola Militare \"Teuli\u00e9\"."}
{"id": "2196940", "revid": "72396", "url": "https://it.wikipedia.org/wiki?curid=2196940", "title": "Th\u00e9ophil Spoerri", "text": ""}
{"id": "2196943", "revid": "1656773", "url": "https://it.wikipedia.org/wiki?curid=2196943", "title": "Giacomo Cantelmo", "text": "Biografia.\nFiglio di Fabrizio Cantelmo, duca di Popoli e principe di Pettorano, e Beatrice Brancia, duchessa di Belvedere, Innocenzo XI nel 1678 lo mand\u00f2 legato in Urbino e inquisitore di Malta e di Venezia; Clemente X nel 1685 lo deleg\u00f2 nunzio in Svizzera poi nel 1688 lo mand\u00f2 pure in Polonia, e nel 1689 Alessandro VIII lo incaric\u00f2 di compiere importanti missioni a Vienna e in Russia; al ritorno, il 13 febbraio 1690 fu creato cardinale e il 27 settembre dello stesso anno successe al cardinale Gasparo Cavalieri sulla cattedra dell'arcidiocesi di Capua. Mantenne questa carica per\u00f2 solo per un anno. Infatti, il 23 luglio dell'anno seguente, il cardinal Pignatelli, eletto pontefice con il nome di Innocenzo XII, lo trasfer\u00ec a Napoli nominandolo arcivescovo di Napoli. Mantenne tale carica fino alla morte.\nFu un uomo di non ordinaria cultura, uno dei pi\u00f9 illustri porporati del suo tempo, dotto di latino, di greco e di ebraico. Per promuovere lo studio delle antichit\u00e0, form\u00f2 a Popoli nel giardino di famiglia, un ricco museo in cui raccolse lapidi di Corfinio, statue, e monete antiche.\nGenealogia episcopale.\nLa genealogia episcopale \u00e8:"}
{"id": "2196944", "revid": "343261", "url": "https://it.wikipedia.org/wiki?curid=2196944", "title": "Giacomo Cantelmi", "text": ""}
{"id": "2196945", "revid": "27767", "url": "https://it.wikipedia.org/wiki?curid=2196945", "title": "Prezzate", "text": ""}
{"id": "2196951", "revid": "9", "url": "https://it.wikipedia.org/wiki?curid=2196951", "title": "Christel Pascal-Saioni", "text": ""}
{"id": "2196953", "revid": "1781168", "url": "https://it.wikipedia.org/wiki?curid=2196953", "title": "Vincenzo Cesati", "text": "Biografia.\nVincenzo Cesati, barone di Vigadore, nacque da Massimiliano, consigliere del Consiglio di guerra di Corte austriaco e dalla marchesa Barbara Durazzo di Genova.\nLa formazione giovanile e gli studi a Vienna.\nAncora giovanissimo, manifest\u00f2 grande interesse per la storia naturale ed una autentica passione per la botanica. Si avvicin\u00f2 da autodidatta a questa disciplina formando da solo la sua cultura scientifica, poich\u00e9 non gli fu permesso di seguire un percorso specifico di studi universitari. \nSoggetto infatti all'autorit\u00e0 del padre, che lo voleva \u00ab\"successore della sua carica, dei suoi onori e delle sue tendenze\"\u00bb, fu indirizzato, quattordicenne, agli studi classici e poi a quelli giuridici e diplomatici presso il Collegium Theresianum di Vienna per essere \u00ab\"educato nobilmente, come si convenia a perfetto gentiluomo\"\u00bb.\nIl periodo lombardo (1829-1848) e la partecipazione ai moti insurrezionali antiaustriaci.\nConseguita la laurea in giurisprudenza nel 1829, torn\u00f2 a Milano e, rifiutando la carriera diplomatica alla quale il padre lo aveva destinato, trov\u00f2 un impiego prima come \"praticante di concetto\" presso la Direzione Generale di Polizia, poi come funzionario amministrativo presso la Delegazione provinciale, prima a Milano e poi in diverse province lombarde che erano allora governate dall'Austria. Questi incarichi, che tenne per quasi vent'anni fino al 1848, gli consentirono di coltivare la sua vera passione, la \"scientia amabilis\" che, oltre allo studio, lo portava a compiere frequenti esplorazioni botaniche alla ricerca di specie rare per il suo erbario e a scoprirne di nuove da descrivere e determinare.A Milano inizi\u00f2 anche a frequentare la casa del nobile austriaco Maurizio Rainer De Haarbach dove si incontravano alcuni giovani naturalisti accomunati dalla stesso interesse per la botanica e intenzionati a promuovere un movimento di ricerche sulla storia naturale della Lombardia.\nNel settembre 1840 Cesati fu trasferito a Como, presso la locale Delegazione provinciale con l'incarico di terzo aggiunto di delegato. Vi rest\u00f2 due anni fino al 7 aprile 1843 quando fu promosso a relatore della Congregazione provinciale di Brescia. A Brescia rimase quasi cinque anni, fino al 9 gennaio del 1848, quando fece ritorno a Como in qualit\u00e0 di primo aggiunto di delegato e successivamente. il 18 marzo dello stesso anno, come Delegato dell' I. R. Delegazione provinciale di quella citt\u00e0.\nProprio allora in Lombardia scoppiarono i primi moti insurrezionali anti austriaci, preparatori della Prima Guerra di Indipendenza Italiana e Cesati, di idee liberali e sentimenti patriottici, partecip\u00f2 attivamente alle vicende risorgimentali di quel periodo. Presidente della Congregazione provinciale di Como, non solo non volle adottare misure repressive contro gli insorti come gli avrebbe imposto la sua funzione, ma \u00ab\"alla testa della popolazione\"\u00bb combatt\u00e9 contro le truppe austriache e poi a Milano, col Governo provvisorio, contribu\u00ec attivamente alla liberazione della citt\u00e0.\nIl 27 marzo, il Governo provvisorio di Como lo incaric\u00f2 di reggere ancora la Delegazione ed il 22 aprile il Governo provvisorio centrale della Lombardia lo conferm\u00f2 Presidente della Congregazione provinciale. Ma il 5 agosto, dopo la sconfitta dell'esercito piemontese di Carlo Alberto di Savoia, a Custoza ed il ritorno degli austriaci nel Lombardo-Veneto, fu costretto ad abbandonare precipitosamente la citt\u00e0.\nL'esilio a Lugano ed il ventennio vercellese (1848-1867).\nFuggito esule in Svizzera, Cesati soggiorn\u00f2 a Lugano per alcuni mesi.\nPer ritorsione del Governo austriaco sub\u00ec la confisca e la vendita di tutti i suoi beni, nonch\u00e9 la perdita del materiale scientifico accumulato in quegli anni tra cui gli appunti di micologia sui quali stava allora lavorando per una monografia sui funghi gi\u00e0 cominciata ed il materiale preparatorio per il quarto ed il quinto fascicolo di una \"Iconographia\" della flora italiana che rester\u00e0 incompiuta.\nTornato in Italia, Cesati si stabil\u00ec a Vercelli che divenne cos\u00ec la sua seconda patria e dove rimase per quasi vent'anni, fino al 1867.\nA Vercelli inizi\u00f2 ad insegnare storia naturale presso il Collegio nazionale (\"Real Collegio\") di Via San Cristoforo e, nell'aprile del 1854, fu nominato direttore agli studi delle Scuole tecniche speciali, patrocinate dal Comune, presso il nuovo Collegio-convitto nazionale. Nel 1860 queste scuole furono convertite in Istituto Tecnico (diventato dal 2007, Istituto di Istruzione Superiore \"Camillo Cavour\") e Cesati ne fu il primo Preside. Tenne la presidenza sino al dicembre del 1967, quando lasci\u00f2 Vercelli per trasferirsi a Napoli, nominato professore di botanica presso la R. Universit\u00e0.\nIl periodo napoletano (1867-1883) e la direzione del R. Orto botanico.\nCesati vinse il concorso per titoli alla cattedra di botanica presso la Facolt\u00e0 di Medicina e Chirurgia e presso la Facolt\u00e0 di Scienze fisiche, matematiche e naturali. Assunse anche come titolare la direzione del R. Orto botanico, subentrando a Giuseppe Antonio Pasquale, che svolgeva \"ad interim\" questi incarichi, rimasti vacanti per la morte di Guglielmo Gasparrini, il 28 giugno del 1866.\nL'opera di Cesati come Direttore del R. Orto botanico fu \u00ab\"laboriosa e non sempre apprezzata adeguatamente\"\u00bb.\nDurante la sua direzione fu formalizzato l'acquisto di microscopi per i laboratori dell\"'Istituto\", Fu costruita una nuova \"stufa calda\" (a riscaldamento artificiale) in ferro e vetro, in sostituzione di quella preesistente pi\u00f9 piccola e difettosa, e si progett\u00f2 la ristrutturazione della monumentale \"Stufa temperata.\" L'ingresso principale dell'Orto fu dotato di un impianto di illuminazione a gas e fu regolamentata l'apertura al pubblico del \"Giardino\" consentendola nei soli giorni feriali.\nCon la nomina a Direttore del R. Orto botanico Cesati entr\u00f2 formalmente a far parte di quell'ambiente universitario del quale era rimasto sino ad allora ai margini. Fu cos\u00ec accolto come socio ordinario nelle pi\u00f9 prestigiose accademie napoletane e in diverse altre Societ\u00e0 scientifiche italiane e straniere, oltre che in quelle delle quali era gi\u00e0 corrispondente. \nFu anche insignito dei titoli di \"Uffiziale\" dell'Ordine dei Santi Maurizio e Lazzaro, di Cavaliere dell'Ordine della Corona d'Italia e di Ufficiale dell'Ordine Imperiale della Rosa dall'imperatore del Brasile Don Pedro II.\nNel 1871 fu tra i fondatori della sezione napoletana del Club Alpino Italiano e ne fu il primo presidente fino al 1881, quando, manifestatisi i primi sintomi di una grave infermit\u00e0, fu costretto a rinunciare all'incarico e ad abbandonare l'insegnamento e la ricerca sul campo.\nIn seguito all'aggravarsi delle sue condizioni nel 1882, chiese ed ottenne il collocamento a riposo, pur conservando la titolarit\u00e0 dei suoi incarichi accademici in cui fu supplito dai suoi due coadiutori, Pasquale nell'insegnamento della botanica e Licopoli nella direzione dell'Orto.\nMor\u00ec a Napoli nel febbraio dell'anno seguente.\nIn segno di stima quand'era in vita, e per renderne poi omaggio alla memoria, furono molti i botanici italiani e stranieri che vollero dedicargli nuovi generi e, soprattutto, nuove specie sia di fanerogame che di crittogame che portano, cos\u00ec, i nomi specifici (\"epiteti\") di \"cesatii\", di \"cesatiana\" (o \"cesattiana\"), di \"cesatianus\" o di \"cesatianum.\"\nAttivit\u00e0 scientifica.\nLe prime esplorazioni botaniche, la flora lombarda e gli esordi in crittogamologia.\nTra il 1836 ed il 1838, Cesati, funzionario nell'amministrazione pubblica a Milano ma cultore appassionato di scienze naturali nel privato, pubblic\u00f2 alcuni suoi lavori originali ponendosi all'attenzione dell'ambiente botanico ufficiale, quello cio\u00e8 delle Universit\u00e0 e dei Musei di Storia naturale. Questi suoi primi lavori erano frutto delle sue ventennali esplorazioni botaniche nel Milanese, nelle valli del Lambro, del Liro e del Sesia, nell'Oltrep\u00f2 pavese, in Lomellina, nel Comasco e nel Vercellese. In essi Cesati espose le sue conoscenze e le sue idee in vari settori della botanica, dalla floristica del milanese alla sistematica delle \"Umbrelliferae,\" dalla micologia alla teratologia e alla fisiologia vegetale, dando un suo primo contributo alla crescita delle conoscenze botaniche ottocentesche. Nel 1840 pubblic\u00f2 \u00ab\"a tutte sue spese\"\u00bb il primo fascicolo della sua opera pi\u00f9 voluminosa (\"in folio\" max.), una \"Iconographia\" delle piante italiane che, nell'intenzione dell'Autore, avrebbe dovuto essere una completa rappresentazione figurata della flora italiana con una dettagliata descrizione delle specie, ognuna delle quali accompagnata da una illustrazione che lui stesso si proponeva di realizzare. Ma l'opera, \u00ab\"sventuratamente per la scienza\"\u00bb, sarebbe rimasta incompiuta arrestandosi con la pubblicazione del terzo fascicolo nel 1844.\nCon il suo trasferimento prima a Como e poi Brescia, si allargarono a queste due province le sue campagne di erborizzazione che lo portarono ad osservare oltre 450 specie, alcune molto rare e di cui se ne ignorava, fino ad allora, la presenza nell'Italia settentrionale.\nDurante il soggiorno bresciano pubblic\u00f2 anche quelli che sarebbero stati gli ultimi due fascicoli della sua incompiuta \"Iconographia,\" dedicandoli rispettivamente alla II Riunione degli Scienziati Italiani, che si era gi\u00e0 svolta a Torino nel settembre del 1840, ed alla VI Riunione, che si sarebbe tenuta a Milano nel settembre del 1844. Cesati partecip\u00f2 attivamente a quest'ultimo congresso presentando diverse relazioni scientifiche e, seppure estraneo all'ambiente accademico, fu nominato segretario della sezione di Botanica e Fisiologia vegetale di cui cur\u00f2, tra l'altro, la stesura degli atti verbali.\nNel luglio del 1844 termin\u00f2 la scrittura di quella che lui defin\u00ec una \u00ab\"memoriuzza\"\u00bb. Era in realt\u00e0 un saggio sulla flora lombarda contenente l'elenco floristico delle specie spontanee osservate in quel territorio ed un'introduzione ricca di osservazioni sugli aspetti generali della flora italica e su quelli propri della flora insubrica con un'accurata descrizione di diversi biotopi regionali. Fu pubblicato, con il titolo \"Flora\", sotto forma di capitolo all'interno dell'opera \"Notizie naturali e civili su la Lombardia\" a cura dell'economista Carlo Cattaneo\".\"\nTre anni pi\u00f9 tardi, con una nuova memoria dallo stesso titolo della precedente, Cesati ritorn\u00f2 sul tema della flora lombarda aggiornando ed ampliando la consistenza floristica della vegetazione spontanea della regione e portando a 2590 il totale delle specie osservate. Inoltre, a differenza del lavoro precedente, dedic\u00f2 una parte considerevole della trattazione ai micromiceti con l'intento di \u00ab\"gettare la prima base di una sistematica numerazione dei vegetabili fungoidei dell'Italia superiore\"\u00bb L'intento, perseguito con quest'ultimo saggio e conseguito con i numerosissimi lavori successivi, lo avrebbero portato ad essere considerato uno dei fondatori della crittogamologia in Italia ed una autorit\u00e0 nel campo della micologia e non solo in ambito nazionale.\nParticolarmente rilevanti sarebbero stati i suoi lavori successivi sugli \"Ascomyicota\" in generale e, in particolare, sulla famiglia delle \"Sferiacee,\" tra cui il genere \"Rosellinia.\"\nLe osservazioni floristiche nel vercellese e i contributi in micologia.\nAnche il periodo trascorso a Vercelli, a dispetto delle iniziali perplessit\u00e0 di Cesati, su quanto la nuova residenza potesse offrirgli dal punto di vista botanico, fu fitto di nuove erborizzazioni e ricco di osservazioni floristiche con oltre settecento tra fanerogame e crittogame censite.\nTra le fanerogame, oltre alle numerose specie rare o mai segnalate nel territorio (come la \"Fimbristylis squarrosa\", Vahl. o il V\"erbascum virgatum\", Stokes), spicca la prima osservazione di una \"Convolvulacea\" che, scrisse Cesati, \u00ab\"probabilmente, \u00e8 specie nuova\"\u00bb. Effettivamente, un anno dopo, fu istituita come tale da Antonio Bertoloni e da questi dedicata proprio a Cesati con il nome di \"Cuscuta\" \"cesattiana\".\nMa, per Cesati, la provincia di Vercelli restava comunque \u00ab\"la pi\u00f9 infelice del Piemonte per le Fanerogame\"\u00bb, per cui la sua attenzione si rivolse principalmente alle crittogame (e non solo ai funghi ma anche ai muschi, ai licheni e alle alghe) di cui scopr\u00ec e fond\u00f2 diverse nuove specie descrivendole in brevi note in tedesco nell\"'Hedwigia\", nella \"Botanische Zeitung\" e nelle \"Decadi\" e nelle \"Centurie\" di Rabenhorst.\nConcep\u00ec anche l'idea di una \"crittogamologia insubrica\", che sarebbe dovuta diventare il primo censimento sistematico della flora crittogamica del territorio compreso tra il Po e i laghi prealpini. Ma non port\u00f2 a termine il progetto di cui pubblic\u00f2 per\u00f2 i primi due saggi nei \"Commentari\" della Societ\u00e0 Crittogamologica Italiana.\nTra i lavori pubblicati nel periodo vercellese spicca il saggio sugli \"Sferiacei\" scritto in unione con De Notaris. Di questa famiglia di funghi, che \u00e8 tra le pi\u00f9 numerose e le pi\u00f9 interessanti e che era stata oggetto di importanti lavori ad opera di Elias Magnus Fries e di Louis Ren\u00e9 Tulasne, venne proposto dai due Autori uno schema innovativo di classificazione sistematica, basato sulla comparazione di alcuni caratteri microscopici. La monografia definita da Nicola Pedicino \u00ab\"sommamente rimarchevole per la sua importanza nella storia della Micologia\"\u00bb fu accolta con unanime favore dai micologi specialisti nello studio di questi funghi.Nel 1867 inizi\u00f2, con il primo fascicolo, la pubblicazione di un'opera imponente, che fu iniziata da Cesati in collaborazione con Giuseppe Gibelli e Giovanni Passerini. Una \"Flora\" analitica della vegetazione spontanea italiana, strutturata secondo il metodo dicotomico per l'identificazione dei generi e delle specie. I trentacinque fascicoli, di cui si compose l'opera, furono pubblicati regolarmente per circa trent'anni tra il 1867 ed il 1898. Dopo la morte dell'ultimo dei tre Autori, l'opera fu portata a termine da Oreste Mattirolo allievo di Gibelli.\nL'opera fu definita \u00ab\"un ouvrage pratique [...] \" \"accessible \u00e0 tous les amateurs\"\u00bb, e fu la prima flora unitaria italiana, innovativa rispetto a tutte le \"Flore\" precedenti. Sia per il superamento del metodo comparativo e l'adozione delle chiavi dicotomiche, sia per l'uso dell'italiano in luogo dell'elitario latino, sia per il sussidio alla determinazione sistematica dato da un secondo volume interamente dedicato alle illustrazioni organografiche delle specie descritte.\nIl periodo napoletano e gli ultimi lavori floristico-sistematici.\nCon il trasferimento a Napoli nel 1867 inizi\u00f2 per Cesati un periodo gravoso di impegni, connessi all'insegnamento universitario, alla direzione dell'Orto botanico e, non ultimo, alla direzione della sezione napoletana del CAI da lui fondata. Come direttore del R. Orto botanico Cesati ebbe principalmente il merito di aver impresso una svolta negli obiettivi di ricerca dei botanici napoletani essendo riuscito a risvegliare in loro l'interesse per i vari ambiti della crittogamologia. Interesse che, fino ad allora, si concretizzava quasi esclusivamente nell'inclusione di qualche saggio di crittogame negli \"exsiccata\". Cesati riusc\u00ec a mutare profondamente questo atteggiamento e la crittogamologia si and\u00f2 progressivamente ad affiancare a Napoli alla tradizionale attivit\u00e0 di ricerca, prevalentemente floristica, in botanica fanerogama.\nIn effetti Cesati non si limit\u00f2 a proporre nuovi indirizzi ma \u00ab\"da buon organizzatore di studi, si fece una scuola, assegnando ai migliori suoi allievi lo studio dei varii rami della Crittogamia\"\u00bb. Francesco Balsamo fu incaricato dello studio delle alghe, Orazio Comes dei funghi, Antonio Jatta dei licheni e infine a Giuseppe Camillo Giordano fu assegnato lo studio delle briofite. E Cesati ottenne i risultati auspicati poich\u00e9 i destinatari della sua direttiva, divenuti esperti crittogamisti, diedero tutti contributi importanti alla conoscenza delle crittogame cellulari, e non solo di quelle dell'Italia meridionale.\nQuello napoletano fu comunque un periodo fertile di nuovi studi e ricerche e nel quale videro la luce alcuni suoi importanti lavori editi, per lo pi\u00f9, negli \"Atti\" e nei \"Rendiconti\" dell'Accademia di Scienze Fisiche e Matematiche della Societ\u00e0 Reale di Napoli.\nIn diversi di questi lavori, a carattere prevalentemente floristico-sistematico, Cesati si occup\u00f2 della descrizione del materiale botanico da lui stesso collezionato o di quello raccolto da alcuni naturalisti-esploratori e a lui affidato per l'elaborazione.\nNon trascur\u00f2 ovviamente la micologia anzi, durante il soggiorno a Napoli, Cesati fece, tra l'altro, la prima osservazione per l'Italia di un raro fungo esotico del genere \"Battarraea\" ritenuto, fino ad allora, esclusivo dell'Inghilterra. Istitu\u00ec anche una nuova specie, appartenente allo stesso genere \"Battarraea,\" a cui impose il nome specifico di \"guicciardiniana,\" innescando una vivace polemica con il micologo inglese Worthington George Smith, che si risolse a favore di Cesati.\nNel luglio del 1882 Cesati, gi\u00e0 da diversi mesi gravemente malato, dett\u00f2 quelli che sarebbero stati i suoi ultimi due lavori. Il primo fu una guida botanica del biellese pensata per i partecipanti al quindicesimo Congresso Alpino Nazionale, che si sarebbe tenuto a Biella nell'agosto di quello stesso anno. Il secondo fu un censimento commentato della letteratura algologica italiana, sia di quella prodotta da botanici italiani sia di quella pubblicata da autori stranieri che si fossero per\u00f2 occupati dello studio di alghe presenti in Italia.\nQuesta fu l'ultima pubblicazione scientifica di Cesati che, sentendo prossima la morte, volle congedarsi dai suoi lettori lasciando scritto, come epigrafe al saggio: \u00ab\"Di astro moribondo ultimo raggio\"\u00bb\nOpere.\nL\"'Herbarium Cesatianum\".\nAll'et\u00e0 di tredici anni, Cesati inizi\u00f2 ad allestire un erbario con gli \"exsiccata\" degli esemplari raccolti e determinati durante le sue prime erborizzazioni. In seguito, e per oltre sessant'anni, la sua raccolta botanica venne sempre pi\u00f9 arricchendosi di nuovi esemplari e di nuove specie fino a diventare uno dei importanti e dei pi\u00f9 completi erbari privati dell'800.\nNel 1885 L\"'Herbarium Cesatianum\" fu acquistato dall'Universit\u00e0 di Roma diventando la principale collezione botanica storica del \"Museo Erbario,\" \"RO\" sia per il numero di esemplari, sia per il numero di specie diverse e per la vastit\u00e0 delle loro provenienze geografiche, sia per il numero di \"exsiccata typi,\" in ambito prevalentemente micologico\",\" cui \u00e8 legata la prima descrizione dei \"taxa.\"\nL\"'Erbario Cesati\" \u00e8 stimato ricco di oltre 350.000 esemplari appartenenti a circa 49.000 specie diverse. Di queste 32.000 circa sono le fanerogame e circa 17.000 le crittogame.\nQuesti numeri cos\u00ec elevati si giustificano considerando che l'erbario contiene non solo le specie autoctone raccolte da Cesati nei territori, pur non vastissimi, da lui erborizzati, ma anche le specie della flora italiana e di quella esotica inviategli dai suoi numerosissimi corrispondenti italiani e stranieri con i quali Cesati intrattenne un'intensa e proficua attivit\u00e0 di scambi e donazioni. Inoltre Cesati increment\u00f2 di molto la consistenza del suo erbario con l'acquisto di numerose collezioni venali, come le centurie di \"exsiccata\" di Gottlob Ludwig Rabenhorst, e di altre preziose raccolte originali fornitegli dal venditore tedesco Rudolf Hohenacker.\nCorrelano l'erbario, il \"Registro delle Accessioni\" in cui Cesati annot\u00f2, per ogni collezione acquisita, il nome dell'autore, l'anno di entrata, l'elenco delle specie e della loro consistenza numerica e l\"'Autografario,\" una raccolta di oltre duemilacinquecento documenti (lettere, note, dediche, biglietti da visita, cartellini di erbario manoscritti, ecc.), con la firma autografo dell'autore, utilizzati da Cesati per ricavare l\u2019esatta attribuzione e l\u2019autenticit\u00e0 delle collezioni botaniche che gli pervenivano anonime."}
{"id": "2196956", "revid": "367445", "url": "https://it.wikipedia.org/wiki?curid=2196956", "title": "Classifica perpetua della Serie A dal 1929", "text": "La classifica perpetua della Serie A dal 1929 \u00e8 una graduatoria, di valore puramente statistico, in cui sono riportati i dati delle societ\u00e0 che hanno partecipato alla Serie A del campionato italiano di calcio.\nDescrizione.\nLa presente tabella riporta le statistiche di tutti i club che abbiano partecipato ad almeno una delle 89 edizioni del campionato di Serie A dalla sua istituzione (1929) in poi, con l'eccezione delle stagioni 1943-1944 e 1944-1945, non disputate a causa della Seconda guerra mondiale, e 1945-1946.\nLa classifica \u00e8 calcolata sul punteggio generale effettivamente ottenuto, al netto delle penalit\u00e0, e considerando due punti a vittoria fino alla stagione 1993-94 e tre punti a vittoria in seguito. In caso di parit\u00e0 di punti, viene considerata la differenza reti e, successivamente, il numero di gol segnati. Sono esclusi gli incontri di spareggio, i quali non assegnano punti in classifica.\nSono calcolati, in apposite colonne, i punteggi considerando tutte le vittorie da due punti o tutte le vittorie da tre punti, sempre al netto delle penalit\u00e0. L'ultima colonna evidenzia la media punti a partita, riferita al punteggio generale.\nLa classifica.\n\"Dati aggiornati al 26 maggio 2021 (termine del campionato di Serie A 2020-2021)\". \"In grassetto le squadre partecipanti al campionato 2021-2022.\""}
{"id": "2196959", "revid": "287204", "url": "https://it.wikipedia.org/wiki?curid=2196959", "title": "Natasa Bokal", "text": ""}
{"id": "2196960", "revid": "6923", "url": "https://it.wikipedia.org/wiki?curid=2196960", "title": "Valkyria Chronicles", "text": "Valkyria Chronicles, conosciuto in Giappone come , \u00e8 un videogioco di ruolo giapponese sviluppato dalla SEGA e distribuito per PlayStation 3, PC e PlayStation 4. Il giocatore nella storia assume il controllo del luogotenente Welkin Gunther, che alla guida della Squadra 7 e del carro armato \"Edelweiss\" porter\u00e0 l'immaginaria nazione di Gallia alla vittoria contro la Federazione Imperiale che ha invaso la regione.\nIl gioco \u00e8 uscito in Giappone il 24 aprile 2008, mentre l'uscita europea \u00e8 avvenuta il 31 ottobre 2008. Il successo ottenuto a livello mondiale \u00e8 stato straordinario sia tra il pubblico che tra la critica, al punto tale che ne sono stati prodotti due sequel per PSP, intitolati \"Valkyria Chronicles II\" e \"Valkyria Chronicles III\", usciti in Giappone il 21 gennaio 2010 e il 27 gennaio 2011 rispettivamente. Sono stati pubblicati inoltre numerosi manga ispirati alla trama del videogioco e, nell'aprile 2009, \u00e8 stata trasmessa una serie televisiva anime di 26 episodi.\nTrama.\nLa storia \u00e8 ambientata in un'Europa alternativa nel 1935. Il Continente \u00e8 diviso in due grandi blocchi: a Est vi \u00e8 la Federazione Imperiale Esteuropea (una via di mezzo tra la Germania imperiale e l'Impero Russo), governata da un sovrano centrale, mentre a Ovest \u00e8 sorta la Federazione Atlantica, formata da un gruppo di stati democratici. Le due superpotenze sono in uno stato di perenne tensione per il possesso della ragnite, un minerale energetico da cui dipende l'intera tecnologia, sia quella civile che quella bellica, e lo sfruttamento dei giacimenti minerari lungo i confini ha gi\u00e0 portato in passato ad una guerra.\nOra, dopo un periodo di relativa calma, l'Impero ha ripreso ad avanzare, dando il via a quella che \u00e8 stata chiamata la Seconda Guerra Europea. Ad essere coinvolto nella guerra \u00e8 stato anche il pacifico regno di Gallia (situato geograficamente nella zona della Livonia), che nonostante la sua perenne condizione di neutralit\u00e0 costituisce per l'Impero una preda irrinunciabile in virt\u00f9 dei suoi sterminati giacimenti di ragnite. La Federazione Atlantica, troppo occupata a proteggere i suoi confini, rifiuta di appoggiare il piccolo stato, e di conseguenza Gallia si vede costretta a difendersi da sola contro lo sterminato esercito imperiale guidato dal principe Maximilian e dal suo secondo, Selvaria Bles.\nNel vortice di eventi che segue la dichiarazione di guerra fatta pervenire a Gallia rimane coinvolto anche il giovane Welkin Gunther, studente universitario figlio di un grande eroe di guerra destinato a seguire le orme del padre e a guidare il suo Paese alla vittoria contro l'Impero. Dopo essere entrato in possesso del carro armato appartenuto a suo padre e mantenuto dalla sua sorella adottiva Isara viene messo al comando della Squadra 7, composta da miliziani arruolati in supporto all'esercito regolare.\nModalit\u00e0 di gioco.\n\"Valkyria Chronicles\" propone un sistema di gioco innovativo denominato BLiTZ system (Battle of Live Tactical Zones). Ogni turno inizia con una panoramica dall'alto del terreno di gioco, chiamata Modalit\u00e0 Comando, dove si possono vedere il numero di movimenti ancora a disposizione, gli alleati e gli eventuali nemici all'interno del campo visivo delle proprie unit\u00e0. Selezionando un alleato si entra in Modalit\u00e0 Azione, con l'immagine che passa alla visuale in terza persona. Il giocatore pu\u00f2 cos\u00ec controllare il movimento dei propri soldati. Ogni personaggio ha a propria disposizione una carica di punti azione (AP) che ne limita la libert\u00e0 di spostamento. Oltre a muoversi, i personaggi hanno anche la possibilit\u00e0 di compiere un'azione, che viene eseguita dal giocatore in Modalit\u00e0 Target, e comprende sparare ad eventuali bersagli, curare s\u00e9 stessi o gli alleati, lanciare una granata o, nel caso degli ingegneri, riparare un carro armato. Prendere il controllo di un'unit\u00e0 alleata costa un Segnalino Movimento (tranne i carri armati, che ne richiedono due); se i segnalini si esauriscono il turno finisce ma \u00e8 possibile anche terminare il turno con ancora una piccola scorta in modo da averne di pi\u00f9 a disposizione nel turno successivo. Nei panni di Welkin il giocatore ha infine la possibilit\u00e0 di impartire determinati ordini, sempre sacrificando un numero variabile di segnalini, in modo da attivare attacchi di artiglieria o innalzare il morale delle truppe.\nOgni personaggio appartiene ad una specifica classe, con punti di forza e debolezze: gli scout, veloci ma dotati di armamento leggero; i mitraglieri, con armamento pesante; i lancieri, armati di lanciarazzi ed efficaci come unit\u00e0 anticarro; i cecchini; e gli ingegneri, combattenti versatili e in grado di riparare i carri armati. All'interno della stessa classe i personaggi sono simili in termini di armamento e statistiche, ma ogni individuo possiede uno specifico set di potenzialit\u00e0: abilit\u00e0 speciali attivate in battaglia da fattori psicologici o ambientali. Se un'unit\u00e0 perde tutti i suoi punti vita non muore subito ma rimane semplicemente priva di sensi; se entro tre turni un alleato non la raggiunge o se un nemico le arriva vicino l'unit\u00e0 muore definitivamente e non sar\u00e0 pi\u00f9 utilizzabile in missioni future.\nAnche la conformazione del terreno riveste un ruolo fondamentale in \"Valchyria Chronicles\": dalle postazioni sopraelevate personaggi come i cecchini hanno una migliore visuale e un maggiore raggio d'azione, i carri armati possono abbattere pareti per aprire nuovi percorsi, i sacchi di sabbia e i dossi nel terreno costituiscono ottimi ripari dal fuoco nemico, cos\u00ec come gli edifici, gli alberi e i punti ciechi, l'erba alta invece consente di strisciare sul terreno passando inosservati alla maggior parte dei nemici. Usando le truppe a propria disposizione, il giocatore deve raggiungere gli obiettivi specifici di ogni missione per ottenere la vittoria \u2014 spesso la cattura dell'accampamento rivale. Al termine di ogni missione il giocatore riceve denaro e punti esperienza, variabili a seconda della prestazione, con cui migliorare l'equipaggiamento e le abilit\u00e0 dei personaggi. La sconfitta avviene se le forze di un giocatore vengono completamente annientate, se il carro armato principale viene distrutto o se il quartier generale viene conquistato dal nemico.\nSviluppo.\nIl team di sviluppo di \"Valkyria Chronicles\", composto principalmente da persone che erano gi\u00e0 state impegnate nella serie \"Sakura Wars\", \u00e8 stato guidato dal produttore Ryutaro Nonaka e dal direttore Shuntaro Tanaka. I due avevano in mente di creare un videogioco che combinasse elementi dei loro lavori precedenti: l'aspetto strategico di \"Sakura Wars\", elementi di azione in terza persona come \"Nightshade\" e l'influenza del gioco di ruolo \"Skies of Arcadia\". Il team si sforz\u00f2 dunque di dare uguale importanza all'elemento strategico e di azione. L'aspetto tattico del gioco venne enfatizzato dall'introduzione del sistema delle potenzialit\u00e0, che assegna delle specificit\u00e0 ad ogni personaggio, dando loro affinit\u00e0 per alcuni ambienti, condizioni o altri personaggi. In contrasto con il ritmo scandito di altri videogiochi a turni, la parte in terza persona del BLiTZ system venne progettata con un senso di immediatezza e di tensione, ottenuto in parte permettendo ai soldati nemici di difendersi attivamente durante il turno del giocatore e vice versa. Importante fu anche l'inserimento di scenari e mappe che ricalcassero le situazioni della seconda guerra mondiale, come teste di ponte su spiagge, l'avanzamento attraverso foreste o lo sfondamento di barricate per le strade di citt\u00e0 in mano al nemico. La visione di film e serie televisive di guerra quali \"Band of Brothers - Fratelli al fronte\", \"Salvate il soldato Ryan\" e \"Combat!\" favorirono il processo.\nPer complementare il gameplay, i programmatori optarono per un disegno distintivo e stilistico, realizzato tramite il motore grafico CANVAS. Con l'aggiunta di un tocco di fantasia il team di sviluppo sperava di attirare l'attenzione del pubblico che tradizionalmente non giocava a videogiochi con un'ambientazione simile, ma con combattimenti pi\u00f9 realistici. L'uso di una tavolozza di colori caldi serv\u00ec a ridimensionare \u00abla natura grottesca e realistica della guerra\u00bb e a porre invece l'accento sui personaggi e sulla storia. \u00abVolevamo mostrare che il realismo non \u00e8 l'unica cosa che si pu\u00f2 fare con la grafica 3D\u00bb, aggiunse Tanaka. Il character design venne affidato a Raita Honjou, il quale ricerc\u00f2 un aspetto che venne descritto da Jeremy Parish di 1UP.com come \"rustico\". Nelle fasi iniziali della programmazione il design si rifaceva in modo pi\u00f9 marcato ad esempi della seconda guerra mondiale, ma il risultato venne giudicato troppo moderno. Honjou ripieg\u00f2 cos\u00ec su un aspetto che fosse pi\u00f9 simile a quello della prima guerra mondiale, creando prima le illustrazioni di Alicia e Welkin e usandole come base per il resto dell'esercito galliano. L'influenza della seconda guerra mondiale \u00e8 visibile invece nel design dei personaggi imperiali come Gregor, la cui uniforme \u00e8 largamente basata sulle uniformi degli ufficiali tedeschi del periodo.\nLa colonna sonora di \"Valkyria Chronicles\" \u00e8 stata composta da Hitoshi Sakimoto, il quale ha dichiarato che l'intero processo di composizione, registrazione ed editing della musica ha richiesto otto mesi di tempo. Il tema principale del gioco \u00e8 stato composto in una variet\u00e0 di arrangiamenti diversi, poi incorporati in altri brani dai toni contrastanti. Considerando la trama del gioco, Sakimoto diede alla musica un \"tocco militaresco\". Altri temi importanti inseriti nella colonna sonora sono il contrasto tra le due protagoniste femminili: Alicia e Selvaria, e il rapporto tra Alicia e Welkin.\nDistribuzione.\nIl gioco \u00e8 uscito in Giappone il 24 aprile 2008, mentre l'uscita europea \u00e8 avvenuta il 31 ottobre 2008.\nContenuti scaricabili (DLC) supplementari sono stati resi disponibili all'acquisto tramite PlayStation Network. Il primo extra \u00e8 stata l'inclusione di una modalit\u00e0 hard, che ripropone le missioni della storia in una versione dove l\"Edelweiss\" non \u00e8 disponibile. Due \"side story\" intitolate \"Edy's Mission: Enter the Edy Detachment\" e \"Selvaria's Mission: Behind Her Blue Flame\" presentano rispettivamente la squadra di Edy Nelson e Homer Pieron e la prima parte dell'invasione della Gallia vista dalla prospettiva imperiale. La modalit\u00e0 hard e Edy Nelson sono state pubblicate in Giappone l'8 agosto 2008, mentre Selvaria's Mission \u00e8 stata resa disponibile il 31 ottobre dello stesso anno. Tutti e tre sono stati pubblicati in Europa e in Nord America il 16 aprile 2009. Un quarto extra, \"Edy Detachment's Formal Challenge!\", \u00e8 stato reso disponibile in Giappone il 26 giugno 2009 e in Europa e Nord America il 25 febbraio 2010. Esso include sei missioni, ognuna incentrata su una delle diverse classi di personaggi del gioco. La versione per PC contiene tutti i quattro DLC rilasciati per console.\nIl 5 marzo 2009 \"Valkyria Chronicles\" \u00e8 stato ridistribuito nei negozi giapponesi sotto l'etichetta \"The Best\", in un'edizione che include Edy's Mission senza bisogno di scaricamenti. Un porting del gioco \u00e8 stato distribuito per Windows sulla piattaforma Steam a partire dall'11 novembre 2014. Questa versione include tutti i DLC e presenta migliorie grafiche come la possibilit\u00e0 di giocare a 60 fotogrammi per secondo o a risoluzioni maggiori di 1080p. Una versione rimasterizzata per PlayStation 4 a risoluzione nativa di 1080p, 60 frame al secondo e tutti i DLC del gioco, \u00e8 stata annunciata in Giappone per il 10 febbraio 2016 mentre in Occidente uscir\u00e0 nella primavera del 2016.\nMedia derivati.\nManga.\nDal gioco sono stati tratti due adattamenti manga. Il primo, , \u00e8 uno sh\u014djo scritto dalla SEGA, realizzato da Kyusei Tokito e serializzato dal 12 novembre 2008 sulla rivista \"Comics B's Log\" di Enterbrain. In seguito i capitoli sono stati raccolti in due volumi \"tank\u014dbon\", pubblicati il 1\u00ba maggio 2009 e il 1\u00ba marzo 2010. L'opera si incentra su due personaggi creati appositamente per il manga: Mintz, un ingegnere, e Julius Klose, un cecchino, entrambi facenti parte della Milizia.\nIl secondo, intitolato \u00e8 stato scritto sempre da SEGA e realizzato da Kito En. La trama ripercorre in linea generale gli eventi del videogioco, divergendo da esso in alcuni punti. \u00c8 stato serializzato dal 26 novembre 2008 su \"Comp Ace\" e pubblicato in quattro albi, dal 21 novembre 2008 al 20 marzo 2010, dalla Kadokawa Shoten. Questo manga \u00e8 stato tradotto anche in italiano da Panini Comics, che ne ha pubblicato un adattamento in quattro volumi, pubblicati mensilmente dal 22 giugno al 21 settembre 2013.\nAnime.\n \u00e8 la serie televisiva anime tratta dal videogioco. La serie \u00e8 stata prodotta dalla A-1 Pictures, diretta da Yasutaka Yamamoto e scritta da Michiko Yokote all'interno del Project Valkyria Group. La trasmissione \u00e8 avvenuta dal 4 aprile al 26 settembre 2009 sui canali Animax, Tokyo MX, MBS, CBC, Chiba TV, TV Kanagawa, TV Hokkaido, BS11 e TVQ Kyushu Broadcasting. La serie segue abbastanza fedelmente la trama del videogioco, dal quale differisce soltanto in alcuni dettagli della caratterizzazione dei personaggi principali come Alicia e l'introduzione di un personaggio inedito come Ramal Valt. I personaggi mantengono elementi del gioco, ma sono stati ridisegnati espressamente per l'anime da Atsuko Watanabe. L'opera \u00e8 stata distribuita in Giappone per il mercato home video in una collezione di nove DVD, pubblicati dal 5 agosto 2009 al 7 aprile 2010.\nLa colonna sonora dell'anime \u00e8 stata scritta dallo stesso compositore delle musiche del gioco, Hitoshi Sakimoto. La serie adotta due sigle di apertura: dall'episodio 1 al 13 viene utilizzata , cantata da Himeka, mentre dalla puntata 14 si sente delle Maria. Le sigle di chiusura sono dei pe'zmoku (ep. 1-13), , cantata da Hikari Inoue (ep. 14-25) e \"Brightest Morning\" cantata sempre da Inoue (ep. 26).\nNel 2011 \u00e8 stato prodotto un OAV in due puntate dal titolo , pubblicato il 29 giugno 2011 in DVD e Blu-ray Disc.\nAccoglienza.\n\"Valkyria Chronicles\" \u00e8 stato apprezzato da buona parte della critica specializzata, tra cui IGN, RPGFan, X-Play e GameTrailers. Kevin VanOrd di GameSpot \u00e8 rimasto impressionato dall'innovativa modalit\u00e0 di gioco, argomentando che, tramite l'eliminazione di alcune rigidit\u00e0 come una mappa a griglia, \"Valkyria Chronicles\" offre ai giocatori un senso di libert\u00e0 tattica assente in altri giochi dello stesso genere. Il combattimento, reso pi\u00f9 attivo, \u00e8 stato elogiato per produrre situazioni di tensione e per tenere il giocatore emotivamente coinvolto nel gioco. Punti forti del videogioco sono stati individuati nella storia e nel modo in cui viene presentata. Ne \u00e8 stata inoltre apprezzata la longevit\u00e0, con James Quentin Clark di RPGFan che ha affermato: \u00abil gioco migliora pi\u00f9 tempo trascorri a giocarci\u00bb. Nonostante generalmente soddisfatti, diversi esperti hanno criticato il comportamento a volte discutibile dell'intelligenza artificiale nemica, mentre altri hanno affermato che la visuale in terza persona interferisce in alcune situazioni con la possibilit\u00e0 di mirare efficacemente.\nNonostante il successo di critica, le vendite del videogioco sono state medio-basse. In Giappone ha aperto con un buon 77.000 copie vendute nella prima settimana, ma si \u00e8 posizionato solo 93\u00ba nell'elenco dei giochi pi\u00f9 venduti del 2008, con 141.589 copie. Negli Stati Uniti ha venduto solo 33.000 copie nel mese di apertura, vendendo in generale appena sopra un milione di copie nel mondo nel 2008. Le vendite in Nord America subirono un drastico aumento nell'aprile 2009 in seguito ad un abbassamento di prezzo e alla contemporanea uscita della serie televisiva anime basata sul videogioco.\nLa rivista \"Play Generation\" lo classific\u00f2 come il quarto miglior gioco di strategia del 2008. La stessa testata diede alla versione per PlayStation 3 un punteggio di 89/100, trovandolo un GdR strategico pregevolissimo, con stile da vendere e meccaniche originali ed una buona trama anche se solo in inglese.\nCitazioni e riferimenti.\nDue personaggi minori del gioco, Vyse Inglebard e Aika Thompson, rispettivamente shocktrooper e scout, sono i protagonisti di un altro gioco Sega, \"Skies of Arcadia\", uscito su Dreamcast e su GameCube. Anche un terzo personaggio del gioco dal nome Fina, \u00e8 presente in \"Valkyria\", interpretando il medico della squadra 7. Vyse appare anche nella trasposizione animata del videogioco, durante l'episodio 13, quando guida una spedizione d'attacco che ha l'ordine di attirare l'attenzione delle truppe imperiali a difesa di Frouzen per permettere alla Squadra 7 di infiltrarsi al suo interno."}
{"id": "2196962", "revid": "22356", "url": "https://it.wikipedia.org/wiki?curid=2196962", "title": "Komensaurus", "text": ""}
{"id": "2196964", "revid": "320578", "url": "https://it.wikipedia.org/wiki?curid=2196964", "title": "Deficit di glucosio-1-6-difosfatasi", "text": ""}
{"id": "2196967", "revid": "22356", "url": "https://it.wikipedia.org/wiki?curid=2196967", "title": "Vallecillosaurus", "text": ""}
{"id": "2196983", "revid": "22356", "url": "https://it.wikipedia.org/wiki?curid=2196983", "title": "Chelicerato", "text": ""}
{"id": "2196986", "revid": "2015336", "url": "https://it.wikipedia.org/wiki?curid=2196986", "title": "Laghi d'Italia per dimensione", "text": "Questa \u00e8 una lista dei laghi d'Italia classificati per dimensione. \nIn passato, al terzo posto per estensione, c'era il lago Fucino nell'attuale Abruzzo con i suoi oltre 150 km\u00b2 di superficie lacustre, prosciugato completamente nel 1875 ad opera dei principi Torlonia ."}
{"id": "2196987", "revid": "22356", "url": "https://it.wikipedia.org/wiki?curid=2196987", "title": "Parapaleomerus", "text": ""}
{"id": "2196988", "revid": "22356", "url": "https://it.wikipedia.org/wiki?curid=2196988", "title": "Chengjiangocaris", "text": ""}
{"id": "2196997", "revid": "1106276", "url": "https://it.wikipedia.org/wiki?curid=2196997", "title": "Michael Bond", "text": "Biografia.\nBond studi\u00f2 presso il \"Presentation College\", una scuola cattolica di Reading. Durante la seconda guerra mondiale prest\u00f2 servizio sia nella Royal Air Force che nel \"Middlesex Regiment\" del British Army.\nEgli inizi\u00f2 a scrivere nel 1945 e vendette il suo primo lavoro alla rivista \"London Opinion\". Nel 1958, dopo aver scritto un certo numero di opere teatrali e brevi storie e mentre lavorava alla BBC come cameraman televisivo, scrisse il suo primo libro \"A Bear Called Paddington\". Questo costitu\u00ec l'inizio della pi\u00f9 famosa serie di libri scritta da Bond. Essa narra la storia dell'orso Paddington proveniente dal \"Darkest Per\u00f9\", inviato dalla zia Lucy in Inghilterra con un grosso recipiente di marmellata d'arance. La famiglia Brown lo trov\u00f2 alla stazione di Paddington tutto solo e decise di adottarlo dandogli in nome della stazione. Dal 1967, visto il successo dei primi libri, Bond decise di lasciare il suo lavoro alla BBC e di lavorare a tempo pieno come scrittore. Le avventure di Paddington sono state pubblicate in oltre venti paesi del mondo, tradotte in 30 lingue e venduto oltre 30 milioni di copie. Esse hanno ispirato, gruppi musicali, corse di cavalli, giocattoli e una serie televisiva. Nel dicembre 2007 Bond decise di non continuare ulteriormente a scrivere libri sulla serie dell'orso Paddington. Nel 2014 \u00e8 uscito il film Paddington interpretato da Hugh Bonneville, Sally Hawkins, Julie Walters, Nicole Kidman; la voce di Paddington \u00e8 di Ben Whishaw.\nBond ha anche scritto un'altra serie di libri per bambini, narrando le avventure di un maialino della Guinea dal nome \"Olga da Polga\", cos\u00ec come la serie animata per la BBC TV, \"The Herbs\". Bond ha scritto anche dei libri culinari per adulti ispirati al personaggio \"Monsieur Pamplemousse\" ed al suo fedele bloodhound, \"Pommes Frites\".\nNel 1997, Bond venne insignito dell'OBE per servizi resi alla letteratura per bambini. Il 6 luglio 2007, l'universit\u00e0 di Reading gli confer\u00ec la laurea honoris causa di dottore in lettere.\nDopo la sua morte, avvenuta all'et\u00e0 di 91 anni nel giugno 2017, i creatori dedicarono alla sua memoria il film \"Paddington 2\". Bond era sposato, aveva due figli ed abitava non distante dalla stazione di Paddington.\n\"A Bear Called Paddington\" fu pubblicato per la prima volta in Italia con il titolo \"L'orso del Per\u00f9\" nel 1962 da Vallecchi, nella collana per ragazzi Il Martin Pescatore diretta da Donatella Ziliotto (che ne cur\u00f2 anche la traduzione). Successivamente \u00e8 stato ripubblicato nei \"Criceti\" della Salani insieme a \"Ci risiamo con Paddington\" e \"Paddington si fa in quattro\""}
{"id": "2197005", "revid": "1543377", "url": "https://it.wikipedia.org/wiki?curid=2197005", "title": "Municipalit\u00e0 locale di Mafube", "text": "Mafube \u00e8 una municipalit\u00e0 locale (in inglese Mafube Local Municipality) appartenente alla municipalit\u00e0 distrettuale di Fezile Dabi della provincia di Free State in Sudafrica. \nIn base al censimento del 2001 la sua popolazione \u00e8 di 57.662 abitanti.\nLa sede amministrativa e legislativa \u00e8 la citt\u00e0 di Frankfort e il suo territorio si estende su una superficie di ed \u00e8 suddiviso in 9 circoscrizioni elettorali (\"wards\"). Il suo codice di distretto \u00e8 FS205.\nGeografia fisica.\nConfini.\nLa municipalit\u00e0 locale di Mafube confina a nord con quelle di Dipaleseng e Lekwa (Gert Sibande/Mpumalanga), a est e a sud con quella di Phumelela (Thabo Mofutsanyane), a sud con quella di Nketoana (Thabo Mofutsanyane) e a ovest con quelle di Ngwathe e Metsimaholo."}
{"id": "2197008", "revid": "767487", "url": "https://it.wikipedia.org/wiki?curid=2197008", "title": "Vacanze matte", "text": "Vacanze matte (\"Pioneer, Go Home!\") \u00e8 un romanzo di Richard Powell del 1959.\nTrama.\nNarra la storia di una famiglia anticonformista americana del New Jersey composta da padre, figlio maggiore (Toby), due gemelli di circa 8 anni (Eddy e Teddy) dei quali si occupa una baby-sitter. Mentre stanno tornando a casa in auto i Kwimper trovano una strada in costruzione dove \u00e8 vietato l'accesso al pubblico ma proprio perch\u00e9 il pubblico non pu\u00f2 accedervi il padre si sente autorizzato a percorrerla.\nDopo una settantina di chilometri l'auto rimane senza benzina e i Kwimper sono costretti ad accamparsi. Per alcuni giorni la famiglia si organizza con parti di auto per costruire pentole e quel che le serve, nutrendosi di frutta e pesce e dormendo su aghi di pino. fino a che un burbero funzionario li caccia.\nIl fatto di essere stati trattati male unito al fatto che l'ente che ha costruito la strada ha richiesto solo 15 metri tra laghi e isolette permette alla famiglia di tornare indietro ed accamparsi definitivamente nello spazio di nessuno oltre la strada.\nQuesta terra di nessuno diventa quindi il fulcro del libro ed attrae anche un gruppo di mafiosi che pretendono di intimorire la famiglia ma ne usciranno malconci, sconfitti da Toby che, ingenuo, onesto ed ottimista come Candido vede sempre tutto rosa.\nSulla prima edizione americana la recensione richiamava sia ai valori dei primi pionieri sia alla lotta del singolo contro il governo.\nAl cinema.\nNel 1962 dal romanzo \u00e8 stato tratto il film \"Lo sceriffo scalzo\" (\"Follow that Dream\") di Gordon Douglas con Elvis Presley."}
{"id": "2197016", "revid": "287204", "url": "https://it.wikipedia.org/wiki?curid=2197016", "title": "Abrus precatorius", "text": "L'abro (Abrus precatorius ) \u00e8 un arbusto della famiglia delle Fabacee (o Leguminose) diffuso nei paesi tropicali.\nDescrizione.\n\u00c8 un legume con lunghe foglie e con semi rossi e duri. I semi contengono una sostanza molto tossica (l'abrina, 75\u00a0mg/100g di seme), composta in realt\u00e0 da quattro isotossine (abrina a, b, c e d). Sebbene siano talvolta utilizzati come perle per collane o per costituire strumenti musicali a percussione, ci\u00f2 \u00e8 poco raccomandabile a causa dell'elevata tossicit\u00e0.\nDistribuzione e habitat.\nLa pianta \u00e8 originaria dell'Indonesia ma cresce in aree tropicali e subtropicali dove tende ad avere carattere invasivo.\nUtilizzo come misura di peso.\nDa seme dell'abro deriva l'unit\u00e0 di misura indiana del peso detta \"ratti\"."}
{"id": "2197017", "revid": "7336", "url": "https://it.wikipedia.org/wiki?curid=2197017", "title": "Abro", "text": ""}
{"id": "2197020", "revid": "287204", "url": "https://it.wikipedia.org/wiki?curid=2197020", "title": "Cagliari Calcio 1983-1984", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1983-1984.\nAvvenimenti.\nNella stagione 1983-1984 il Cagliari disputa il diciannovesimo campionato di Serie B della sua storia. Dopo la retrocessione dal massimo campionato, i propositi sono stati di risalire subito, ma hanno dovuto fare i conti con un torneo cadetto piuttosto difficile, dominato dalle squadre lombarde. Il Cagliari ha disputato un campionato tranquillo, senza sussulti, i 36 punti raccolti sono risultati equamente divisi tra andata e ritorno, senza velleit\u00e0 di promozione, n\u00e9 timori di essere risucchiati nelle zone paludose. Miglior marcatore stagionale Luigi Piras con 8 reti, una in Coppa Italia e sette in campionato, bene anche il peruviano Julio C\u00e9sar Uribe con 6 reti, due in Coppa Italia e quattro in campionato.\nNella Coppa Italia la squadra sarda, prima del campionato, ha disputato il settimo girone di qualificazione, che ha promosso Verona e Reggiana agli ottavi di finale.\nMaglie e sponsor.\nLo sponsor tecnico per la stagione 1983-1984 fu Ennerre, mentre lo sponsor ufficiale fu, a partire da gennaio, OTC-Overseas Travel Center.\nOrganigramma societario.\nArea direttiva\nArea sanitaria\nArea tecnica"}
{"id": "2197028", "revid": "307923", "url": "https://it.wikipedia.org/wiki?curid=2197028", "title": "Abrostine", "text": ""}
{"id": "2197029", "revid": "124123", "url": "https://it.wikipedia.org/wiki?curid=2197029", "title": "Richard Powell", "text": "Biografia.\nDopo essersi diplomato all'universit\u00e0 di Princeton, Powell lavora come giornalista al \"Philadelphia Evening Public Ledger\". Dieci anni dopo entra nell'agenzia pubblicitaria \"N. W. Ayer &amp; Son\" dove ritorna dopo aver partecipato alla seconda guerra mondiale sotto il comando del generale Douglas MacArthur.\nNegli anni 40 inizia a dedicarsi alla narrativa. Inizialmente compone libri per il programma radio popolare \"Inner Sanctum Mysteries\". Con il \"bestseller\" \"L'uomo di Filadelfia\" nel 1956 diventa noto al grande pubblico e dopo il 1958 si dedica completamente alla scrittura pubblicando 10 romanzi polizieschi.\nCuriosit\u00e0.\n\"L'uomo di Filadelfia\" era stato pubblicato in edizione rilegata da Scribner e in brossura da Bantam. Non venne ristampato per oltre 30 anni e gli appassionati del romanzo si dovevano accontentare di acquistare esemplari usati. Nella primavera del 2006 la figlia di Richard Powell, Dorothy Powell Quigley, contatt\u00f2 la Plexus Publishing Inc. editore locale di Medford (New Jersey) sulla possibilit\u00e0 di ristampare il libro. La Plexus decise di produrre una edizione speciale commemorativa per celebrare il 50\u00ba anniversario della prima stampa del libro."}
{"id": "2197031", "revid": "7336", "url": "https://it.wikipedia.org/wiki?curid=2197031", "title": "Abrostino", "text": ""}
{"id": "2197032", "revid": "7336", "url": "https://it.wikipedia.org/wiki?curid=2197032", "title": "Abrostolo", "text": ""}
{"id": "2197033", "revid": "729019", "url": "https://it.wikipedia.org/wiki?curid=2197033", "title": "Rekareka", "text": "Rekareka \u00e8 un atollo appartenente all'arcipelago delle Isole Tuamotu nella Polinesia francese."}
{"id": "2197034", "revid": "109253371", "url": "https://it.wikipedia.org/wiki?curid=2197034", "title": "Wadie Haddad", "text": "Wad\u012b\u02bf \u1e24add\u0101d fu attivo in particolare negli anni sessanta e settanta del XX secolo, essendo coinvolto in numerosi attacchi terroristici.\nBiografia.\nNato da genitori greco-ortodossi a Safad, nel nord di quello che \u00e8 oggi Israele, si trasfer\u00ec in Libano con la famiglia a seguito della Guerra arabo-israeliana del 1948. Studi\u00f2 medicina presso l'Universit\u00e0 americana di Beirut dove conobbe George Habash, anch'egli un rifugiato palestinese. Assieme collaborarono a fondare il Movimento Nazionalista Arabo (MNA), un gruppo panarabo ed arabo-socialista che mirava a liberare i territori palestinesi da Israele.\nDopo la laurea si trasfer\u00ec assieme a Habash ad Amman, in Giordania, dove aprirono una clinica. Nel 1956 Haddad collabor\u00f2 con Agenzia delle Nazioni Unite per il Soccorso e l'Occupazione (UNRWA), ma nel 1957 venne arrestato\ndalle autorit\u00e0 giordane a causa del suo attivismo in favore del nazionalismo palestinese. Nel 1961 prov\u00f2 a fuggire in Siria. Dal 1963 in avanti, Haddad sostenne la resistenza armata contro l'occupazione sionista, e riusc\u00ec a portare a termine la militarizzazione del Movimento Nazionalista Arabo.\nDirigente del FPLP.\nIn seguito alla Guerra dei sei giorni del 1967, l'ala palestinese del MNA si evolse in un Fronte Popolare per la Liberazione della Palestina (FPLP), di stampo socialista, sotto la guida di Habash. Haddad divenne il comandante dell'ala militare del gruppo, responsabile dell'organizzazione di attacchi diretti contro obbiettivi israeliani. Questi fu determinante nella pianificazione del primo dirottamento aereo, condotto dal FPLP nel 1968, quando un aeromobile dell'El Al venne costretto ad atterrare ad Algeri. Nonostante le critiche mosse al FPLP dall'Organizzazione per la Liberazione della Palestina (OLP) per questo tipo di azioni, Haddad continu\u00f2 a giustificarle, proseguendone l'organizzazione e l'attuazione.\nNel 1970 vennero organizzati i Dirottamenti di Dawson's Field, una serie di dirottamenti quasi simultanei che si concluse con l'arrivo di tre aerei passeggeri in Giordania, e con il fallimento di una quarta operazione a Londra, dove venne arrestata la militante Leila Khaled. Soprattutto questi quattro dirottamenti si inserirono nella serie di eventi che culmin\u00f2 con il drammatico Settembre nero in Giordania.\nIn seguito all'espulsione dell'Organizzazione per la Liberazione della Palestina dal regno giordano, Haddad fu aspramente criticato anche all'interno del FPLP, che era a sua volta sottoposto a forti pressioni dal resto dell'OLP. Nonostante gli fosse stato ordinato di interrompere le operazioni contro obbiettivi al di fuori di Israele, Haddad continu\u00f2 comunque la propria azione sotto il nome di Fronte Popolare di Liberazione della Palestina - Operazioni Esterne (FPLP-OE), motivo per il quale nel 1973 venne espulso dal FPLP.\nGli ultimi anni.\nHaddad si serv\u00ec inoltre della collaborazione di Ilich Ram\u00edrez S\u00e1nchez, meglio conosciuto come \"Carlos lo sciacallo\", un terrorista venezuelano che aveva conosciuto nel 1970, e che aveva istruito nelle tecniche di guerriglia. Nel 1975, S\u00e1nchez venne espulso dall'organizzazione di Haddad, con l'accusa di non aver proceduto all'esecuzione di due ostaggi, o non averne ottenuto un eventuale riscatto. Nel giugno 1976 Haddad organizz\u00f2 il dirottamento di Entebbe.\nWadie Haddad mor\u00ec il 28 marzo 1978 a Berlino Est, capitale dell'allora Repubblica Democratica Tedesca. Secondo una ricostruzione, venne eliminato da alcuni agenti del Mossad, che gli recapitarono una tavoletta di cioccolata infettata da un agente biologico che lo condusse alla morte nell'arco di un mese.\nCon la sua scomparsa si dissolse ci\u00f2 che era rimasto del FPLP-OE, la cui eredit\u00e0 venne raccolta dall'Organizzazione \"15 maggio per la liberazione della Palestina\", e dal Fronte Popolare per la Liberazione della Palestina - Comando Speciale (FPLP-CS), oltre che dallo stesso \"Carlos\" (gruppo Separat).\nSecondo l'archivista del KGB, Vasilij Nikiti\u010d Mitrochin, nei primi anni settanta Haddad venne reclutato come agente dei servizi segreti sovietici, col nome in codice NATSIONALIST. Da l\u00ec in poi Mosca forn\u00ec finanziamenti ed armi al FPLP, venendo avvertita in anticipo circa le operazioni principali, tra cui i dirottamenti aerei del 1970, che molto probabilmente vennero autorizzate dallo stesso KGB.\n\u00c8 da sottolineare come le rivelazioni di Mitrochin non siano universalmente accettate come una fonte attendibile.\nNegli archivi sovietici venne in seguito ritrovata da Vladimir Bukovsky una lettera di Jurij Andropov, che presumibilmente confermerebbe il ruolo di Haddad come agente al servizio del KGB"}
{"id": "2197037", "revid": "1305772", "url": "https://it.wikipedia.org/wiki?curid=2197037", "title": "Fredy Perlman", "text": "La sua opera pi\u00f9 famosa, il libro \"Contro la Storia, contro il Leviatano!\", tratta dell'ascesa del dominio dello Stato con una rivisitazione della storia attraverso la metafora hobbesiana del Leviatano. Il libro costituisce la principale fonte di ispirazione per le prospettive di anti-civilizzazione nell'anarchismo contemporaneo. Anche se Perlman detestava ogni ideologia, affermando che l'unico \"-ista\" che avrebbe accettato era violoncellista, il suo lavoro sia come autore che come editore \u00e8 stato molto influente sul moderno pensiero anarchico.\nBiografia.\nPerlman nacque a Brno, nell'ex Cecoslovacchia. Nel 1938 emigr\u00f2 con i suoi genitori a Cochabamba in Bolivia, subito prima dell'annessione nazista della Cecoslovacchia. La famiglia Perlman and\u00f2 negli Stati Uniti nel 1945, stabilendosi a Lakeside Park, Kentucky.\nNel 1952 frequent\u00f2 il college Morehead in Kentucky, e tra il 1953 e il 1955 studi\u00f2 presso l'Universit\u00e0 UCLA. Nel triennio 1956-59 frequent\u00f2 la Columbia University, dove incontr\u00f2 la sua futura compagna di vita: Lorraine Nybakken. Iscritto come studente di letteratura inglese, ben presto si dedic\u00f2 alla filosofia, alle scienze politiche e alla letteratura europea. In questo periodo fu particolarmente influente per la sua formazione il docente Charles Wright Mills.\nAl termine del 1959, Perlman e sua moglie iniziarono un viaggio in moto attraverso le campagne americane. Tra il 1959 e il 1963 vissero sulla costa est di Manhattan, poich\u00e9 Perlman lavorava su un'analisi statistica delle risorse della terra insieme a John Ricklefs. Partecip\u00f2 a manifestazioni pacifiste con il gruppo del Living Theatre e con altre organizzazioni; fu arrestato per un sit-in a Times Square nell'autunno del 1961. Perlman inizi\u00f2 a collaborare con il Living Theatre, e in questo periodo scrisse \"The New Freedom\",\" Corporate Capitalism\" e una \"pi\u00e8ce\" teatrale dal titolo \"Plunder\".\nNel 1963 i due coniugi lasciarono gli Stati Uniti per trasferirsi a Belgrado, dopo aver vissuto qualche mese a Parigi e a Copenaghen. Perlman consegu\u00ec il dottorato presso la facolt\u00e0 di Legge dell'Universit\u00e0 di Belgrado; la sua tesi ebbe come titolo: \u00abCondizione per lo sviluppo di una regione arretrata\u00bb.\nTra il 1966 e il 1969 Perlman insegn\u00f2 presso la Western Michigan University di Kalamazoo.\nNel maggio del 1968 partecip\u00f2 alle proteste studentesche di Parigi. Tornato in Michigan, collabor\u00f2 con Roger Gregoire nello scrivere \"Comitati di Azione di Studenti-Lavoratori, Maggio 68\".\nDopo aver lasciato l'universit\u00e0, insieme ad altre persone, per lo pi\u00f9 studenti, fond\u00f2 la rivista \"Black and Red\".\nNel gennaio 1969 Perlman complet\u00f2 \"La Riproduzione della Vita Quotidiana\". Durante un viaggio in Europa nella primavera del 1969, trascorse diverse settimane in Jugoslavia e l\u00ec scrisse \"Rivolta nella Jugoslavia Socialista\", che fu censurata dalle autorit\u00e0, che la definirono un complotto della CIA.\nNell'agosto del 1969 si trasfer\u00ec con la moglie a Detroit, dove scrisse \"L'Incoerenza dell'Intellettuale\" e contribui alla traduzione del lavoro di Guy Debord \"La societ\u00e0 dello spettacolo\".\nNel 1970 Perlman faceva parte del gruppo che fond\u00f2 la Detroit Printing Co-op. Nel decennio successivo, le pubblicazioni \"Black and Red\" furono stampate l\u00ec, insieme ad altri progetti che andavano dai volantini ai giornali ai libri. Per diversi anni, Perlman e la cooperativa furono membri dell'Industrial Workers of the World.\nTra il 1971 e il 1976 lavor\u00f2 a diversi libri, sia originali che traduzioni, tra cui \"Manuale per leader rivoluzionari\", \"Lettere di insorti\", \"Storia del movimento machnovista\" di P\u00ebtr Andreevi\u010d Ar\u0161inov, \"La rivoluzione sconosciuta\" di Volin e \"Il vagare dell'umanit\u00e0\" di Jacques Camatte. Negli stessi anni Perlman cominci\u00f2 a suonare il violoncello.\nNel 1976 sub\u00ec un intervento chirurgico al cuore. In seguito contribu\u00ec a scrivere ed a mettere in scena \"Chi \u00e8 Zerelli?\", un lavoro teatrale di critica del sistema sanitario.\nNegli anni seguenti Perlman e Lorraine continuarono a viaggiare, sia negli Stati Uniti che all'estero, e diedero il loro contributo alla rivista anti-autoritaria \"Fifth Estate\".\nNel 1983 pubblic\u00f2 il suo atto d'accusa alla societ\u00e0 tecnologica, \"Contro la Storia, Contro il Leviatano!\": secondo Perlman l'umanit\u00e0 e la Terra stanno subendo da millenni un attacco da parte di uno Stato che si basa su un uso distorto della tecnologia. In questo libro vengono anche analizzati alcuni movimenti che l'autore definisce \"spirituali anarchici\" come la Rivolta dei Turbanti Gialli nell'antica Cina ed il movimento del Libero Spirito nell'Europa medievale.\nNel 1984 Perlman scrisse un lavoro sul tema del nazionalismo chiamato \"L'Appello Continuo del Nazionalismo\", in cui sostiene che ogni nazionalismo, sia di destra che di sinistra, sia fascista che comunista, sia progressista che conservatore, mira semplicemente al controllo della natura e delle persone, col pericolo di sfociare nell'esproprio di beni altrui, nel razzismo e nel genocidio.\nNel 1985 Perlman scrisse due saggi su Nathaniel Hawthorne, da lui considerato - come Herman Melville e Henry David Thoreau - come un critico della tecnologia e dell'imperialismo.\nIl 26 luglio del 1985 Perlman mor\u00ec a Detroit, dopo un'operazione cardiaca.\nNel 1989 la sua vedova Lorraine Perlman pubblic\u00f2 una biografia di Fredy, \"Avere Poco, Essere Molto\", con la casa editrice che avevano fondato, la \"Black and Red\".\nLorraine Perlman continua a dirigere la casa editrice a Detroit e contribuisce tuttora alla rivista \"Fifth Estate\"."}
{"id": "2197038", "revid": "729019", "url": "https://it.wikipedia.org/wiki?curid=2197038", "title": "Emmanuelle (romanzo)", "text": "Emmanuelle (\"Emmanuelle Livre 1 - La Le\u00e7on d'homme\"), \u00e8 un romanzo francese di letteratura erotica firmato da Emmanuelle Arsan - ma forse, come risulterebbe da testimonianze, scritto dal marito diplomatico, Louis-Jacques Rollet-Andriane - pubblicato per la prima volta nel 1967.\nIl libro \u00e8 suddiviso in sei capitoli ed \u00e8 preceduto da un'introduzione dello psicoanalista Aldo Carotenuto, dove si disquisisce sul nome thailandese della Arsan, quasi impronunciabile (almeno per gli europei), Marayat Kramsaseddinsh Virajjakkam, inoltre si accenna al fatto che questo romanzo sarebbe una sorta di autobiografia. Nell'introduzione vengono citate anche altre opere, tra cui \"Histoire d'O\" di Pauline Reage, Eros e Pathos dello stesso Carotenuto, \"Vita sessuale di Catherine M.\" di Catherine Millet. Vengono citati anche alcuni scrittori tra cui il marchese de Sade, Sigmund Freud ecc.\nTrama.\nDall'aeroporto di Londra, Emmanuelle, si imbarca sull'aereo che la porter\u00e0 a Bangkok. Durante il volo non si risparmia e concede le sue grazie a due sconosciuti viaggiatori. A Bangkok scende dall'aereo e si getta nelle braccia di Jean, suo marito da circa 6 mesi.\nLa Royal Bangkok Sports Club, piscina della citt\u00e0 di Bangkok, vede riunite molte delle mogli di uomini francesi che lavorano in Thailandia. Ariane, moglie del consigliere dell'ambasciatore di Francia, ha ventisei anni e sta raccontando la sua ultima avventura, durata tre giorni, con il comandante e con alcuni altri uomini del Filibustiere, nave che era attraccata al locale porto. Insieme ad Ariane ed Emmanuelle c'\u00e8 anche Marie-Anne che ha tredici anni.\nEmmanuelle e Marie-Anne diventano subito amiche. Il giorno dopo Marie-Anne va a trovare la sua nuova amica, Emmanuelle, direttamente a casa sua. Le due donne si mettono in libert\u00e0 ed Emmanuelle, sollecitata da Marie-Anne, narra come ha conosciuto suo marito e come \u00e8 stata la sua prima volta. Al ritorno a casa di Jean, Emmanuelle si concede a lui e gli confessa che desidererebbe fare l'amore anche con Marie-Anne.\nLa mattina successiva Emmanuelle va in piscina per fare una nuotata e, casualmente, incontra Ariane. Dopo un primo momento, dove entrambe si sdraiano al sole, decidono di andare in un centro massaggi. Anche al centro massaggi Emmanuelle non ci mette molto a lasciarsi andare con la massaggiatrice. Alcuni giorni dopo Emmanuelle viene invitata ad una festa a casa di Marie-Anne e li conosce Bee e non ci vuole molto perch\u00e9 le due ragazze simpatizzano.\nIl romanzo continua con altre avventure di Emmanuelle con le sue amiche, con il marito Jean ed anche con altri personaggi del romanzo.\nIl romanzo.\nMoglie diciannovenne di un diplomatico francese, Emmanuelle si presenta come un'eroina sessualmente emancipata e culturalmente cosmopolita, in omaggio al classico binomio erotismo-esotismo. Nasce, non a caso, in un anno indefinito dei Sessanta e nel giro di poco tempo entra di prepotenza nell'immaginario collettivo contemporaneo come simbolo soft di quella liberalizzazione sessuale che all'epoca stava rivoluzionando i costumi della societ\u00e0 occidentale. Anche se, a ben vedere, si tratta di un personaggio molto pi\u00f9 conservatore di quel che pu\u00f2 sembrare: la sua disinibizione, tanto naturale quanto educata dai maestri che via via incontra, si esprime infatti in ambienti rigorosamente neo-borghesi, con l'affettata disinvoltura che li contraddistingue, quasi a sancire la definitiva appropriazione da parte dei nuovi ricchi di privilegi che un tempo spettavano all'aristocrazia intellettuale e libertina.\nLa diffusione.\nLa prima pubblicazione fu a Parigi, grazie all'editore Eric Losfeld intorno al 1965; furono stampate solo 500 copie, ma le critiche positive dei primi lettori convinsero Losfeld a effettuare una ristampa. Poi in libreria ebbe un gran successo di pubblico e alla Fiera del libro di Francoforte, dest\u00f2 l'interesse degli editori stranieri. In Italia comparve nel 1968 grazie alla \"Forum\" e venne tradotto da Goffredo Fofi.\nIl libro di Emmanuelle Arsan \u00e8 stato tradotto in dodici lingue diverse, raggiungendo i 19 milioni di copie vendute in tutto il mondo.\nEdizioni ufficiali e seguiti apocrifi.\nTutti e tre i libri sono stati scritti con lo pseudonimo Fjona Han Hangestr\u00f6m. Hangestr\u00f6m ha scritto anche la quadrilogia di Fjona, sempre edita da Taurum.\nI seguenti libri non sono stati scritti dalla Arsan.\nI seguenti libri non sono stati scritti dalla Arsan. \nI seguenti libri non sono stati scritti dalla Arsan. \nEmmanuelle al cinema.\nIl debutto cinematografico avvenne nel 1973: diretto da Just Jaeckin e interpretato da Sylvia Kristel, \"Emmanuelle\" fece registrare il pi\u00f9 grande successo di tutti i tempi con 10 anni di programmazione ininterrotta in una sala di Parigi.\nSe sulla carta stampata l'avventuriera francese aveva contribuito in modo determinante al rilancio della letteratura licenziosa, sul grande schermo legittim\u00f2 come culturale un genere da sempre colpito dalla censura.\nCon l'uscita del film \"Gola profonda\" nel 1972, il sesso usc\u00ec allo scoperto e fu coniata la differenza tra cinema erotico e cinema pornografico. \"Emmanuelle\" fu ammesso nella prima categoria, e diede un impulso fondamentale anche alla proliferazione e alla diffusione nei circuiti normali dei film a luce rossa. Seguirono altri cinque originali, cio\u00e8 tratti da idee della Arsan, tutti contrassegnati dalla doppia \u201cm\u201d nel titolo. Sylvia Kristel \u00e8 stata la prima a vestire i panni della eroina creata dalla Arsan. Le sue apparizioni cominciano a diradarsi dal quarto episodio della serie, dove con il pretesto di un'operazione chirurgica viene sostituita da Mia Nygren.\nIl trionfo del primo film scatena negli anni settanta un'abbondante produzione apocrifa italiana, distinguibile per il mancato raddoppio della \"m\" del titolo. L'iniziatore della serie \u00e8 \"Emanuelle nera\" di Bitto Albertini, che lancia la fotomodella di origini indonesiane Laura Gemser. Negli anni novanta il produttore Alain Siritzky acquista i diritti del personaggio e realizza una serie TV composta da sette film, diretti da Francis Leroi e interpretati dalla Kristel insieme a George Lazenby e a Marcela Walerstein, nella parte di Emmanuelle giovane. In seguito Siritzky produce un'altra serie di sette film TV intitolata \"Emmanuelle in Space\", con protagonista Krista Allen e di ambientazione futuristica. Entrambe le serie sono state distribuite in Italia in VHS e DVD. Nel 2000, Siritzky mette in cantiere una nuova serie \"Emmanuelle 2000\", in cui la protagonista \u00e8 impersonata da Holly Sampson.\nFilmografia.\n\"Emmanuelle - Le nuove avventure\" (USA).\nSerie di film TV fantascientifici con protagonista Krista Allen. In originale \u00e8 intitolata \"Emmanuelle in Space\", mentre in Italia \u00e8 stata edita in DVD dalla Milleniumstorm con il titolo \"Emmanuelle - Le nuove avventure\".\n\"Emmanuelle 2000\" (USA).\nSerie di film con Holly Sampson nel ruolo di Emmanuelle.\n\"Emmanuelle the Private Collection\" (USA).\nSerie di film TV avente come attrice protagonista la modella olandese Natasja Vermeer.\nNatasja Vermeer continuer\u00e0 ad interpretare Emmanuelle nel film \"Emmanuelle Tango\" del 2006."}
{"id": "2197039", "revid": "729019", "url": "https://it.wikipedia.org/wiki?curid=2197039", "title": "Reao", "text": "Reao \u00e8 un atollo appartenente all'arcipelago delle Isole Tuamotu nella Polinesia francese."}
{"id": "2197042", "revid": "729019", "url": "https://it.wikipedia.org/wiki?curid=2197042", "title": "Reitoru", "text": "Reitoru (o Te Pirehi) \u00e8 un atollo appartenente all'arcipelago delle Isole Tuamotu nella Polinesia francese. \u00c8 localizzato al centro dell'arcipelago, 50\u00a0km a sud-ovest di Hikueru.\nGeografia.\nLa laguna interna \u00e8 chiusa ed inaccessibile dall'oceano. La superficie totale \u00e8 di 1,39\u00a0km2.\nL'isola \u00e8 abitata da un piccolo numero di persone, che vivono delle coltivazione di perle e della raccolta di copra.\nStoria.\nIl primo europeo di cui si abbia notizia a giungere all'atollo di Reitoru fu il francese Louis Antoine de Bougainville nel 1768. L'anno seguente, James Cook chiam\u00f2 l'isola \"Bird Island\", poich\u00e9 gli uccelli erano i soli abitanti che trov\u00f2.\nNel 1903 l'atollo fu devastato da un ciclone che caus\u00f2 la morte di circa cento persone.\nAmministrazione.\nReitoru fa parte del comune di Hikueru, che comprende gli atolli di Hikueru, Marokau, Ravahere, Reitoru e Tekokota."}
{"id": "2197044", "revid": "729019", "url": "https://it.wikipedia.org/wiki?curid=2197044", "title": "Taenga", "text": "Taenga \u00e8 un atollo appartenente all'arcipelago delle Isole Tuamotu nella Polinesia francese."}
{"id": "2197050", "revid": "729019", "url": "https://it.wikipedia.org/wiki?curid=2197050", "title": "Tahanea", "text": "Tahanea \u00e8 un atollo appartenente all'arcipelago delle Isole Tuamotu nella Polinesia francese."}
{"id": "2197054", "revid": "767487", "url": "https://it.wikipedia.org/wiki?curid=2197054", "title": "Vanderlei Eust\u00e1quio de Oliveira", "text": "Caratteristiche tecniche.\nGiocava come attaccante.\nCarriera.\nGiocatore.\nClub.\nPalhinha inizi\u00f2 la sua carriera nella regione di Barreiro, a Belo Horizonte, a 10 anni. Scoperto dall'allenatore Lincoln Alves, del Cruzeiro, a 14 anni, entr\u00f2 nelle giovanili della squadra come ala. A 18 anni entr\u00f2 in prima squadra, che allora aveva in rosa giocatori importanti come Dirceu Lopes, Tost\u00e3o ed Evaldo. Dopo la cessione di Tost\u00e3o al Vasco da Gama, nel 1972, divent\u00f2 titolare.\nSi mise particolarmente in evidenza con il Cruzeiro durante la Coppa Libertadores 1976, quando segn\u00f2 13 gol diventando il miglior cannoniere brasiliano in una singola edizione della Coppa Libertadores.\nNel 1977, fu ceduto al Corinthians per 1 milione di d\u00f3lares, che fu all'epoca il trasferimento pi\u00f9 oneroso del calcio brasiliano.\nNel 1980, pass\u00f2 all'Atl\u00e9tico Mineiro a fianco di Jo\u00e3o Leite, Reinaldo, Toninho Cerezo e Paulo Isidoro, tra gli altri.\nNazionale.\nCon la Nazionale di calcio del Brasile gioc\u00f2 16 partite, segnando tre reti.\nAllenatore.\nTerminata la carriera di calciatore nel 1985, con un rapido passaggio all'Am\u00e9rica-MG, divent\u00f2 allenatore dello stesso club. Guid\u00f2 il Cruzeiro per 20 partite nel 1994."}
{"id": "2197055", "revid": "179980", "url": "https://it.wikipedia.org/wiki?curid=2197055", "title": "Wanderley Eust\u00e1quio de Oliveira", "text": ""}
{"id": "2197056", "revid": "339392", "url": "https://it.wikipedia.org/wiki?curid=2197056", "title": "AC Asti", "text": ""}
{"id": "2197059", "revid": "921573", "url": "https://it.wikipedia.org/wiki?curid=2197059", "title": "Anna Sui", "text": "Carriera.\nDopo essersi diplomata alla Parson's School of Design, Anna Sui ha iniziato a lavorare per diverse aziende di abbigliamento sportivo, fino al 1991, anno in cui ha presentato la sua prima collezione. In seguito a questa esperienza ha aperto la sua prima boutique a New York. Negli anni successivi l'attivit\u00e0 della stilista si \u00e8 espansa in tutta l'America, in Europa ed in Asia, ed si contano boutique Anna Sui in oltre 50 nazioni. Il New York Times l'ha nominata nella lista delle maggiori icone della moda.\nNel 2007 ha lanciato una linea di abbigliamento per adolescenti chiamata \"Dolly Girl by Anna Sui\" e nel 2009 una per bambine chiamata \"Anna Sui Mini\". Alla creazione di abbigliamento, la stilista ha anche affiancato la produzione di scarpe e di profumi. Nel 2008 \u00e8 stata una della maggiori sostenitrici della campagna \"Save the Garment Center\", per preservare il distretto della moda di Manhattan.\nFra le clienti pi\u00f9 famosi di Anna Sui si possono citare Paris Hilton, Patricia Arquette, Mischa Barton, Christina Ricci, Cher, Naomi Campbell, Sofia Coppola (per cui tra l'altro, ha disegnato i vestiti per il film \"Lost in Translation - L'amore tradotto\"), Lindsay Lohan, Hilary Duff, Marija \u0160arapova, Nicole Richie, Liv Tyler, Courtney Love, e James Iha. Anna Sui ha inoltre disegnato i costumi presenti nell'anime giapponese \"Il conte di Montecristo\", ed alcune linee di cellulari della Samsung."}
{"id": "2197061", "revid": "122732571", "url": "https://it.wikipedia.org/wiki?curid=2197061", "title": "John R. Dilworth", "text": "Biografia.\nDilworth frequent\u00f2 la School of Visual Arts, ove si diplom\u00f2 nel 1985. Dopo la laurea, Dilworth divenne direttore artistico a Baldi, Bloom e Whelan, ma ha continuato a lavorare sui suoi film e cortometraggi nel tempo libero: ci\u00f2 gli ha fornito gran parte del suo finanziamento. Il suo cortometraggio \"The Chicken from Outer Space\", \u00e8 stato nominato nel 1996 per un Academy Award. Dilworth ricevette da Cartoon Network la richiesta di trasformare il suo cortometraggio in una serie televisiva. Da qui nacque \"Leone il cane fifone\". Dilworth \u00e8 presidente della Strech Films, uno studio televisivo da lui fondato nel 1985 a New York. Ha lavorato anche per il tema di apertura di Nicktoons e per la serie Doug, prodotta dal suo studio televisivo. \nIl corto di Dilworth \"Cabaret Angry\" \u00e8 andato in onda su MTV nel \"Weekend-Animation\", mentre \"The Dirdy Birdy\" su MTV Cartoon Sushi (creato da Danny Antonucci, gi\u00e0 creatore di un'altra serie di successo di Cartoon Network, \"Ed, Edd &amp; Eddy\"). \u00c8 stato consulente per l'animazione di \"\" ed \u00e8 stato anche uno dei registi di \"Drew Carey's Green Screen Show\".\nDilworth appare nel cortometraggio \"Subconscious Password\"."}
{"id": "2197062", "revid": "110157", "url": "https://it.wikipedia.org/wiki?curid=2197062", "title": "Q.I", "text": "Q.I \u00e8 il titolo del secondo singolo del album \"Avant que l'ombre...\" della cantautrice francese Myl\u00e8ne Farmer, pubblicato il 4 luglio 2005.\nDopo \"Fuck them all\", Myl\u00e8ne Farmer sceglie come secondo singolo del suo sesto album la piccante \"Q.i.\", una traccia pop piacevole con un testo pieno di doppi sensi e di riferimenti artistici (come ad Auguste Rodin). Il video che accompagner\u00e0 l'uscita del singolo sar\u00e0 diretto da Beno\u00eet Lestang (deceduto nel 2008) che aveva gi\u00e0 ripreso Myl\u00e8ne nello storico video di \"Sans contrefa\u00e7on\" nel 1987. Nel video Myl\u00e8ne balla ed ha un rapporto sessuale un alquanto \"anomalo\" con un ballerino che oltre al fisico ha la dote di sedurla con la cultura.\nIl singolo arriver\u00e0 alla settima posizione e vender\u00e0 90.000 copie, non ricevendo alcuna certificazione.\nLa versione live si pu\u00f2 ascoltare sull\"'Avant que l'ombre... \u00c0 Bercy\" del 2006."}
{"id": "2197065", "revid": "392652", "url": "https://it.wikipedia.org/wiki?curid=2197065", "title": "Lucio Volumnio Flamma Violente", "text": "Biografia.\nFu eletto console nel 307 a.C., con il collega Appio Claudio Cieco. Mentre Appio rimaneva a Roma, e a Quinto Fabio Massimo Rulliano, console dell'anno precedente, era stato prolungato l'incarico nel Sannio, a Lucio venne affidata la guerra contro i Sallentini, durante la quale i romani ebbero la meglio in parecchi scontri e presero con la forza numerose citt\u00e0 nemiche.\nFu eletto una seconda volta nel 296 a.C., sempre con Appio Claudio Cieco come collega. Mentre a Volumnio era toccata la campagna nel Sannio, ad Appio tocc\u00f2 quella in Etruria, dove i popoli Etruschi si erano nuovamente sollevati in seguito all'arrivo di un grosso esercito Sannita. Dopo aver fronteggiato gli eserciti nemici in piccole scaramucce di poco conto, all'esercito romano in Etruria guidato da Appio, arriv\u00f2 l'aiuto di quello condotto da Volumnio, arrivato dal Sannio, dove si era inizialmente recato, avendo lasciato ai due consoli dell'anno precedente il potere proconsolare, con l'incarico di tenere il Sannio. Nonostante l'inimicizia tra i due consoli, l'esercito romano riunito ebbe la meglio su quello etrusco-sannita.\nNel 295 a.C., con poteri proconsolari, sconfisse i Sanniti nei pressi di Triferno, e successivamente, insieme all'altro proconsole Appio Claudio, quanto restava dell'esercito sannita, scampato alla battaglia del Sentino, in uno scontro in campo aperto, nei pressi di Caiazia."}
{"id": "2197068", "revid": "729019", "url": "https://it.wikipedia.org/wiki?curid=2197068", "title": "Battaglia di Jallais", "text": "La battaglia di Jallais \u00e8 stata una battaglia della prima guerra di Vandea combattuta il 13 marzo 1793 a Jallais.\nLa battaglia.\nDopo avere toccato il Pays de Retz, l'insurrezione scoppi\u00f2 nell'Angi\u00f2 il 12 marzo 1793. Decisi ad opporsi all'applicazione della legge dei 300.000 uomini, 600 contadini si riunirono a Saint-Florent-le-Vieil. Messe in allarme, le autorit\u00e0 inviarono un contingente di 150 gendarmi e guardie nazionali accompagnati da un cannone per disperdere gli insorti. Ma l'operazione degener\u00f2. Di fronte agli insorti, le guardie nazionali aprirono il fuoco, uccidendo e ferendo decine di persone. Ma le forze repubblicane erano troppo irrisorie, i contadini uccisero quattro uomini e ne catturarono molti altri, mentre il resto prese la fuga.\nIl giorno dopo 300 a 400 contadini che nel frattempo avevano eletto come loro comandante, Jacques Cathelineau, si misero in marcia su Jallais. Arrivati dinanzi alla citt\u00e0, si lanciarono all'attacco del castello, preceduti dai prigionieri di Saint-Florent che erano stati messi in prima fila per evitare che i repubblicani aprissero il fuoco. I difensori provarono a sparare cannonate in modo che superassero la prima linea dei prigionieri, ma riuscirono a sparare sono una palla di cannone perch\u00e9 i vandeani erano arrivati gi\u00e0 nel castello e dopo appena dieci minuti, lo conquistarono, catturando quasi tutti i repubblicani presenti e conquistando il loro primo cannone."}
{"id": "2197071", "revid": "287204", "url": "https://it.wikipedia.org/wiki?curid=2197071", "title": "Pierre Bezier", "text": ""}
{"id": "2197076", "revid": "599", "url": "https://it.wikipedia.org/wiki?curid=2197076", "title": "Pierre \u00c9tienne B\u00e9zier", "text": ""}
{"id": "2197077", "revid": "1728", "url": "https://it.wikipedia.org/wiki?curid=2197077", "title": "Dump (moneta del Nuovo Galles del Sud)", "text": ""}
{"id": "2197085", "revid": "9", "url": "https://it.wikipedia.org/wiki?curid=2197085", "title": "Karin Koellerer", "text": ""}
{"id": "2197095", "revid": "1896375", "url": "https://it.wikipedia.org/wiki?curid=2197095", "title": "Redonne-moi", "text": "Redonne-moi \u00e8 il terzo singolo del album \"Avant que l'ombre...\" della cantante francese Myl\u00e8ne Farmer, pubblicato il 2 gennaio 2006.\nLa pubblicazione di questo singolo anticip\u00f2 di qualche giorno l'inizio delle tredici date a Bercy del 2006. La traccia \u00e8 una ballad sinfonica composta da Laurent Boutonnat, mentre il testo, molto intimo e profondo, \u00e8 scritto da Myl\u00e8ne Farmer.\nIl videoclip che accompagna la canzone \u00e8 stato diretto da Fran\u00e7ois Hanss ed \u00e8 stato girato nel Museo del Louvre. Il video mostra la Farmer aggirarsi in una stanza del Louvre in cui scoprir\u00e0 una statua che la raffigura fedelmente.\nIl singolo ha venduto 40.000 copie. "}
{"id": "2197098", "revid": "124123", "url": "https://it.wikipedia.org/wiki?curid=2197098", "title": "Cacamatzin (tlacochcalcatl)", "text": "Biografia.\nEbbe dodici figli, solo tre dei quali sono noti:\nCacamatzin fu ucciso dai taraschi dopo essere stato catturato in battaglia."}
{"id": "2197099", "revid": "2014155", "url": "https://it.wikipedia.org/wiki?curid=2197099", "title": "Guglielmo Cliton", "text": "Origine.\nSecondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", era l'unico figlio dell'ottavo signore della Normandia che fu il sesto ad ottenere formalmente il titolo di Duca di Normandia, che era stato anche conte effettivo del Maine e dal 1069 era solo titolare della contea, Roberto il Corto o Cosciacorta e di Sibilla di Conversano che, secondo il monaco e cronista inglese, Orderico Vitale, era figlia di Goffredo primo Conte di Conversano, Signore di Montepeloso, di Brindisi, Monopoli, Nard\u00f2 e Matera e di Sichelgaita del Molise, figlia di Rodolfo conte del Molise e di una principessa longobarda.\nRoberto il Corto o Cosciacorta, sia secondo Guglielmo di Jumi\u00e8ges, che secondo Orderico Vitale e il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury, era il figlio maschio primogenito del duca di Normandia e re d'Inghilterra, Guglielmo il Conquistatore e di Matilde delle Fiandre(1032 - 1083), figlia di Baldovino V, conte delle Fiandre, e di Adele di Francia, sorella del re di Francia, Enrico I.\nBiografia.\nSecondo Orderico Vitale, Guglielmo nacque a Rouen, il 25 ottobre 1102.Poco dopo la sua nascita, il 21 marzo (\"Sibilla comitissa Normannie XII Kal. Apr.\") 1103, Guglielmo rimase orfano della madre Sibilla che mor\u00ec a causa del parto, secondo Guglielmo di Malmesbury, oppure avvelenata, secondo Orderico Vitale.\nNel 1106, lo zio, il re d'Inghilterra, Enrico I Beauclerc guid\u00f2 una spedizione attraverso la Manica, e, dopo alcune vittorie, bruci\u00f2 Bayeux e occup\u00f2 Caen, per proseguire verso la contea di Mortain, dove avvenne lo scontro decisivo. Secondo il \"Florentii Wigornensis Monachi Chronicon\", dopo che Enrico aveva assediato il castello di Tinchebray la battaglia con la vittoria di Enrico avvenne il 29 settembre 1106. Roberto fu catturato (secondo Orderico Vitale dal contingente Bretone) durante la Battaglia di Tinchebray, mentre Roberto II di Bell\u00eame, riusc\u00ec a fuggire. Roberto, riconosciuta la propria sconfitta, ordin\u00f2 a Falaise e Rouen di arrendersi e svincol\u00f2 tutti i suoi vassalli dal giuramento di fedelt\u00e0.Roberto venne privato del ducato di Normandia, con l'approvazione del re di Francia, Filippo I, che lo dichiar\u00f2 incapace di mantenere l'ordine e la pace nel suo territorio, ed Enrico I si impossess\u00f2 del ducato di Normandia, con l'approvazione del suo sovrano, il re di Francia, Filippo I.\nSuo padre, Roberto, II fu inviato in Inghilterra, dove fu tenuto prigioniero. Guglielmo di Jumi\u00e8ges sostiene che Enrico I condusse con s\u00e9 Roberto II ed alcuni altri e li tenne in custodia per tutta la loro vita, inizialmente nella Torre di Londra, successivamente al castello di Devizes e poi nel castello di Cardiff. Guglielmo, che allora era solo un bambino, invece fu affidato al cognato Elia di Saint Saens, marito della sua sorellastra di cui non si conosce il nome, per essere educato, come ci informa Orderico Vitale. Poi Guglielmo fu preso in consegna dal conte di Arques che aveva l'ordine di portarlo in esilio e lo consegn\u00f2 a Elia I del Maine ed a Roberto II di Bell\u00eame, comunque Guglielmo aveva la protezione del nuovo re di Francia, Luigi VI.\nGuglielmo, dopo diverse peripezie, verso il 1111, raggiunse il cugino, il conte delle Fiandre, Baldovino VII, che lo prese sotto la sua protezione, mentre in Normandia serpeggiava un certo malcontento dovuto anche agli intrighi fomentati, dopo il 1108, dal nuovo re di Francia, Luigi VI il Grosso. Ora anche la presenza di Guglielmo, pretendente al ducato di Normandia, tra le file dei fiancheggiatori del re di Francia aumentava il malcontento dei baroni normanni.Nel 1119 Guglielmo era ancora alla corte di Fiandra, come dimostra il documento n\u00b0 XXVIII del \"Cartulaire de l'abbaye de Saint-Bertin\", controfirmato da Guglielmo insieme al cugino, Carlo il Buono(\"domino Karolo et Wilhelmo\"), datato \"anno verbi incarnati millesimo centesimo decimo nono\".\nNel 1119, Enrico sicuro padrone della Normandia, inizi\u00f2 le ostilit\u00e0 con Luigi VI, che si protrassero, tra scontri e tregue sino al 1120. Nel 1119, Luigi VI, dopo che era stato sconfitto e umiliato nella piana di Br\u00e9mule, vicina alla piazzaforte di Les Andelys, chiese a papa Callisto II di fare da arbitro e nel concilio di Reims, del 20 e 21 ottobre 1119, Luigi VI prese la parola e, tra le altre cose accus\u00f2 Enrico I del trattamento che riservava a suo fratello, Roberto il Corto, suo suddito (di Luigi VI), rinchiuso in una prigione da quasi quindici anni e al figlio di questi, Guglielmo, obbligato a vivere in esilio.\nEnrico I, nel 1120, perse l'unico figlio legittimo maschio, ed unico erede legittimo al trono, Guglielmo Adelin, mentre attraversava la Manica, assieme al padre, alla corte e a un gran numero di nobili, per fare ritorno in Inghilterra, dopo aver siglato la pace con la Francia. Guglielmo Cliton, in quel momento poteva essere considerato il nuovo erede di Enrico sia per l'Inghilterra che per la Normandia, ma, dallo zio, non venne minimamente considerato, per\u00f2, con la morte del cugino, la sua posizione come pretendente, agli occhi dei baroni anglo-normanni, si era rafforzata.\nGuglielmo Adelin aveva lasciato una vedova, Matilde (o Alice), figlia del conte d'Angi\u00f2, Folco V, e di Eremburga del Maine, che era rientrata in Angi\u00f2; il loro matrimonio era avvenuto nel 1119, prima del concilio di Reims. A Matilde, che aveva potato in dote, oltre alle altre cose, la contea del Maine, Enrico I non aveva alcuna intenzione di restituirla. Allora, secondo il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury, a causa della mancata restituzione, il conte d'Angi\u00f2, Folco V, che era alleato di Enrico I si schier\u00f2 apertamente dalla parte di Guglielmo Cliton e, nel 1123, gli diede in moglie la sua ultimogenita Sibilla, con la stessa dote che aveva gi\u00e0 dato a Matilde, la contea del Maine. Assieme al suocero e al re di Francia, Luigi VI, progettarono di attaccare la Normandia, anche senza il sostegno del nuovo conte delle Fiandre, Carlo I il Buono. Enrico I allora si alle\u00f2 col proprio genero, l'imperatore germanico Enrico V, che invase la contea di Champagne, arrivando sino a Reims, dove si ferm\u00f2, perch\u00e9 lo attendeva un imponente esercito, che lo costrinse a rientrare in Germania.\nEnrico I si opponeva per\u00f2 al matrimonio tra Guglielmo e Sibilla, che aveva circa dodici anni, in quanto Guglielmo Cliton, che era l'unico figlio legittimo del duca di Normandia, Roberto il Corto o Cosciacorta, mentre lo zio Enrico I continuava a tenere in prigione suo padre, era pretendente del ducato di Normandia, e che dal 1123, era anche erede della contea del Maine.Enrico I, spendendo una notevole quantit\u00e0 d'oro e d'argento, nel 1124, riusc\u00ec a dimostrare la consanguineit\u00e0 tra Guglielmo e Sibilla e in agosto di quello stesso anno, il matrimonio tra Guglielmo e Sibilla venne annullato da Papa Callisto II, su pressione di Enrico I.Guglielmo Cliton, secondo la Bolla papale n\u00b0 507 del 26 agosto 1124, che lo minacciava di interdetto, dovette lasciare le contee d'Angi\u00f2 e del Maine\nNel 1127, a gennaio, Guglielmo spos\u00f2 Giovanna del Monferrato, figlia di Ranieri I del Monferrato e sorellastra di Adelaide di Savoia, moglie di Luigi VI di Francia. Sia Guglielmo di Jumi\u00e8ges che Orderico Vitale sostengono che il matrimonio fu organizzato dalla regina di Francia, Adelaide di Savoia. In quello stesso mese di gennaio il re di Francia, Luigi VI, fece dono a Guglielmo di Pontoise, Chaumont, Mantes e del Vexin francese\nIl 2 marzo 1127, il conte delle Fiandre, Carlo I il Buono, senza eredi legittimi, venne assassinato nella chiesa di San Donaziano a Bruges, mentre era intento alle sue devozioni. I pretendenti erano molti, Guglielmo di Ypres, Teodorico di Alsazia, Arnoldo di Danimarca, Baldovino IV di Hainaut ed altri tra cui, Goffredo il Barbuto, duca del Brabante, ma il re di Francia, Luigi VI, chiamato dai fiamminghi, si precipit\u00f2 ad Arras, e convoc\u00f2 i notabili fiamminghi perch\u00e9 eleggessero il suo candidato, suo cognato, Guglielmo Cliton. Guglielmo venne eletto e fu subito confermato da Gand, Bruges, Lilla, Saint-Omer ed assieme al re si avvi\u00f2 verso Bruges, attraversando buona parte della contea, accolto con entusiasmo. A Bruges intanto erano stati catturati e giustiziati gli assassini di Carlo I il Buono.\nGuglielmo attu\u00f2 per\u00f2 una politica poco attenta alle esigenze dei borghesi predominanti nelle citt\u00e0 fiamminghe e in poco tempo i suoi rivali presero coraggio e Teodorico di Alsazia, prima conquist\u00f2 Lilla e Gand, poi prese anche il controllo di Bruges e fu, di fatto, eletto nuovo conte e nel febbraio 1128, anche per gli aiuti finanziari che suo zio Enrico concedeva ai suoi nemici, quasi tutte le Fiandre erano per Teodorico. Guglielmo, ridotto ad una parte del sud della contea, dopo che tramite il re di Francia, Teodorico, rinchiusosi in Lilla, era stato scomunicato, con l'appoggio di molti nobili pass\u00f2 al contrattacco e il 21 giugno, alleatosi con Goffredo il Barbuto, sconfisse Teodorico a Tielt e poi al castello di Oostkamp. Teodorico allora era fuggito da Lilla per rinchiudersi ad Alost. Guglielmo e Goffredo, il 12 luglio, posero l'assedio ad Alost, ma, durante l'assedio, in una scaramuccia con alcuni fanti nemici Guglielmo, il 28 luglio, venne ferito ad un braccio, la ferita and\u00f2 in gangrena e Guglielmo, il 9 agosto, mor\u00ec, mentre secondo gli \"Obituaires de Sens Tome II\", era morto il 29 luglio (\"IIII kal. aug.\"). Con la morte di Guglielmo, senza eredi, Teodorico, fu riconosciuto conte, come Teodorico I, da tutta la contea. Il re di Francia Luigi VI dovette accettare il fatto compiuto e ratificare che Teodorico I fosse succeduto a Guglielmo.Mentre della seconda moglie, Giovanna non si hanno pi\u00f9 notizie, la prima moglie di Guglielmo, Sibilla d'Angi\u00f2, dieci anni dopo l'annullamento del matrimonio, nel 1134, come ci conferma l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\", spos\u00f2 il nuovo Conte delle Fiandre, Teodorico di Alsazia, figlio primogenito del duca di Lorena Teodorico II e della sua seconda moglie, Gertrude delle Fiandre. Teodorico di Alsazia era cugino primo dei precedenti conti delle Fiandre, Baldovino VII e Carlo I. Sibilla era la seconda moglie di Teodorico, come ci conferma il documento n\u00b0 CX del \"Cartulaire de l'abbaye de Saint-Bertin\".\nDiscendenza.\nDi Guglielmo, che non ebbe figli n\u00e9 da Sibilla n\u00e9 da Giovanna, non si conosce alcuna discendenza."}
{"id": "2197100", "revid": "2178917", "url": "https://it.wikipedia.org/wiki?curid=2197100", "title": "Consiglio dei torbidi", "text": "Il Consiglio dei torbidi (in olandese: Raad van Beroerten; in spagnolo: Tribunal de los Tumultos; in francese: Conseil des Troubles) era un tribunale speciale istituito il 9 settembre 1567 da Fernando \u00c1lvarez de Toledo, terzo duca d'Alba, governatore generale dei Paesi Bassi asburgici, su ordine di Filippo II di Spagna, per punire i leader dei \"torbidi\" politici e religiosi nei Paesi Bassi. A causa delle molte sentenze di morte pronunciate, il Consiglio fu chiamato anche Tribunale di sangue (Bloedraad in olandese e Conseil de Sang in francese). Il tribunale fu abolito dal successore del duca d'Alba, Luis de Z\u00fa\u00f1iga y Requesens, il 7 giugno 1574, in cambio di un sussidio versato dagli Stati Generali dei Paesi Bassi, ma in pratica rimase in funzione fino alla rivolta popolare scoppiata a Bruxelles nell'estate del 1576.\nAntefatto.\nDurante gli ultimi due anni della reggenza di Margherita d'Austria nei Paesi Bassi asburgici, circostanze politiche (scontento dell'alta nobilt\u00e0 per il loro ruolo sminuito nei consigli di stato), religiose (scontento per la persecuzione degli eretici e la riforma dell'organizzazione della Chiesa cattolica nei Paesi Bassi, specialmente la formazione di nuove diocesi) ed economiche (una carestia nel 1565) provocarono una serie di eventi politici e sociali che scossero le fondamenta del regime. Una lega di nobili (soprattutto membri della bassa nobilt\u00e0) protest\u00f2 contro la severit\u00e0 della persecuzione degli eretici con una petizione alla reggente, che concesse temporaneamente quanto essi chiedevano. Questo pu\u00f2 aver incoraggiato i calvinisti del paese a imitare la furia iconoclasta (\"Beeldenstorm\") contro le chiese cattoliche che era gi\u00e0 scoppiata in Francia nell'estate del 1566.\nLa \"Beeldenstorm\" fu subito repressa dalle autorit\u00e0 e le concessioni fatte ai calvinisti furono revocate, ma questi \"torbidi\" disturbarono la corte di Madrid tanto da determinare Filippo II a inviare il suo fido comandante, il duca d'Alba, con un esercito di mercenari spagnoli a \"restaurare l'ordine\" nei Paesi Bassi. Quando arriv\u00f2 il \"duca di ferro\", le prime misure da lui adottate offesero al tal punto la reggente che Margherita d'Austria si dimise, per protesta, all'inizio del settembre 1567: \"il celeberrimo processo ai Conti di Egmont e Horn, che fino a poco tempo prima erano stati considerati degli interlocutori legittimi, e come tali trattati e ricevuti a corte\", si inseriva nella scelta del duca d\u2019Alba di fare \"terra bruciata con i settori moderati legati a Margherita e in pratica di rompere con la piccola nobilt\u00e0 protestante\".\nStoria del Consiglio dei torbidi.\nDecreto istitutivo del Consiglio.\nUna di queste misure fu la promulgazione di un decreto il 9 settembre 1567, che istituiva un consiglio per investigare e punire gli eventi sopra descritti. Solo in seguito fu chiamato \"Consiglio dei torbidi\", perch\u00e9 all'inizio si present\u00f2 come un consiglio consultivo, simile ai tre consigli asburgici collaterali (Consiglio di stato, Consiglio privato e Consiglio delle finanze) e all'Alta Corte di Malines. Comunque, il nuovo consiglio sostituiva i consigli preesistenti per questo scopo specifico (punizione dei ribelli) e ignorava i privilegi giudiziari garantiti da antichi documenti. Questo urtava la coscienza costituzionale della reggente e irritava i politici olandesi, causando lo scontento che port\u00f2 allo scoppio della rivolta olandese. Inizialmente il consiglio era composto dal duca stesso (presidente), assistito da due nobili olandesi di alto lignaggio, Charles de Berlaymont (a quanto pare l'autore dell'epiteto \"Geuzen\" e Philippe de Noircarmes (vice-presidenti). I membri del consiglio erano prominenti giuristi reclutati nei Consigli delle province, come Adrianus Nicolai (cancelliere di Guelders), Jacob Meertens (presidente del consiglio di Artois), Pieter Asset, Jacob Hessels (consigliere di Gand) e il suo collega Johan de la Porte (avvocato-fiscale delle Fiandre). Jean du Bois, procuratore generale presso l'Alta Corte, era il procuratore capo.\nI membri pi\u00f9 importanti, comunque, erano due spagnoli che il duca d'Alba aveva portato con s\u00e9 dalla Spagna: Juan de Vargas e Luis del Rio. Jacques de la Torre (un segretario del Consiglio privato) fu il primo segretario del nuovo consiglio. Solo questi membri spagnoli avevano il diritto di votare nei verdetti Vargas svolse, informalmente, un ruolo di guida all'interno del consiglio, preparando l'ordine del giorno ed esaminando i verdetti prima che fossero presentati al governatore generale per il dispositivo finale.\nOrganizzazione e procedura.\nAll'inizio il Consiglio fungeva da consiglio consultivo del duca d'Alba, il quale decideva i verdetti personalmente. Ma questo non fu pi\u00f9 possibile quando il numero di casi crebbe a dismisura, negli anni che seguirono ai primi clamorosi processi. Pertanto nel 1569 il duca d'Alba istitu\u00ec due Camere civili e due penali e allarg\u00f2 notevolmente il numero dei consiglieri, mentre contemporaneamente sostituiva alcuni consiglieri (come il borgognone Claude Belin), che si erano dimostrati troppo indipendenti. Il pi\u00f9 importante dei nuovi membri fu il nuovo segretario, Jeronimo de Roda, a cui fu attribuito lo stesso potere di Vargas e Del Rio.\nI casi penali erano assegnati alle due camere penali su base regionale. Le camere civili erano incaricate di esaminare i ricorsi contro le confische di beni materiali che di solito accompagnavano le condanne a morte o all'esilio perpetuo. La gestione delle propriet\u00e0 confiscate era un altro importante compito delle camere civili. Ciononostante la quantit\u00e0 dei casi era talmente elevata che al momento dell'abolizione formale del Consiglio ben 14.000 casi erano ancora pendenti.\nOltre a esercitare le sue funzioni giudiziarie, il Consiglio ebbe anche un importante ruolo consultivo nel tentativo di codificazione del diritto penale che il governo del duca d'Alba fece all'inizio degli anni settanta del 1500. Ma, a causa dell'allargarsi della rivolta, questo lodevole tentativo non port\u00f2 a nulla di fatto.\nDopo il periodo iniziale, piuttosto caotico, la procedura seguita dai processi era che tutte le corti penali dovevano riportare i casi di competenza del Consiglio (eresia e tradimento) al Consiglio stesso. In base all'importanza del caso, il Consiglio doveva passare il caso alla corte inferiore, oppure assumerlo direttamente. Quando il caso era inviato alla corte inferiore, la decisione era presa dal Consiglio stesso, oppure la corte inferiore riceveva istruzioni sulla sentenza che doveva pronunciare.\nIl governo inviava commissari nelle province in cerca di eretici e soggetti politici indesiderabili. Quei commissari erano un'importante fonte di casi e funzionavano come sezioni provinciali del consiglio centrale di Bruxelles.\nI processi erano celebrati completamente per iscritto. Si redigevano atti d'accusa scritti a cui gli accusati dovevano rispondere per iscritto. Anche i verdetti erano scritti.\nDi solito i verdetti erano basati sull'accusa di lesa maest\u00e0 (\"crimen laesae majestatis\") o di alto tradimento. Questo era un crimine ben fondato nel diritto romano, ancora applicato a quei tempi nei Paesi Bassi, ma il contenuto preciso era nebuloso. I consiglieri (e lo stesso duca d'Alba) seguivano procedure che agli occhi dei contemporanei sembrano puramente arbitrarie, essendo guidate solo da istruzioni verbali.\nCasi famosi.\nI casi pi\u00f9 famosi furono i processi che colpirono l'\u00e9lite politica dei Paesi Bassi. Alla fine del 1567 il duca d'Alba incrimin\u00f2 diversi membri del precedente Consiglio di stato. Molti accusati (come Guglielmo d'Orange) erano scappati all'estero ma due membri importanti, Lamoral, conte di Egmont e Philip de Montmorency, conte di Horn, furono arrestati nel dicembre del 1567. Nonostante il fatto che essi appartenessero all'Ordine del Toson d'oro e rivendicassero il privilegio di essere giudicati dai loro pari, Filippo neg\u00f2 loro tale privilegio. Il Consiglio dei Torbidi li process\u00f2 e condann\u00f2 a morte ed essi furono giustiziati il 5 gennaio 1568.\nMa queste furono solo le vittime pi\u00f9 famose. Secondo lo storico Jonathan Israel, 8950 persone di tutte le classi sociali furono accusate di eresia o tradimento. Poich\u00e9 molti di loro furono processati in contumacia, solo circa 1000 sentenze furono eseguite. Gli altri condannati andarono a vivere all'estero e i loro beni furono confiscati.\nIl duca d'Alba istitu\u00ec un regno del terrore tra quelli che lui considerava nemici del Regime. Quattro giorni prima dell'esecuzione dei conti di Egmont e Hoorn, a Bruxelles ci fu un'esecuzione di massa di nobili minori (tra i quali i tre fratelli Bronckhorst van Batenburg). Specialmente in Olanda una gran parte della \"ridderschap\" (nobilt\u00e0) era implicata nella Lega dei nobili, quindi molti altri nobili fuggirono all'estero (perdendo i propri possedimenti). Tra di loro c'erano Willem van Treslong (che nel 1572 avrebbe preso Brielle), Gijsbrecht van Duivenvoorde (che sarebbe diventato un famoso difensore nell'assedio di Haarlem nel 1573), Jacob van Duivenvoorde (in seguito famoso difensore di Leida nel 1574) e Willem van Zuylen van Nyevelt (un iconoclasta di Utrecht). Ma anche i membri del patriziato urbano furono perseguitati. L'Avvocato degli Stati di Olanda e Frisia Occidentale, Jacob van den Eynde, fu arrestato ma mor\u00ec in prigionia prima che il processo terminasse. A Haarlem fu arrestato Dirck Volckertszoon Coornhert, ma questi riusc\u00ec a fuggire. Altri, come Jan van Casembroot (di Bruges) e Anthonie van Straelen (di Anversa) furono meno fortunati.\nMolte altre persone meno famose furono inghiottite dalle condanne emesse dal Consiglio. Le prime furono 84 abitanti di Valenciennes (che all'epoca faceva ancora parte dei Paesi Bassi) il 4 gennaio 1568, seguiti il 20 febbraio da 95 persone di altri posti nelle Fiandre; il 21 febbraio 25 abitanti di Thielt e 46 di Mechelen e altri ancora. Migliaia di persone in qualche modo collegate alla religione calvinista fuggirono in luoghi pi\u00f9 sicuri: tra queste molte famiglie di Amsterdam (Reael, Huydecooper, De Graeff, Bicker, Pauw e Hooft) e di Middelburg (Boreel, Van der Perre, Van Vosbergen) che in seguito diventarono i maggiorenti di quelle citt\u00e0. L'esodo si svolse in due ondate successive: nella primavera del 1567 (prima dell'arrivo del duca d'Alba) e di nuovo, dopo un'altra serie di arresti, nell'inverno del 1567/1568. Il numero totale delle persone coinvolte \u00e8 stato stimato a 60.000.\nIl duca d'Alba sperava che le confische di beni sarebbero diventate un'importante fonte di entrate per la Corona. Filippo invece lo incaric\u00f2 di pagare nuove pensioni alle persone che avevano servito bene la Corona negli anni precedenti. Inoltre, le famiglie dei condannati non accettarono passivamente le confische. Le camere civili del Consiglio furono inondate di ricorsi relativi alla legalit\u00e0 delle confische. Ciononostante, i ricavi raggiunsero la cifra di mezzo milione di ducati l'anno, secondo una lettera dell'ambasciatore spagnolo in Francia a Filippo (1572).\nAbolizione del Consiglio.\nIl duca d'Alba fu sostituito da Requesens come governatore generale, ma il Consiglio continu\u00f2 a funzionare. Comunque divent\u00f2 sempre pi\u00f9 evidente che i suoi procedimenti erano controproducenti come mezzo per combattere la ribellione. Nel 1574 Filippo pertanto autorizz\u00f2 Requesens ad abolire il Consiglio, se gli Stati Generali avessero fatto adeguate concessioni politiche. Gli Stati Generali promisero di pagare un imponente sussidio e il 7 giugno 1574 il Consiglio fu ufficialmente abolito da Requesens, ma l'abolizione era condizionata al pagamento del sussidio.\nEpilogo.\nVisto che il sussidio non fu pagato, il Consiglio continu\u00f2 a esistere per il resto della reggenza di Requesens, per\u00f2 non furono pi\u00f9 pronunciate condanne a morte. Alla morte di Requesens, nel maggio del 1576, segu\u00ec un vuoto di potere. Il Consiglio di Stato chiese di vedere le direttive e le registrazioni del tribunale. Ma il segretario, De Roda, replic\u00f2 che non c'erano direttive scritte. Quando gli fu chiesto in che modo il Consiglio avesse provveduto a processare e condannare cos\u00ec tante persone, De Roda rispose che il consiglio non aveva condannato nessuno: tutte le sentenze erano pronunciate dai governatori generali stessi. Il Consiglio tecnicamente aveva solo preparato i documenti istruttori.\nIl 4 settembre 1576, le bande rivoluzionarie guidate da Jaques de Glimes, balivo di Brabante, arrestarono i membri del Consiglio di Stato (il governo di Bruxelles). Questo port\u00f2 alla fine del Consiglio dei Torbidi (che il Consiglio di Stato non aveva osato sciogliere). Sfortunatamente gran parte degli archivi del Consiglio fu distrutta subito dopo, forse perch\u00e9 le sentenze del Consiglio furono annullate in conseguenza dell'amnistia contenuta nella Pacificazione di Gand, sottoscritta poco tempo dopo. Ma, fortunatamente, esistono dei duplicati negli archivi spagnoli. \nI ribelli arrestarono i membri pi\u00f9 importanti del Consiglio, come Del Rio (che fu inviato nel quartier generale del principe d'Orange e poi scambiato) e il famigerato Hessels (che fu impiccato dopo un processo sommario dal governo rivoluzionario di Gand). Altri per\u00f2 sfuggirono alla vendetta popolare, come gli spagnoli Vargas e De Roda."}
{"id": "2197102", "revid": "19933", "url": "https://it.wikipedia.org/wiki?curid=2197102", "title": "Cabrillo National Monument", "text": ""}
{"id": "2197104", "revid": "729019", "url": "https://it.wikipedia.org/wiki?curid=2197104", "title": "Prima battaglia di Cholet", "text": "La prima battaglia di Cholet \u00e8 stata una battaglia della Prima guerra di Vandea combattuta il 15 marzo 1793 a Cholet.\nAntefatto.\nIl 14 marzo, il giorno dopo la presa di Jallais, Chemill\u00e9 cadeva a sua volta, presa d'attacco dai contadini di Jacques Cathelineau. La maggior parte delle 200 guardie nazionali che difendevano la citt\u00e0 furono catturati, come pure i loro tre cannoni, il pi\u00f9 imponente dei quali venne ribattezzato \"Marie-Jeanne\" da parte dei contadini angioini che ne fecero una vera mascotte. Le vittorie di Cathelineau causarono l'insurrezione di centinaia di parrocchie che divennero un piccolo esercito sotto il comando di Jean Nicolas Stofflet.\nLa battaglia.\nIl 15 marzo, 15.000 contadini si presentarono davanti a Cholet. I vandeani mandarono un messaggero per negoziare la resa dei repubblicani ma de Beauvau, il comandante della guardia nazionale della citt\u00e0, rifiut\u00f2, perch\u00e9 riteneva che le sue 580 guardie nazionali, ben armate, erano sufficienti a sconfiggere quei contadini armati di forconi. Ma sbagli\u00f2 la sua previsione e in poche ore gli insorti occuparono la citt\u00e0. Nella battaglia morirono 150 repubblicani, tra cui lo stesso de Beanveau e 40 vandeani.\nConseguenze.\nIl giorno successivo i vandeani presero Vihiers che i repubblicani avevano preferito abbandonare. I contadini per\u00f2 si fermarono dato che la repressione dell'insurrezione da parte del governo sarebbe stata inevitabile. \u00c8 in questo momento che gli insorti andarono a cercare i nobili delle loro paesi, tutti ex militari, per costringerli a mettersi alle loro testa. Di conseguenza, diversi nobili quali Charles de Bonchamps e Maurice d'Elb\u00e9e si unirono all'insurrezione.\nSu ordine dei loro nuovi comandanti, i vandeani decisero di marciare su Chalonnes-sur-Loire, che si trova vicino ad Angers. La citt\u00e0 era difesa da 4.000 soldati, ma il loro morale era basso e prima di subire l'offensiva vandeana, i repubblicani preferirono abbandonare la citt\u00e0 e si ritirarono ad Angers. Da questo momento i contadini che avevano scacciato le truppe repubblicane dai loro paesi, si dispersero e fecero ritorno alle loro case.\nLa rivolta era cos\u00ec finita, ma la guerra continu\u00f2 dato che furono inviate altre truppe repubblicane per reprimere la rivolta."}
{"id": "2197109", "revid": "115992282", "url": "https://it.wikipedia.org/wiki?curid=2197109", "title": "Raffaele Numeroso", "text": "Fu membro della Democrazia Cristiana in Campania e segnatamente nell'agro aversano. Fu deputato all'Assemblea Costituente e parlamentare della prima legislatura repubblicana.\nBiografia.\nNato a Lusciano dove trascorse l'infanzia e la giovinezza, consegu\u00ec la licenza superiore presso il liceo Cirillo di Aversa. Laureatosi poi in giurisprudenza con 110 e lode, partecip\u00f2 alla prima guerra mondiale come ufficiale di complemento.\nNell'immediato dopoguerra vinse il concorso per dirigenti del comune di Napoli.\nNel 1919 ader\u00ec alla formazione politica dei cattolici democratici e, in rappresentanza di tale schieramento, ricopr\u00ec l'incarico di assessore del comune di Lusciano e poi di consigliere comunale di Aversa.\nFu eletto nel collegio di Napoli alla Camera dei Deputati alle prime elezioni politiche della Repubblica. Durante la I legislatura fu iscritto al gruppo parlamentare Democratico Cristiano e fu membro della Commissione Affari Interni.\nAl suo paese natale, Lusciano, gli \u00e8 stato dedicato un parco."}
{"id": "2197114", "revid": "365417", "url": "https://it.wikipedia.org/wiki?curid=2197114", "title": "Friedrich Pollock", "text": "Fu tra i principali esponenti della Scuola di Francoforte.\nBiografia.\nDal 1911 al 1915 Pollock ricevette una educazione ad indirizzo commerciale, sospendendo quindi gli studi per partecipare alla prima guerra mondiale.\nL'incontro con Max Horkheimer, con il quale strinse una profonda amicizia che dur\u00f2 tutta la vita, ed ebbe fondamentali implicazioni anche sul piano della teoria, avvenne nel 1911.\nAl termine del periodo bellico, non pi\u00f9 interessato alle attivit\u00e0 commerciali, Pollock studi\u00f2 economia, filosofia e sociologia nelle universit\u00e0 di Monaco, Friburgo e Francoforte. Nel 1919, a Monaco di Baviera, Pollock e Horkheimer furono testimoni della breve vita della Repubblica Sovietica Bavarese (\"Bayerische R\u00e4terepublik\"). Pur fornendo rifugio a vittime di sinistra del \"terrore bianco\" che segu\u00ec quel periodo, non presero parte attiva all'evento rivoluzionario, ritenendolo prematuro e condannato al fallimento per mancanza di condizioni oggettive favorevoli ad un vero cambiamento sociale.\nNel 1923 si laure\u00f2 presso la Facolt\u00e0 di Economia di Francoforte con una tesi riguardante la teoria monetaria di Karl Marx, che gli valse un \"summa cum laude\".\nNel 1923 Friedrich Pollock fond\u00f2, insieme a Felix Weil, l'Istituto di Ricerche Sociali di Francoforte.\nNel 1927 e 1928, in occasione delle celebrazioni per il decennale della Rivoluzione d'Ottobre, si rec\u00f2 in Unione Sovietica. In seguito a questa esperienza scrisse il trattato \"Die planwirtschaftlichen Versuche in der Sowjetunion 1917-1927\".\nTra il 1928 e il 1930 diresse l'Istituto di Ricerche Sociali.\nNel febbraio 1940, durante il periodo di esilio della Scuola di Francoforte a New York, Pollock prese la cittadinanza statunitense.\nPollock rientr\u00f2 in Europa nel 1950, riprendendo la guida dell'Istituto di Ricerche Sociali, e dal 1951 al 1958 fu docente di economia nazionale e sociologia all'Universit\u00e0 di Francoforte.\nNel 1959, con Max Horkheimer, si trasfer\u00ec a Montagnola, nel Canton Ticino, Svizzera, dove mor\u00ec nel 1970.\nLa Scuola di Francoforte.\nLa data di nascita della cosiddetta \u201cScuola di Francoforte\u201d \u00e8 il 1923. In quella data a Francoforte viene fondato l'Istituto per la Ricerca Sociale, affiliato all'Universit\u00e0 della stessa citt\u00e0. Esso ebbe inizialmente come direttore Albert Gerlach, successivamente dal 1924 Karl Grunberg. Ma fu solo sotto la direzione di Horkheimer che l'istituto inizi\u00f2 quella battaglia socio-culturale che contraddistinguer\u00e0 quasi l'intera storia della scuola. Tra i maggiori rappresentanti ricordiamo, Theodor W. Adorno, Walter Benjamin, Herbert Marcuse, Friedrich Pollock.\nUna delle caratteristiche che contraddistinguono la \u201cscuola\u201d \u00e8 l'attenzione rivolta allo sviluppo della societ\u00e0 capitalistica. In questo contesto si inserisce Pollock, in particolare nell'analisi del rapporto tra \u201cstato\u201d e \u201cpolitica\u201d, e successivamente con l'analisi delle ripercussioni sociali ed economiche dell'introduzione generalizzata dell'\"automazione\" . A Friedrich Pollock, Max Horkheimer e Theodor W.Adorno dedicarono la loro opera pi\u00f9 importante, la \"Dialettica dell'illuminismo.\"\nL'analisi delle societ\u00e0 totalitarie e non, dopo la crisi del 1929.\nLa scuola in quel periodo inizia una profonda riflessione relativamente a due importanti avvenimenti che avevano sconvolto il panorama politico-sociale verso la fine del secondo decennio.\nL'avvento del nazismo al potere, degno figlio dell'altro regime totalitario, il fascismo italiano, e la crisi economica del 1929.\nIn realt\u00e0 i problemi che la \u201cscuola\u201d affronta in questo periodo sono principalmente due: la riflessione sulla possibile crisi del capitalismo e i legami tra stato totalitario e capitalismo.\nSar\u00e0 quest'ultimo l'oggetto di riflessione di Pollock, argomentato nella sua opera pi\u00f9 importante \u201cCapitalismo di stato: possibilit\u00e0 e limiti\u201d. In sostanza Pollock affronta il problema di come delineare e evidenziare la possibile correlazione tra stato totalitario e capitalismo, ma anche e soprattutto evidenzia i legami che intercorrono tra stato e politica.\nIn sostanza la tesi di Pollock \u00e8 che con l'avvento e il perfezionamento del capitalismo, lo stato (la politica) ne diventa protagonista, il capitalismo di stato si sostituisce al capitalismo economico e l'economia soggiace alla politica.\nAttraverso il concetto di \u201cpianificazione\u201d lo stato (capitalismo di stato) programma l'economia, non permettendo dunque al mercato di interferire nel programma di pianificazione stesso. Il capitalismo di stato prevede, controlla il binomio domanda-offerta, trasforma gli istituti bancari in istituti sotto il proprio controllo ecc. Il vantaggio \u00e8 che vengono eliminati gli sprechi!\nUno svantaggio, un grande svantaggio, \u00e8 che nell'economia di mercato, o capitalismo privato, il rapporto tra domanda e offerta, il rapporto sociale, \u00e8 determinato dal mercato stesso, mentre nel capitalismo di stato \u00e8 il potere politico che determina le scelte. La tesi che questo tipo di capitalismo debba piano piano portare ad un regresso economico \u00e8 da lui negata dal fatto che fintanto che gli stati concorreranno alla corsa agli armamenti tutto ci\u00f2 non accadr\u00e0. Le tesi di Pollock hanno trovato molte e dure critiche, specialmente quelle riguardanti l'identificazione tra totalitarismo e capitalismo, tuttavia lo stesso Pollock \u00e8 incline a ritenere che anche questo tipo di capitalismo partorir\u00e0, dal suo interno, forze disgregatrici capaci di cambiamenti radicali.\nArchivio personale.\nL'archivio personale di Friedrich Pollock fu donato dopo la sua morte dagli eredi alla Stadt und Universit\u00e4tsbibliothek (dal 2005 denominata \"Universit\u00e4tsbibliothek Johann Christian Senckenberg\") della Goethe Universit\u00e4t di Francoforte, dove \u00e8 attualmente conservato . Comprende lettere, manoscritti, materiale di lavoro, documenti, fonogrammi e fotografie prodotti nell'arco cronologico 1920-1969 .\nAnche la Biblioteca Umanistica dell'Universit\u00e0 degli studi di Firenze conserva un Fondo archivistico intitolato a Friedrick Pollock , da identificarsi con le carte che si conservavano nella sua abitazione di Lugano e che furono acquisite dall\u2019Istituto di Filosofia dell\u2019Universit\u00e0 di Firenze, dopo la morte della moglie Carlota Weil (1983). Le carte 'fiorentine' dell'archivio Pollock comprendono corrispondenza personale e scritti, materiali diversi oltre a documenti sulla storia dell\u2019Institut f\u00fcr Sozialforschung di Francoforte e ad un piccolo nucleo di libri, tra cui alcune prime edizioni con dedica di Theodor W. Adorno e Max Horkheimer. \nBibliografia.\nNicola Emery, \"Per il non conformismo. Max Horkheimer e Friedrich Pollock: l'altra Scuola di Francoforte\", Castelvecchi. Roma, 2015"}
{"id": "2197115", "revid": "123931646", "url": "https://it.wikipedia.org/wiki?curid=2197115", "title": "Michel Morganella", "text": "Biografia.\nSuo padre Giuseppe, ex allenatore di calcio e portiere, lasci\u00f2 in giovane et\u00e0 Pago Veiano (in provincia di Benevento) insieme ai propri genitori, trasferendosi in Svizzera, dove Michel \u00e8 nato e cresciuto, imparando il tedesco e diplomandosi. Anche i suoi fratelli sono degli sportivi: la sorella \u00e8 campionessa svizzera di ginnastica artistica e ha giocato nella seconda serie calcistica femminile, mentre un suo fratello \u00e8 anch'egli un calciatore professionista.\nParla francese, italiano e tedesco.\nCaratteristiche tecniche.\nImpiegato inizialmente come attaccante nelle rappresentative giovanili svizzere, arretr\u00f2 progressivamente il raggio d'azione fino al ruolo di laterale destro di difesa e centrocampo assunto da quando gioca in prima squadra. Veloce e gran corridore, \u00e8 soprannominato \"Treno\". \u00c8 in grado di giocare la fase difensiva quanto quella offensiva, offrendo svariati assist ai propri compagni.\nCarriera.\nClub.\nBasilea.\nHa iniziato a giocare da bambino nel Chippis, la squadra del suo paese. Poi, trasferitosi nelle giovanili del Sion, \u00e8 entrato in squadra con i ragazzi del 1988, quindi di un anno pi\u00f9 grandi di lui.\nPassato al , ha esordito nella prima squadra dei renani alla fine della stagione 2006-2007, giocando 3 partite in campionato. Nella stagione 2007-2008 ha collezionato una presenza in campionato, esordendo in Coppa UEFA il 20 dicembre in Amburgo-Basilea (1-1). Nella prima parte della stagione 2008-2009 ha collezionato 2 presenze nella Super League, ma ha avuto la possibilit\u00e0 di esordire in Champions League, giocando titolare il 9 dicembre l'ultima gara della Fase a gironi persa in casa contro lo Sporting Lisbona (1-0).\nPalermo.\nLegato alla societ\u00e0 svizzera da un contratto fino al 2011, il 30 gennaio 2009 viene acquistato dal Palermo a titolo definitivo per poco pi\u00f9 di un milione di euro, firmando un contratto fino al 2013 e divenendo il primo giocatore svizzero a giocare con i colori rosanero.\nEsordisce sia in Serie A che con la maglia rosanero il 19 aprile in Palermo-Bologna (4-1), entrando al 73' al posto di Moris Carrozzieri. Otterr\u00e0 una sola altra presenza ancora da subentrato nell'ultima partita della stagione contro la Sampdoria (2-2).\nNella stagione 2009-2010 viene portato in panchina dal mister Walter Zenga per la prima giornata di campionato contro il Napoli (2-1), ma successivamente rimarr\u00e0 ai margini della squadra. Dunque il 24 ottobre 2009 gioca con la formazione Primavera nella partita di campionato contro il Bari (3-0).\nPer quattro giorni, dal 22 al 25 gennaio 2010, si reca in Grecia per svolgere alcuni allenamenti con l'Iraklis Salonicco in vista di un eventuale ingaggio, poi svanito. Chiude la stagione con nessuna presenza in prima squadra, anche dopo l'arrivo dell'allenatore Delio Rossi in sostituzione di Zenga.\nNovara.\nIl 16 luglio 2010 viene acquistato dal Novara, sodalizio neopromosso in Serie B, a titolo temporaneo. Nel campionato 2010-2011 risulta uno dei migliori giocatori.\nEsordisce con la nuova maglia il 15 agosto nel Secondo turno di Coppa Italia vinto per 3-1 dopo i tempi supplementari contro il , giocando tutta la partita da titolare e rendendosi autore di una buona prestazione.\nIl 31 gennaio 2011, ultimo giorno della sessione invernale del calciomercato, viene acquisito in compartecipazione dal Novara, rientrante, insieme a Samir Ujkani, nella trattativa che ha portato Pablo Andr\u00e9s Gonz\u00e1lez al a partire dalla successiva stagione.\nChiude la stagione con 31 presenze in campionato (chiuso al terzo posto) pi\u00f9 3 nei play-off e 3 in Coppa Italia. Con la squadra ottiene la promozione in Serie A dopo la finale dei play-off vinta sul .\nIl 24 giugno 2011 Novara e Palermo rinnovano la compartecipazione, con il giocatore che rimane in Piemonte. Torna cos\u00ec a giocare in massima serie, debuttando nella Serie A 2011-2012 l'11 settembre in occasione di ChievoVerona-Novara (2-2) della seconda giornata (la prima \u00e8 stata rinviata). Titolare per tutta la stagione, collezione 30 presenze in campionato (chiuso con la retrocessione) e 3 in Coppa Italia, venendo impiegato nei moduli tattici 3-5-2 e 4-3-1-2.\nRitorno al Palermo.\nIl 22 giugno 2012 la compartecipazione fra Palermo e Novara viene risolta in favore dei siciliani, cos\u00ec il calciatore torna a vestire la maglia rosanero. La stagione si conclude con la retrocessione della squadra, sancita il 12 maggio 2013 dalla sconfitta esterna per 1-0 contro la Fiorentina della 37\u00aa giornata. Chiude l'annata con 30 presenze in campionato e una in Coppa Italia.\nNella stagione 2013-2014 segna il suo primo gol in carriera nella partita della 20\u00aa giornata di Serie B decisivo per la vittoria (1-0) dei rosanero sulla , che consentono al Palermo di ottenere la testa della classifica. Il 15 febbraio 2014, nella partita contro il (0-0), si procura la frattura del cranio in diversi punti a seguito di uno scontro di gioco con Luka Krajnc; \u00e8 stato operato il 21 febbraio seguente. Il 3 maggio 2014, dopo la vittoria contro il Novara per 1-0 in trasferta, ottiene la promozione in Serie A \u2013 con annessa vittoria del campionato \u2013 con cinque giornate d'anticipo; per questa partita era tornato fra i convocati. Rientra in campo il 30 maggio, ultima giornata di campionato, a tre mesi e mezzo dall'infortunio, subentrando a Eros Pisano al 72' di Palermo- (0-0). Chiude la stagione con 16 presenze in campionato.\nIl 3 agosto 2014, durante l'amichevole di preparazione per la stagione 2014-2015 contro il Brescia, si procura la frattura del terzo metacarpo della mano sinistra con prognosi di trenta giorni, operandosi negli imminenti giorni successivi. Il 6 gennaio 2015, nella gara della 17\u00aa giornata di campionato contro il Cagliari, realizza il suo primo gol in Serie A che apre le marcature per il 5-0 finale. Il 1\u00ba marzo 2015, durante Palermo-Empoli (0-0) della 25\u00aa giornata di Serie A, in uno scontro con l'empolese M\u00e1rio Rui si procura una lesione al legamento crociato posteriore del ginocchio destro e il distacco della punta d'angolo del menisco laterale destro. Operato per la ricostruzione artroscopica del legamento crociato posteriore destro e la regolarizzazione selettiva del menisco destro, l'operazione \u00e8 perfettamente riuscita; i tempi di guarigione, comunque, non gli permettono di rientrare in campo entro la fine della stagione.\nTorner\u00e0 in campo il due dicembre successivo subentrando ad Andrea Rispoli nel match di Coppa Italia contro l'Alessandria. Quattro giorni in campo torna a giocare in Serie A a Bergamo, contro l'Atalanta. Torna a giocare da titolare il sei gennaio successivo nel match vinto a Verona contro l'Hellas Verona.\nColleziona complessivamente quindici presenze stagionali, contribuendo alla salvezza dei rosanero. Nell'ultima giornata di campionato, decisiva per la salvezza, viene espulso in seguito ad una rissa con Pawe\u0142 Wszo\u0142ek. Verr\u00e0 squalificato per tre giornate.\nFa il suo debutto stagionale nel match di Coppa Italia vinto contro il Bari.\nA causa anche di un infortunio al ginocchio, torna in campo in occasione della nona giornata persa contro la Roma. Collezioner\u00e0 soltanto 12 presenze stagionali.\nA fine campionato annuncia il suo addio alla maglia rosanero, tuttavia rimarr\u00e0 in seguito all'apprezzamento del mister Bruno Tedino che lo eloger\u00e0 per l'ottima condizione atletica.\nIl 2 settembre 2017, alla seconda giornata di campionato, gioca a Brescia la centesima partita in maglia rosanero, indossando anche la fascia da capitano.\nIl 1\u00ba luglio 2018 si svincola dal Palermo dopo 9 anni, non avendo rinnovato il contratto in scadenza con la societ\u00e0 rosanero.\nRapperswil-Jona e Padova.\nAd ottobre 2018 si lega a parametro zero al Rapperswil-Jona, club svizzero, con cui colleziona 7 presenze complessive tra campionato e coppa.\nNel gennaio 2019 passa al Padova tornando cos\u00ec in Italia e in Serie B, trovando il suo primo gol il seguente 20 gennaio nella vittoria per 3-0 ai danni del Verona, tornando cos\u00ec a segnare dopo un digiuno di oltre 4 anni.\nLivorno.\nIl 10 luglio 2019, viene comunicato l'ingaggio a titolo definitivo del difensore svizzero da parte del . Il 1\u00ba luglio 2020, chiude la sua esperienza con gli amaranto, risolvendo il contratto con la societ\u00e0 toscana.\nChiasso.\nIl 16 settembre 2020, fa il suo ritorno in patria firmando per una stagione con il . Il 18 dicembre 2020, ha segnato il suo primo gol con la maglia rossoblu nella vittoria 3-2 contro il SC Kriens.\nNazionale.\nHa vestito le maglie delle rappresentative giovanili svizzere dall'Under-16 all'Under-21. Gioc\u00f2 inizialmente come attaccante, realizzando 6 reti tra Under-16 e Under-17, per poi arretrare progressivamente fino al ruolo di laterale destro assunto da quando gioca in prima squadra.\nEsordisce in nazionale maggiore nell'amichevole disputata a Lucerna il 30 maggio 2012 contro la e persa per 1-0, sostituendo Reto Ziegler all'86'.\nIl 4 luglio seguente riceve la convocazione dal CT olimpico Pierluigi Tami per i Giochi olimpici di Londra nella nazionale olimpica. Dopo aver disputato da titolare le partite contro e , il 30 luglio viene escluso dalla competizione per aver scritto un tweet contro i sudcoreani dopo la sconfitta maturata contro la formazione asiatica, nonostante le successive scuse. Infine ha disputato di nuovo nella nazionale di calcio svizzera nella partita contro la Romania il 6 febbraio 2013, subentrando al 30' (con il risultato finale 0-0). Successivamente non \u00e8 stato pi\u00f9 convocato.\nVita privata.\nDa bambino, era un grande tifoso del e il suo idolo era Andrij \u0160ev\u010denko.\nIl 27 marzo 2015 \u00e8 diventato padre del primogenito Marlon, nato a Palermo e avuto dalla compagna Johanna con cui si \u00e8 sposato nel 2011. In data del 30 luglio 2016, nasce il suo secondo figlio, Dixon. Il 17 ottobre 2018, nasce la piccola Alison.\nStatistiche.\nPresenze e reti nei club.\n\"Statistiche aggiornate al 16 gennaio 2021.\""}
{"id": "2197119", "revid": "181699", "url": "https://it.wikipedia.org/wiki?curid=2197119", "title": "L'amour n'est rien...", "text": "L'amour n'est rien... \u00e8 il quarto singolo del album \"Avant que l'ombre...\" della cantante francese Myl\u00e8ne Farmer, pubblicato il 2 maggio 2006.\nIl singolo ebbe una discreta rotazione radio in Francia ma risult\u00f2 un vero tormentone in Russia. La ricetta segreta di questo timido successo \u00e8 sicuramente il videoclip che accompagna il singolo: girato da Benoit Di Sabatino (compagno della Farmer), nel video Myl\u00e8ne Farmer d\u00e0 vita ad uno strip-tease integrale che venne abbastanza criticato dal pubblico.\nIl singolo ha venduto 75.000 copie ed \u00e8 il terzo singolo dell'album ad arrivare alla settima posizione in Francia. Far\u00e0 meglio in Russia, dove arriver\u00e0 alla quarta posizione.\n\u00c8 stato presentato in versione live durante le 13 date a Bercy nel 2006 e durante il tour 2009 unicamente nei concerti in Russia."}
{"id": "2197120", "revid": "729019", "url": "https://it.wikipedia.org/wiki?curid=2197120", "title": "Seconda battaglia di Lu\u00e7on", "text": "La seconda battaglia di Lu\u00e7on \u00e8 stata una battaglia delle Guerre di Vandea, combattuta il 30 luglio 1793 a Lu\u00e7on.\nAntefatto.\nIl 25 luglio, il generale Augustin Tuncq, sostituto del generale Sandoz a Lu\u00e7on, con 1.500 uomini lanci\u00f2 un attacco notturno su Saint-Philbert-du-Pont-Charrault riuscendo a prendere la citt\u00e0, facendo scappare i vandeani che persero anche un loro comandante, Charles Sapinaud de La Verrie, e in seguito occuparono anche Chantonnay. Tuncq, a differenza del suo predecessore, si oppose ai saccheggi, cosa che lo rese molto impopolare tra i suoi uomini.\nCharles de Royrand, generale vandeano dell'esercito del centro, ripieg\u00f2 allora su Montaigu con 1.500 uomini, quindi scrisse a Maurice d'Elb\u00e9e per chiedere rinforzi. Il generalissimo, assecondato da Louis Marie de Lescure, Henri de La Rochejaquelein e Antoine de Talmont, raggiunse l'esercito di Royrand alla testa di 15.000 uomini.\nSaputo dell'imminente sopraggiungere di quel grande esercito cattolico e reale, Tuncq evacu\u00f2 Chantonnay dopo averla incendiata e dall'altra parte d'Elb\u00e9e deciso a prendere Lu\u00e7on, si lanci\u00f2 all'inseguimento dei repubblicani, raggiungendoli davanti alla citt\u00e0 il 30 luglio.\nLa battaglia.\nA mezzogiorno inizi\u00f2 la battaglia con i tiri dell'artiglieria vandeana che fece ripiegare le prime linee repubblicane. Temendo che le sue truppe si dessero alla fuga, Tuncq spieg\u00f2 la sua artiglieria e rispose al fuoco colpendo il lato sinistro dell'esercito vandeano, riportando all'ordine i suoi e attaccando con i suoi ussari la cavalleria vandeana del Principe de Talmont.\nMa i vandeani vedendo la fuga dei repubblicani pensarono che non si sarebbero fermati e cos\u00ec li superarono per prenderli alle spalle, ma inspiegabilmente appena i repubblicani si riorganizzarono, i vandeani furono presi dal panico dandosi a loro volta alla fuga. Tuncq lanci\u00f2 allora un contrattacco generale con quasi tutte le sue truppe ma Talmont, con i suoi cavalieri, riusc\u00ec a contenere l'attacco degli ussari e riusc\u00ec a proteggere la ritirata vandeana."}
{"id": "2197129", "revid": "7336", "url": "https://it.wikipedia.org/wiki?curid=2197129", "title": "Abuso di droga", "text": ""}
{"id": "2197140", "revid": "729019", "url": "https://it.wikipedia.org/wiki?curid=2197140", "title": "Dai-Nippon Teikoku Rikugun K\u014dk\u016b Hombu", "text": "Il Dai-Nippon Teikoku Rikugun K\u014dk\u016b Hombu, in giapponese \u5927\u65e5\u672c\u5e1d\u56fd\u9678\u8ecd\u822a\u7a7a\u672c\u90e8 (Servizio Aeronautico dell'Esercito Imperiale Giapponese), \u00e8 stato, dal 1919 al 1945, l'aeronautica militare dell'Impero giapponese e parte integrante dell'Esercito imperiale giapponese non essendo una forza armata autonoma.\nProprio come l'Esercito, anche il Servizio Aeronautico fu sviluppato secondo le linee della corrispettiva tedesca, la Luftstreitkr\u00e4fte; infatti il suo obiettivo primario fu di dare supporto aereo ravvicinato alla fanteria mantenendo comunque una capacit\u00e0 limitata di interdizione aerea. Il Servizio Aeronautico diede inoltre un importante supporto nelle operazioni di ricognizione aerea per l'Esercito. \nIl Servizio Aeronautico fu impiegato limitatamente nei bombardamenti strategici delle maggiori citt\u00e0 cinesi come Shanghai e Chongqing nelle prime fasi della seconda guerra sino-giapponese; questa infatti non era la sua missione primaria ed esso mancava dei bombardieri strategici pesanti, come quelli introdotti in seguito dall'United States Army Air Force, l'aviazione militare statunitense del periodo.\nIl Dai-Nippon Teikoku Kaigun K\u014dk\u016b Hombu (Servizio Aeronautico della Marina Imperiale) era responsabile degli attacchi a lungo raggio e della difesa aerea strategica e fu non prima delle ultime fasi della guerra del Pacifico che entrambi i Servizi lavorarono come un organo unito per la difesa aerea.\nStoria.\nL'Esercito Imperiale fece uso di mongolfiere per l'osservazione aerea nella guerra russo-giapponese tra il 1904-1905 e acquist\u00f2 il suo primo aeroplano, un biplano Farman, nel 1910 realizzando il primo areo giapponese Kaishiki No.1 nel 1911. Tuttavia, un serio interesse per l'aviazione militare non si ebbe che dopo la prima guerra mondiale. Gli osservatori militari giapponesi in Europa furono rapidamente in grado di cogliere i vantaggi della nuova tecnologia e, dopo la fine della guerra, il Giappone acquist\u00f2 numerosi aerei militari rimasti in surplus, come i Sopwith 1\u00bd Strutter, i Nieuport 11 e gli SPAD.\nNel 1919, l'aviazione dell'esercito fu organizzata come una catena di comando separata all'interno del Ministero della Guerra del Giappone e i velivoli furono usati in combattimento nel 1920 durante l'intervento in Siberia contro l'Armata Rossa bolscevica, vicino a Vladivostok.\nLa prima fabbrica di aerei in Giappone, la Nakajima Hik\u014dki, fu fondata nel 1916 e in seguito ottenne la licenza per produrre i Nieuport 24, i Nieuport 29 C1 e anche il motore della Hispano-Suiza. In seguito la Nakajima ottenne la licenza per il Gloster Gannet e il motore Bristol Jupiter. Anche la Mitsubishi Heavy Industries cominci\u00f2 a produrre velivoli sotto licenza della Sopwith Aviation Company nel 1921, mentre la Kawasaki Heavy Industries cominci\u00f2 a produrre i bombardieri Salmson francesi e ad assumere ingegneri tedeschi, come il Dr. Richard Vogt, per sviluppare progetti originali, come il bombardiere KDA-2 (Type 88). La Kawasaki produsse inoltre motori per aerei su licenza BMW.\nNei tardi anni venti l'industria aeronautica giapponese aveva acquisito sufficiente esperienza da sviluppare progetti completamente autoctoni da proporre al proprio esercito e nel 1935 il paese disponeva di un consistente numero di velivoli tecnicamente sofisticati.\nNel 1941, le forze aeree giapponesi potevano contare su circa 1.500 aerei da combattimento. Durante il primo anno di guerra, il Giappone continu\u00f2 lo sviluppo tecnologico e l'impiego di velivoli sempre pi\u00f9 avanzati, che lo port\u00f2 a una supremazia aerea sulla maggior parte dei campi di battaglia, data l'esperienza in combattimento dei suoi equipaggi contrapposta al basso numero di aerei e alla mancanza di preparazione delle forze alleate.\nTuttavia con il proseguimento della guerra, le limitazioni industriali del paese in confronto all'industria Alleata, l'impegno in combattimenti su molti fronti e i bombardamenti operati sulle principali isole del Giappone, non permisero al paese di mantenere un adeguato numero di aerei in attivit\u00e0. Gli equipaggi esperti subivano continue perdite in battaglia, mentre quelli nuovi non potevano essere ben addestrati per mancanza di carburante e di tempo, cosicch\u00e9 verso la fine della sua esistenza il Servizio Aeronautico ricorse ad attacchi \"kamikaze\" contro la schiacciante superiorit\u00e0 delle forze Alleate.\nAeroplani giapponesi della seconda guerra mondiale.\nGli aeroplani utilizzati dalla forza aerea imperiale durante la seconda guerra sino-giapponese e la seconda guerra mondiale erano (lista parziale):\nCaccia:\nBombardieri:\nAttacco al suolo:\nTrasporto:\nRicognizione:\nAddestratori:\nAltri aerei:\nOrganizzazione.\nOrganizzazione operativa.\nPrima della prima guerra mondiale, le unit\u00e0 base del Servizio Aeronautico era il Battaglione Aereo , ognuna composta da due Squadroni con nove aerei ciascuno, pi\u00f9 tre velivoli di riserva e tre destinati all'uso del quartier generale, per un totale di 27 aerei per battaglione. L'ufficiale comandante il \"Chutai\" era il \"Chutaicho\", il cui rango era il corrispettivo dell'occidentale \"capitano\". Il velivolo del comandante spesso aveva dei marchi distintivi, come avere la coda colorata, totalmente o in parte, di giallo, arancione, rosso o scarlatto.\nIn un riorganizzazione avvenuta il 5 maggio 1927, vennero istituiti i Reggimenti Aerei , ognuno consistente in due battaglioni, con fino a quattro squadroni ciascuno. Ogni reggimento era un misto di unit\u00e0 da caccia e da ricognizione.\nCon l'inizio della seconda guerra sino-giapponese nel 1937, le condizioni d'operazione favorirono l'uso di molte piccole unit\u00e0, con il risultato della creazione di molti Battaglioni Aerei Indipendenti o anche di Squadroni Indipendenti , ognuno con il proprio simbolo distintivo.\nNell'agosto 1938, una riorganizzazione completa del Servizio Aeronautico port\u00f2 alla creazione dei Gruppi Aerei da Combattimento , i quali rimpiazzarono tutti i battaglioni e i reggimenti. Ogni Gruppo Aereo era un'unica unit\u00e0 formata solitamente da tre squadroni, divisi in tre Stormi di tre aerei ciascuno. Assieme con gli aerei di riserva e gli stormi del quartier generale, un Gruppo Aereo da Combattimento tipicamente contava 45 aerei da caccia o fino a 30 aerei da ricognizione. Due o pi\u00f9 Gruppi Aerei formavano una Divisione Aerea che, assieme alle unit\u00e0 base e di supporto e a diversi Squadroni Indipendenti, formavano un Corpo Aereo .\nNel 1942, i Corpi Aerei furono ridenominati Divisioni Aeree , per equipararli alle Divisioni di Fanteria, ma la struttura rimase sempre la stessa. Due Divisioni aeree, assieme ad alcune unit\u00e0 indipendenti componevano un'Armata Aerea .\nPer la maggior parte della guerra del Pacifico, il Servizio Aeronautico era organizzato in quattro Armate Aeree, con due in aggiunta nelle fasi finali del conflitto:\nNell'aprile 1944, fu eseguita un'ulteriore riorganizzazione del Servizio Aeronautico. Le unit\u00e0 di manutenzione e del servizio a terra, in precedenza appartenenti a comandi separati, furono aggregate ai Gruppi Aerei da Combattimento (\"Hiko Sentai\"). Gli squadroni combattenti del Gruppo Aereo furono ridesignati come Unit\u00e0 d'Attacco e le unit\u00e0 del supporto a terra furono denominate Unit\u00e0 della Manutenzione .\nAltri cambiamenti nelle fasi conclusive della guerra furono la formazione delle \"Unit\u00e0 d'Attacco Speciali\" e delle \"Unit\u00e0 Aeree d'urto\", che erano unit\u00e0 di breve vita con dei simboli e nomi propri (spesso presi dalla mitologia o dalla storia), ma posizionati con gli squadroni gi\u00e0 esistenti. Queste unit\u00e0 erano create e addestrate appositamente per missioni con scontri aria-aria con i bombardieri Alleati. Di solito i loro armamenti venivano rimossi e la loro struttura rinforzata.\nNella fase finale della guerra, le \"Unit\u00e0 d'Attacco Speciali\" evolsero nelle unit\u00e0 suicide per le missioni kamikaze. Furono formate circa 170 di queste unit\u00e0, 57 solo dalla Divisione Aerea Istruttori. Teoricamente dotati di 12 aerei ciascuna, in realt\u00e0 ne comprendevano circa 2000.\nLa riorganizzazione finale prese luogo durante la preparazione dell'Operazione \"Ketsu-Go\", la difesa dell'arcipelago giapponese nel 1945, quando tutte le Armate Aeree furono aggregate sotto un comando centralizzato del generale Masakau Kawabe.\nForze per Operazioni Speciali.\nIl \"Teishin Shudan\" (\"Gruppo d'Assalto\") era la forza speciale/truppa aviotrasportata durante la seconda guerra mondiale. La parola \"teishin\" pu\u00f2 essere tradotta letteralmente come \"balzo in avanti\" che in genere sta ad indicare un \"raid\". Pu\u00f2 essere anche paragonata con i \"commando\", termine usato in altri eserciti. L'unit\u00e0 era una forza a livello di \"Divisione\" ed era parte del Servizio Aeronautico dell'Esercito Imperiale giapponese. Le unit\u00e0 \"Teishin\" erano oltre tutto distinte dalla fanteria di marina aviotrasportata delle Forze Speciali Navali da Sbarco (Fanteria di marina giapponese).\nIl \"Giretsu\" era una forza speciale aviotrasportata dell'Esercito imperiale giapponese formato dai \"Teishin Shudan\", nel tardo 1944, come un ultimo disperato tentativo di ridurre e ritardare i raid dei bombardieri Alleati sull'arcipelago giapponese. Le forze speciali \"Giretsu\" erano comandate dal generale Kyoji Tominaga.\nDimensioni del Servizio Aeronautico.\nNel 1940 il Servizio Aeronautico consisteva in:\nArsenali.\nLe Forze Aeree dell'Esercito giapponese avevano una sezione tecnica: il 1\u00ba Arsenale dell'Aviazione dell'Esercito di Tachikawa, che aveva il compito della ricerca e dello sviluppo dell'aviazione. L'arsenale includeva una sezione per i test sui velivoli Alleati catturati.\nL'Arsenale era inoltre collegato con la Tachikawa Aircraft Company Ltd e la Rikugun Kokukosho K.K., le aziende per la produzione dei velivoli dell'Esercito.\nPortaerei di scorta dell'aviazione.\nPer colpa delle scarse relazioni tra l'Esercito Imperiale e la Marina Imperiale, l'Esercito si trov\u00f2 nella necessit\u00e0 di procurarsi ed usare delle portaerei per poter dare una scorta e quindi una protezione ai convogli dell'Esercito. Queste portaerei di scorta furono convertite a partire da piccole navi di linea o mercantili. Esse avevano la capacit\u00e0 di trasportare da 8 a 38 velivoli, in base al tipo e alla dimensione, e furono usate anche per trasportare personale e carri armati.\nQuesti vascelli includono la \"Taiy\u014d Maru\", la \"Unyo Maru\", la \"Chuyo Maru\", la \"Kaiy\u014d Maru\", la \"Shinyo Maru\", la \"Kamakura Maru\", la \"Akitsu Maru\", la \"Nigitsu Maru\", la \"Kumano Maru\", la \"Yamashiro Maru\", la \"Chigusa Maru\", la \"Shimane Maru\"e la \"Otakisan Maru\"; in esse operavano equipaggi composti da civili mentre le armi contraeree, leggere e medie, erano maneggiate da membri dell'Esercito.\nUniformi ed equipaggiamento.\nCome parte integrante dell'Esercito Imperiale, i membri del Servizio Aeronautico indossavano le uniformi standard dell'Esercito. Solo i piloti e i membri del servizio a terra indossavano l'assetto e le strisce color blu cielo, mentre gli ufficiali indossavano i loro gradi su delle toppe sempre color blu cielo."}
{"id": "2197141", "revid": "9", "url": "https://it.wikipedia.org/wiki?curid=2197141", "title": "Marianne Kjoerstad", "text": ""}
{"id": "2197145", "revid": "268129", "url": "https://it.wikipedia.org/wiki?curid=2197145", "title": "Erinnofilia", "text": "L'erinnofilia \u00e8 il collezionismo di bolli chiudilettera del tutto simili ai francobolli tranne per il fatto che non hanno, di solito, valore n\u00e9 postale n\u00e9 fiscale.\nMolto probabilmente la loro origine si deve all'uso di applicare sul lembo della lettera un'etichetta chiudilettera, sistema che alla met\u00e0 dell'800 cominci\u00f2 a sostituire i sigilli di ceralacca.\nMa il termine \"bollo chiudilettera\" appare limitativo nel descrivere un oggetto che per quasi 100 anni \u00e8 stato un importante veicolo di storia, cultura, arte e tradizioni in tutti i Paesi del Mondo. Non \u00e8 un caso che il termine \"erinnofilia\" derivi dal tedesco \"Erinne(rungsmarke)\" che significa \"(francobollo) commemorativo\". Quello di ricordare \u00e8 stata infatti la vocazione principale dei \"bolli chiudilettera\": commemorare un evento passato, annunciare un evento futuro o anche ricordare come propaganda.\nSotto questo profilo i \"bolli chiudilettera\", piuttosto che i francobolli o le cartoline postali, sono assimilabili ai manifesti (significativamente gli anglosassoni li chiamano \"poster stamps\" letteralmente \"francobolli manifesto\") e come questi dovevano avere la capacit\u00e0 di catturare subito l'attenzione anche con un'occhiata fuggevole e distratta.\nPer questo motivo i \"bolli chiudilettera\" hanno sviluppato un elevato livello di raffinatezza e di essenzialit\u00e0 grafica che ha anticipato fin dai primi anni del '900 i concetti moderni di pubblicit\u00e0.\nA seconda delle diverse finalit\u00e0 per cui venivano prodotti, i \"bolli chiudilettera\" possono essere divisi in categorie:\nScorrendo le pagine del \"Catalogo degli Erinnofili Italiani dal 1860 al 1945\" se ne possono apprezzare i tanti motivi di interesse di questo particolare tipo di collezionismo a partire da quello storico legato alle vicende del risorgimento italiano, della prima e della seconda guerra mondiale e del fascismo, per continuare con l'interesse artistico con tutti i pi\u00f9 importanti autori del panorama grafico italiano dall'Art Nouveau al Futurismo, per finire con gli aspetti economici e sociali con riferimento a centinaia di fiere ed eventi che coprono tutto il territorio italiano da Merano a Palermo."}
{"id": "2197149", "revid": "838137", "url": "https://it.wikipedia.org/wiki?curid=2197149", "title": "Dollaro di Saint Vincent", "text": "Il dollaro \u00e8 stata la valuta di Saint Vincent fino al 1825 e poi di nuovo dal 1882. Attualmente circola il dollaro dei Caraibi orientali.\nPrimo dollaro.\nLa valuta era composta da diverse monete spagnole e delle colonie spagnole contromarcate, alcune delle quali tagliate o bucate. Il dollaro era suddiviso in \"bit\", ciascuno dei quali del valore di 9 \"penny\", 6 \"black dogs\" o 4 \"stampees\". Fino al 1811 il valore di un dollaro fu pari a 11 \"bit\" ovvero a 8 \"real\". Dopo il 1811 i rapporti divennero di 1 dollaro = 12 \"bit\" e 1\u00bd dollari = 8 \"real\". Il dollaro fu sostituito dalla sterlina nel 1825.\nMonete.\nNel 1797 le monete vennero prodotte in tagli da 1 \"black dog\", 1 \"stampee\", \u00bc e \u00bd dollaro. Il \"black dog\" e lo \"stampee\" erano realizzati contromarcando il monogramma \"SV\" sulle monete coloniali francesi, mentre le monete da \u00bc e \u00bd dollaro erano ottenute tagliando le monete da 8 \"real\" (noti come dollari spagnoli) in quattro o due parti, ognuna contromarcata con il monogramma \"SV\".\nTra il 1811 e il 1814 vennero prodotte monete in tagli da 4\u00bd, 6, 9 e 12 \"bit\". Le monete da 4\u00bd e 9 \"bit\" erano ottenute dalle monete da 2 e 4 \"real\". Quelle da 4\u00bd \"bit\" erano contromarcate con \"S\", \"IV\u00bd\" e \"B\", mentre quelle da 9 \"bit\" erano contromarcate con \"S\" e \"IX\". Per produrre le monete da 6 e 12 \"bit\", si perforavano le monete da 8 \"real\". Il tassello centrale veniva contromarcato con \"S\" e \"VI\" per ottenere il 6 \"bit\", mentre la corona (nota come \"holey dollar\") veniva contromarcata con \"S\" e \"XII\" per fare il 12 \"bit\".\nSecondo dollaro.\nNel 1909 furono emesse le prime banconote private, denominate in dollari. Il dollaro era agganciato alla sterlina al cambio di 1 dollaro = 4 \"shilling\" e 2 \"penny\". Nel 1935 fu introdotto il dollaro delle Indie occidentali britanniche, dello stesso valore del dollaro di Saint Vincent e degli altri dollari che circolavano nelle Indie occidentali britanniche. Le banche private continuarono ad emettere banconote fino al 1941. Il dollaro delle Indie occidentali britanniche fu sostituito nel 1965 dal dollaro dei Caraibi orientali.\nBanconote.\nLa \"Colonial Bank\" emise banconote da 5 dollari nel 1882. \"Barclays Bank\" (che nel frattempo aveva assunto il controllo della \"Colonial Bank\") emise banconote da 5 dollari tra il 1926 e il 1941."}
{"id": "2197157", "revid": "48344", "url": "https://it.wikipedia.org/wiki?curid=2197157", "title": "Aviazione dell'Esercito Imperiale Giapponese", "text": ""}
{"id": "2197166", "revid": "547034", "url": "https://it.wikipedia.org/wiki?curid=2197166", "title": "Funzione di luminosit\u00e0 (astronomia)", "text": "In astronomia, la funzione di luminosit\u00e0 fornisce il numero di stelle o galassie con un determinato intervallo di luminosit\u00e0. Funzioni di luminosit\u00e0 sono usate per studiare le propriet\u00e0 di grandi gruppi o classi di oggetti, come stelle di ammassi stellari o galassie del Gruppo Locale.\nFunzione di luminosit\u00e0 di Schechter.\nLa funzione di luminosit\u00e0 di Schechter d\u00e0 la densit\u00e0 di spazio delle galassie all'interno di una determinata luminosit\u00e0. La formula della funzione \u00e8:\ndove formula_2, e formula_3 \u00e8 una luminosit\u00e0 galattica caratteristica dove la funzione smette di funzionare. Il parametro formula_4 ha unit\u00e0 di densit\u00e0 di numero e fornisce la normalizzazione. La funzione di luminosit\u00e0 galattica pu\u00f2 avere differenti parametri in base alla popolazione stellare e all'ambiente, non \u00e8 una funzione universale. Una misura del campo di galassie \u00e8 formula_5.\nFunzione di luminosit\u00e0 delle nane bianche.\nLa \"funzione di luminosit\u00e0 delle nane bianche\" permette di ottenere il numero di nane bianche con una determinata luminosit\u00e0. Dato che \u00e8 determinata dal tasso di formazione e raffreddamento di queste stelle, \u00e8 di interesse per le informazioni che fornisce riguardo alla fisica delle nane bianche in raffreddamento e all'et\u00e0 e la storia della Via Lattea."}
{"id": "2197169", "revid": "106456", "url": "https://it.wikipedia.org/wiki?curid=2197169", "title": "Victor Riqueti de Mirabeau", "text": "Era figlio di Jean-Antoine de Riquetti (1666-1737), brigadiere delle armate del re, e di Fran\u00e7oise de Castellane, figlia del marchese Jean-Fran\u00e7ois de Castellane.\n\u00c8 noto soprattutto per le opere \"L'Ami des hommes ou Trait\u00e9 sur la population\" (1757), la cui lettura indusse Fran\u00e7ois Quesnay a proporgli una collaborazione, e \"Philosophie rurale ou \u00e9conomie g\u00e9n\u00e9rale et politique de l'agriculture, r\u00e9duite \u00e0 l'ordre immuable des lois physiques et morales qui assurent la prosp\u00e9rit\u00e9 des empires\" (1763), di cui Quesnay scrisse il 7\u00ba capitolo e che costitu\u00ec la prima esposizione organica delle idee e delle proposte dei fisiocratici.\nIl rapporto con la Toscana.\nIn Toscana, il granduca Pietro Leopoldo e i suoi ministri leggono con attenzione le opere dei fisiocratici e traggono ispirazione dalle loro idee nella conduzione delle loro riforme. Il marchese de Mirabeau, un grande rappresentante del movimento, si un\u00ec alle \"\u00e9lite\" e ai \"leader\" toscani e lavor\u00f2 per diffondere le teorie fisiocratiche nel paese. Nel 1769, il marchese dedic\u00f2 ufficialmente il suo nuovo libro, \"Les \u00c9conomiques\", al granduca, dichiarando pubblicamente il suo rapporto privilegiato con la Toscana.\nMatrimonio e discendenza.\nIl 21 aprile 1743, ad Aigueperse, il marchese di Mirabeau spos\u00f2 Marie Genevi\u00e8ve de Vassan. La coppia ebbe otto tra figlie e figli: \nI documenti personali della famiglia Riqueti de Mirabeau e di Victor Riqueti de Mirabeau sono conservati negli Archivi nazionali di Francia sotto l'indice 119AP."}
{"id": "2197174", "revid": "181699", "url": "https://it.wikipedia.org/wiki?curid=2197174", "title": "Minareto della discordia", "text": ""}
{"id": "2197179", "revid": "767487", "url": "https://it.wikipedia.org/wiki?curid=2197179", "title": "Lo sguardo che uccide (film 1964)", "text": "Lo sguardo che uccide (\"The Gorgon\") \u00e8 un film del 1964 diretto da Terence Fisher.\nTrama.\nLa storia narra del mistero che circonda una foresta tedesca: alcune persone sono state trasformate in pietra. Il fratello di una delle vittime indaga sull'accaduto mentre il professor Namaroff cerca in tutti i modi di ostacolarlo, mentre la verit\u00e0 sembra essere una maledizione che coinvolge un piccolo paese e un'antica Gorgone reincarnatasi.\nHome Video.\nIl film \u00e8 stato distribuito su DVD dalla Sony Pictures Entertainment, contenente il trailer e un fascicolo scritto da Marcus Hearn come contenuti extra.\nIn Italia il film usc\u00ec nel 2009, insieme al film \"La casa del terrore\", in un cofanetto editato dalla Sony Pictures Entertainment ed intitolato \"Hammer Films - Volume 2\". Curiosamente in questa versione non \u00e8 presente l'audio italiano del film.\nNel 2013 il film \u00e8 stato nuovamente editato in DVD dalla Golem Video e, questa volta, con audio italiano."}
{"id": "2197186", "revid": "125997327", "url": "https://it.wikipedia.org/wiki?curid=2197186", "title": "Ludwig (film)", "text": "Ludwig \u00e8 un film del 1973 diretto da Luchino Visconti, basato sulla vita di Ludovico II di Baviera ed interpretato da Helmut Berger, Romy Schneider, Trevor Howard e Silvana Mangano.\nTrama.\nNel 1864 il giovane Ludwig von Wittelsbach fu incoronato re di Baviera all'et\u00e0 di 18 anni. Il primo atto ufficiale \u00e8 la promozione del compositore Richard Wagner, molto ammirato dall'idealista Ludwig. Questo viene portato a Monaco di Baviera e pu\u00f2 essere dotato generosamente di mezzi finanziari per continuare a comporre e mettere in scena la sua opera \"Tristano e Isotta\". Nel Gabinetto dei Ministri, le donazioni di denaro di Ludwig causano incomprensioni e rabbia tra il popolo contro Wagner e il suo stile di vita. Ludwig non si accorge che Wagner ha una relazione con Cosima von B\u00fclow, la moglie del direttore d'orchestra prediletto da Wagner, Hans von B\u00fclow. Quando Ludwig scopre la verit\u00e0 dai suoi consiglieri, si sente tradito e chiede a Wagner di lasciare Monaco. Sebbene Ludwig abbia continuato a sostenere Wagner con molti soldi anche dopo il suo matrimonio con Cosima, l'ammirazione del re per l'uomo Wagner si raffredda.\nLudwig ha un'entusiasta ammirazione per sua cugina Elisabetta, moglie dell'imperatore d'Austria, arrivando a considerarla come la sua anima gemella. A una riunione della nobilt\u00e0 a Bad Ischl, escono insieme di notte e, complice l'atmosfera romantica del luogo, c'\u00e8 il primo bacio tra di loro. Il sovrano sente presto il suo orgoglio ferito dal comportamento altezzoso dell'imperatrice, che gli consiglia di sposare sua sorella Sophie, ma Ludwig in gran parte la tratta con disinteresse. Deluso sia da Wagner che da Elisabeth, si ritira sempre pi\u00f9 in se stesso abbandonandosi a sogni impossibili. Nel 1866, durante la Guerra austro-prussiana, il governo bavarese si schiera dalla parte dell'Austria contro i prussiani, andando contro la sua volont\u00e0 di rimanere neutrale. Tra l'incomprensione di molti, il re ignora lo svolgimento della guerra, rifugiato nella sua tenuta di campagna, e quando arriva la notizia della sconfitta, il suo confidente conte D\u00fcrckheim gli consiglia di sposarsi per uscire dalla solitudine.\nPoco dopo che Ludwig si rese conto di essere omosessuale, annunci\u00f2 spontaneamente nel 1867 di essersi fidanzato con la principessa Sophie, compiacendo la Regina Madre. Lila von Buliowski, un'attrice con la quale dovrebbe avere le sue prime esperienze sessuali, viene da lui rifiutata con rabbia perch\u00e9 gli \u00e8 stata mandata dai familiari e dai consiglieri. Ludwig dubita di poter rendere felice Sophie e il suo desiderio di sposarsi si raffredda presto. Rimanda il matrimonio per mesi, con il disappunto di padre Hoffmann, e alla fine rompe il fidanzamento. Con Richard Hornig, il suo servitore, il re persegue le sue inclinazioni omosessuali, anche se presto giunge a sentirsi in colpa per questo poich\u00e9 cattolico. Nel 1871 la Baviera stringe un'alleanza con la Prussia ed entra a far parte del neonato Impero tedesco. Ludwig subisce la grande influenza dei suoi confidenti e pu\u00f2 solo prendere atto della perdita della sua sovranit\u00e0. Nel frattempo, le condizioni mentali del fratello minore, Otto, caduto in depressione da quando prestava servizio nella guerra persa del 1866, si deteriorano. Otto impazzisce e deve essere portato in una clinica psichiatrica, cosa che lascia scioccato Ludwig mentre la Regina Madre si rifugia nella devozione e nella preghiera.\nL'attenzione del sovrano si concentra ora sulla costruzione dei castelli di Neuschwanstein, Linderhof e Herrenchiemsee. La loro costruzione, per\u00f2, divora ingenti somme di denaro e il Gabinetto dei Ministri si scaglia sempre pi\u00f9 apertamente contro Ludwig. Il re stesso si allontana sempre pi\u00f9 da ci\u00f2 che lo circonda, non adempie pi\u00f9 ai suoi doveri di rappresentanza e si ritira nella solitudine dei suoi castelli. Nel 1881 intraprende un viaggio in Svizzera con l'attore Josef Kainz, che ammirava. La breve relazione tra Kainz e il re finisce in una discussione. Ludwig si perde sempre di pi\u00f9 nei suoi sogni e ha eccessi sessuali con i suoi servi di notte. Quando l'imperatrice Elisabetta ispeziona i magnifici castelli di suo cugino e vuole vederlo di nuovo dopo molto tempo, su istruzioni del sovrano, i servi la mettono alla porta.\nNel 1886, Ludwig viene dichiarato pazzo da una commissione governativa al castello di Neuschwanstein, e i suoi componenti si recano nel luogo per comunicargli la decisione. Il re fa quindi arrestare la commissione governativa dai suoi servi per un breve periodo, ma \u00e8 troppo remoto e stanco della vita per combattere ancora contro l'accusa di malattia mentale. Ludwig viene deposto e suo zio, il Principe Luitpold, assume gli affari del governo. Il capo psichiatra, professore Bernhard von Gudden accompagna il deposto Ludwig al Castello di Berg nei pressi del Lago di Starnberg. Due giorni dopo, Ludwig e il professor von Gudden lasciano il palazzo per una passeggiata nei giardini del palazzo, nonostante stia cadendo una pioggia torrenziale, contraddicendo i voleri dei medici che lo hanno in cura. Dopo ore di ricerche nel parco, i corpi dei due uomini, deceduti per affogamento, vengono ritrovati nel lago.\nSfondo.\nIl film di Visconti aderisce il pi\u00f9 possibile ai fatti storici, ma punta principalmente sulla vita privata di Ludwig, con i suoi interessi e le peculiarit\u00e0, pi\u00f9 che sugli eventi storici. Una prima versione della sceneggiatura prevedeva che alla fine del film, nella scena della ricerca sul lago dei due dispersi, un servo ritrovava gli abiti del defunto Ludwig e, notando un buco, pronunciava le parole \"Un proiettile ha ucciso il re\". La fine del film lascia aperta e irrisolta la questione se Ludwig sia morto suicida oppure per omicidio. La trama del film \u00e8 interrotta pi\u00f9 volte da scene in cui gli attori guardano direttamente nella telecamera davanti a uno sfondo nero e parlano del re Ludwig e del suo comportamento eccentrico come testimoni davanti a un giudice.\nInsieme a \"La caduta degli dei\" (1969) e \"Morte a Venezia\" (1971), il film fa parte di una serie di film che viene spesso definita la \"Trilogia tedesca di Visconti \". Visconti rimase affascinato dalla storia di Ludwig II, re solitario ed esteta, vedendolo come \u00abl'ultimo sovrano assolutista che ha preferito governare con l'arte piuttosto che con la politica\u00bb.\nProduzione.\nI costi di produzione del film vennero stimati in circa 12 milioni di marchi tedeschi. Le riprese in interni sono state girate negli studi cinematografici di Cinecitt\u00e0, le riprese in esterni nei luoghi originali dove si svolsero le vicende storiche, compresi i castelli di Neuschwanstein, Hohenschwangau, Linderhof, Herrenchiemsee, Nymphenburg, il Teatro di Cuvilli\u00e9s, la Kaiservilla a Bad Ischl, il Lago di Starnberg e l'isolotto della Roseinsel. L\u00ec, i pionieri della Bundeswehr costruirono per la troupe cinematografica un ponte di barche sul lago come \"esercizio di manovra\". Il Castello di Possenhofen, che si trova nelle vicinanze del lago di Starnberg, \u00e8 servito come sfondo sostitutivo al posto del Castello di Berg, poich\u00e9 i familiari dei Wittelsbach rifiutarono il rilascio del permesso di filmare nei suoi interni. Per il piroscafo \"Tristan\" , acquisito da Massimiliano II e comunemente utilizzata da Ludwig II, venne riprogettata la nave passeggeri \"Leoni\", varata nel 1926.\nLa carriera di Romy Schneider ebbe la sua svolta con \"La principessa Sissi\" e la serie di film successivi negli anni '50, in cui ha interpretato una versione pi\u00f9 romantica dell'Imperatrice. In seguito si \u00e8 allontanata da questa immagine attraverso film d'arte europei e ruoli pi\u00f9 seri. Pertanto, la Schneider era inizialmente scettica quando le fu offerto di nuovo il ruolo di imperatrice austriaca, questa volta attraverso il suo caro amico Visconti. Prima di accettare, si \u00e8 assicurata che Sissi in questo film non fosse romanticizzata, ma piuttosto disillusa e talvolta cinica, poich\u00e9 la vera imperatrice Elisabetta \u00e8 stata descritta in questo modo anche dai suoi contemporanei e dagli storici.\nLe riprese del film iniziarono alla fine di gennaio del 1972 e durarono oltre sei mesi. Durante le ultime fasi della lavorazione, il 27 luglio 1972, Visconti sub\u00ec un ictus, dopo di che fu gravemente indebolito tanto da seguire con difficolt\u00e0 le ultime riprese e il montaggio successivo, svolto a Cinecitt\u00e0. Nel documentario inglese \"The Life and Times of Count Luchino Visconti\" (2003), lo sceneggiatore Enrico Medioli afferma che fu a causa del passaggio dal freddo dei paesi austriaci in cui il film venne girato al caldo torrido delle sale di Cinecitt\u00e0 e quindi per il brusco cambiamento climatico che il regista si ammal\u00f2 fatalmente.\nIl doppiaggio italiano venne curato dalla Cine Video Doppiatori negli studi della International Recording.\nColonna sonora.\nLa colonna sonora del film \u00e8 composta da estratti di opere di Richard Wagner \"Lohengrin\", \"Tristano e Isotta\" e \"Tannh\u00e4user\" e dei brani per pianoforte denominati \"Scene infantili\" di Robert Schumann.\nVersioni cinematografiche e censura.\nLa prima mondiale ebbe luogo il 18 gennaio 1973 in una prima di gala al cinema Metropol di Bonn, dove il film fu proiettato per la prima volta con il titolo \"Ludwig II\" in una versione di tre ore. I produttori non consentirono la distribuzione della versione di quattro ore originariamente voluta dal regista, che doveva essere interrotta nelle sale cinematografiche da una breve pausa. A causa della sua debolezza dopo il suo ictus e del fatto che i produttori si erano impegnati a lungo termine in quel progetto, Visconti alla fine accett\u00f2 con riluttanza. Il critico cinematografico Wolfram Sch\u00fctte scrisse nel 1975 in riferimento alla versione abbreviata di tre ore: \u00abChi in Germania Ovest voleva vedere il film, in realt\u00e0 non l'ha proprio visto\u00bb. In questa versione si comincerebbe solo a riconoscere la maestria del regista e la sottile metafora del film senza comprenderla pienamente. La versione di quattro ore, invece, sarebbe un nuovo film diverso.\nDopo la sua prima a Bonn ci furono violente proteste dalla Baviera. I Bavaresi pensavano di aver scoperto nel film \"passaggi perversi\" e \"degradazioni\", cos\u00ec anche politici del CSU come Franz Josef Strau\u00df (che era presente alla prima di gala) hanno criticato il film. La societ\u00e0 responsabile della distribuzione in Germania Ovest, la \"Gloria-Filmverleih\" di Monaco di Baviera, rimosse altri 55 minuti dalla versione di 3 ore e pubblic\u00f2 una versione cinematografica censurata di due ore e cinque minuti per la Repubblica Federale in cui l'omosessualit\u00e0 di Ludwig era appena accennata. Le scene con Marc Porel nei panni dell'amante di Ludwig, Richard Hornig, furono ridotte alla funzione di Richard come servo di Ludwig. Le scene della Hundingh\u00fctte mancavano e la stretta affinit\u00e0 tra Ludwig ed Elisabeth e le discussioni estetiche tra Ludwig e Wagner non venivano pi\u00f9 mostrate. La Frankfurter Rundschau ha riconosciuto quei tagli come \"la peggiore barbarie cinematografica\" e il regista Hans-J\u00fcrgen Syberberg si chiese: \u00abDi chi \u00e8 questo Ludwig II?\u00bb. Visconti ha successivamente intrapreso un'azione legale contro i tagli arbitrari operati dal distributore tedesco, ma non ha potuto impedire che il film uscisse nelle sale tedesche in quella versione mutilata.\nIn Italia il film, nella versione abbreviata a 5.050 metri, ottenne il visto di censura n. 62.029 del 6 marzo del 1973 con il divieto ai minori di 14 anni per le situazioni particolarmente scabrose raffigurate. Sette anni pi\u00f9 tardi, con il ripristino della versione integrale di 6.555 metri, il film ebbe il visto n. 75.842 del 18 novembre del 1980, e venne dichiarato visibile per tutti.\nIn Francia il film venne distribuito dalla Ohonte Films con il titolo \"Ludwig... ou le crepuscule des dieux\". In Spagna ebbe il titolo \"Luis II de Baviera\", e negli Stati Uniti come \"Ludwig\".\nRitrovamento e restauro.\nNel 1978, la sceneggiatrice Suso Cecchi D'Amico e il responsabile del montaggio, Ruggero Mastroianni, attraverso la costituzione di una societ\u00e0 e con il contributo della Rai, acquistarono il negativo originale del film venduto all'asta e intrapresero un complesso lavoro di ripristino, durato tre anni, della versione originale di 237 minuti voluta da Visconti, presentata nella serata di chiusura della 37\u00aa Mostra internazionale d'arte cinematografica di Venezia l'8 settembre del 1980, nelle sale cinematografiche nel novembre di quell'anno e in seguito alla televisione, in prima assoluta su Rai 3, il 6 marzo 1987. In Germania la versione ricostruita venne trasmessa in due parti nel 1993 dalla ZDF (e nel 2008 anche da arte) ridoppiata in tedesco con le voci di altri attori per sostituire quelle degli interpreti che, nel frattempo, erano deceduti o non disponibili.\nPubblicata dapprima in videocassetta, la versione integrale del film venne editata in DVD nel 2000 dapprima dalla Medusa con copertina cartonata, e poi dalla Mustang Entertainment, in un'edizione a due dischi."}
{"id": "2197196", "revid": "62748", "url": "https://it.wikipedia.org/wiki?curid=2197196", "title": "Belgravia", "text": "Belgravia \u00e8 un elegante quartiere della Central London (Londra centrale), situato nella Citt\u00e0 di Westminster e confinante a nord-est con i giardini di Buckingham Palace. Il quartiere \u00e8 approssimativamente delimitato da \"Knightsbridge\" (la strada che porta questo nome e non l'omonimo distretto) a nord, \"Grosvenor Place\" e \"Buckingham Palace Road\" ad est, \"Pimlico Road\" a sud e \"Sloane Street\" ad ovest.\nEtimologia.\nBelgravia prende il nome da uno dei titoli del Duca di Westminster: Visconte di Belgravia, che fa riferimento al paese di Belgrave, nel Cheshire, una terra appartenente al Duca.\nStoria.\nLa maggior parte di quest'area era di propriet\u00e0 di Richard Grosvenor, II marchese di Westminster, che ne determin\u00f2 lo sviluppo, creandovi, dal 1820, eleganti costruzioni. La zona era costituita da lussuose dimore rifinite in stucco bianco e aveva il suo centro in \"Belgrave Square\" e in \"Eaton Square\". Si tratta di un quartiere profondamente tranquillo nel cuore di Londra. Molte ambasciate sono ubicate in questo distretto, particolarmente a \"Belgrave Square\".\nAltri progetti.\nInteressanti notazioni sulla nascita del quartiere sono contenute nel romanzo di Julian Fellowes BELGRAVIA, ed Neri Pozza, 2016"}
{"id": "2197198", "revid": "297745", "url": "https://it.wikipedia.org/wiki?curid=2197198", "title": "Triangolo Industriale", "text": ""}
{"id": "2197200", "revid": "830939", "url": "https://it.wikipedia.org/wiki?curid=2197200", "title": "Jacques Roubaud", "text": "Biografia.\nMembro di OuLiPo dal 1966, ha dato con la sua opera un'esemplare dimostrazione del potenziale creativo che si sprigiona dall'interpenetrazione di matematica e letteratura.\nCon J.P.Faye ha fondato la rivista \"Change\", in contrapposizione a \"Tel Quel\".\n\u2208(1967), \u00e8 una sequenza poetica contenente 361 variazioni geometriche del sonetto ed organizzata come una partita di \"go\", il gioco giapponese che \"Roubaud\" ha contribuito a diffondere in Francia.\nIn campo poetico uno dei risultati pi\u00f9 alti \u00e8 \"Qualcosa di nero\" (1986), lamento in morte della moglie. La sua opera narrativa pi\u00f9 importante \u00e8 il ciclo iniziato con \"Il grande incendio di Londra\", in cui Roubaud descrive l'opera \"Projet\" che non scriver\u00e0 mai, e proseguito con \"L'Anello\", che si conclude con l'autore sprofondato nella lettura dall'inizio. Tra le sue opere vanno inoltre ricordate: \"La bella Ortensia\" (1985) e il \"Rapimento di Ortensia\" (1987).\nNel 2008, l'Acad\u00e9mie fran\u00e7aise gli ha conferito il Grand Prix de litt\u00e9rature Paul Morand"}
{"id": "2197205", "revid": "1305772", "url": "https://it.wikipedia.org/wiki?curid=2197205", "title": "Grover", "text": ""}
{"id": "2197206", "revid": "767487", "url": "https://it.wikipedia.org/wiki?curid=2197206", "title": "Lisa dagli occhi blu (film)", "text": "Lisa dagli occhi blu \u00e8 un film del 1969, diretto dal regista Bruno Corbucci. Musicarello ispirato al successo musicale estivo di quell'anno, dal titolo omonimo cantato da Mario Tessuto.\nTrama.\nUno studente universitario, Mario Buongiovanni, per pagarsi gli studi cerca di fare vari lavori: vendere enciclopedie, cantare nei night club, fare la guida turistica. Diventa quindi insegnante di scienze in un collegio femminile, dove conosce Lisa, figlia di un industriale lombardo; il padre di lei organizza per\u00f2 il matrimonio fra lei ed un ricchissimo ragazzo.\nProduzione.\nIl personaggio interpretato da Tessuto ha il vero nome del cantante, cio\u00e8 Mario Buongiovanni. Nel film recita in una piccola parte anche la sorella di Silvia Dionisio, Sofia Dionisio.\nColonna sonora.\nTutte le canzoni del film sono cantate da Mario Tessuto, tranne \"La sbornia\", che \u00e8 eseguita da Walter Brugiolo.\nDistribuzione.\nLa pellicola \u00e8 stata distribuita nelle sale cinematografiche italiane nel Natale del 1969."}
{"id": "2197207", "revid": "767487", "url": "https://it.wikipedia.org/wiki?curid=2197207", "title": "Rudab\u00e1nya", "text": "Rudab\u00e1nya \u00e8 un comune dell'Ungheria di 2.888 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2197208", "revid": "165042", "url": "https://it.wikipedia.org/wiki?curid=2197208", "title": "Grower", "text": ""}
{"id": "2197215", "revid": "767487", "url": "https://it.wikipedia.org/wiki?curid=2197215", "title": "Rudolftelep", "text": "Rudolftelep \u00e8 un comune dell'Ungheria di 785 abitanti (dati 2001). \u00c8 situato nella provincia di Borsod-Aba\u00faj-Zempl\u00e9n."}
{"id": "2197217", "revid": "219110", "url": "https://it.wikipedia.org/wiki?curid=2197217", "title": "TO-220", "text": "TO-220 \u00e8 la definizione di un tipo di package misto metallico e plastico, standardizzato da molti anni, progettato per un gran numero di transistor di potenza, SCR, Triac, e alcune tipi di circuiti integrati. Il Die del componente \u00e8 montato su una piastrina in rame, e incapsulato in una resina plastica. Una parte della superficie metallica fuoriesce dalla resina e costituisce una flangia forata per il fissaggio sul dissipatore di calore tramite una vite. Un sistema alternativo per tenere aderente il componente al dissipatore \u00e8 costituito da una molla in acciaio agganciata al dissipatore. Dalla resina escono 3 reofori rigidi. Il pin centrale solitamente \u00e8 elettricamente connesso con il supporto metallico. \u00c8 un tipo di package pi\u00f9 recente ed economico da produrre rispetto al TO-3 in cui si possono trovare gli stessi dispositivi. Rispetto a quest'ultimo ha un minore trasferimento termico e quindi una minore potenza termica dissipabile; il TO220, in un ambiente a 25 \u00b0C, montato su un dissipatore con superficie infinita \u00e8 in grado di dissipare la potenza termica di 15 watt."}
{"id": "2197218", "revid": "466539", "url": "https://it.wikipedia.org/wiki?curid=2197218", "title": "Linda Lovelace", "text": "Divenne una delle pi\u00f9 famose attrici nel cinema pornografico, recitando come protagonista nel primo film a luci rosse legale della storia, \"La vera gola profonda\". Diversi anni dopo aver lasciato il mondo del porno, si schier\u00f2 pubblicamente contro la pornografia.\nBiografia.\nLinda Susan Boreman nacque il 10 gennaio 1949, nel quartiere del Bronx di New York. Nel 1971 spos\u00f2 Chuck Traynor, che la present\u00f2 a Gerard Damiano. Fu quest'ultimo a volerla nel suo film \"La vera gola profonda\", inizialmente distribuito in Italia con il titolo \"Gola profonda\". Su consiglio di Damiano, Linda acquis\u00ec il nome d'arte di Linda Lovelace. Dopo \"La vera gola profonda\", per il quale ricevette un compenso di 1.250 dollari, la Lovelace recit\u00f2 in diverse altre produzioni hard, a partire dal sequel, diretto da Joseph W. Sarno, \"Gola profonda\". Nello stesso anno Linda divorzi\u00f2 da Traynor, e spos\u00f2 Larry Marchiano, dal quale ebbe due figli: Dominic, nato nel 1977 e Lindsay, nel 1980.\nSuccessivamente, la Lovelace fece scalpore rinnegando pubblicamente il genere e schierandosi con le femministe americane contro l'industria dell'hard. Nella sua autobiografia \"Ordeal\" dichiar\u00f2 di essere stata costretta a girare film a luci rosse dal primo marito, un violento che la picchiava e che non aveva esitato a puntarle addosso una pistola. Linda raccont\u00f2 di come all'inizio della relazione lui la persuase a rompere i legami con la sua famiglia: \u00abIo andavo d'accordo con lui. Mentre dico queste parole, mi rendo conto che ci andavo troppo d'accordo in quei giorni... Nessuno mi stava costringendo, non ancora. Ogni cosa era dolce e lieve, un piccolo passo dopo l'altro... Tutto cominci\u00f2 cos\u00ec gradualmente che io non ne vidi il disegno se non molto pi\u00f9 tardi.\u00bb\nDivorziatasi nel 1996 anche dal secondo marito, mor\u00ec il 22 aprile 2002 in un incidente d'auto a Denver, in Colorado."}
{"id": "2197219", "revid": "110157", "url": "https://it.wikipedia.org/wiki?curid=2197219", "title": "Saj\u00f3szentp\u00e9ter", "text": "Saj\u00f3szentp\u00e9ter \u00e8 una citt\u00e0 dell'Ungheria di 13.343 abitanti (dati 2001) . \u00c8 situata nella provincia di Borsod-Aba\u00faj-Zempl\u00e9n a 10\u00a0km dal capoluogo Miskolc\nStoria.\nLa citt\u00e0 \u00e8 menzionata per la prima volta in un documento nel 1281 come Szentp\u00e9ter (San Pietro). Cambi\u00f2 nome in seguito, aggiungendo quello del fiume Saj\u00f3 sulla cui riva \u00e8 costruita. La zona apparteneva al Re. Fu distrutta e ricostruita nel 1466. Nel XVI e nel XVII secolo appartenne alle famiglie R\u00e1k\u00f3czi e Losonczy.\nDopo l'apertura di una miniera di carbone e di una fabbrica di vetro nel 1800 divenne una citt\u00e0 industriale, in maniera ancora pi\u00f9 marcata durante il periodo comunista.\nOttenne lo status di citt\u00e0 nel 1989."}
{"id": "2197221", "revid": "1573940", "url": "https://it.wikipedia.org/wiki?curid=2197221", "title": "Pagurus anachoretus", "text": "Pagurus anachoretus \u00e8 un crostaceo decapode appartenente alla famiglia Paguridae. Vive solitario sulle rocce, vicino alla costa, nei primi metri di profondit\u00e0. La sua caratteristica principale \u00e8 la colorazione vivace e screziata.\nDistribuzione e habitat.\nRinvenibile frequentemente nelle pozze di marea, tra le fanerogame mediterranee e nel piano fitale."}
{"id": "2197222", "revid": "178920", "url": "https://it.wikipedia.org/wiki?curid=2197222", "title": "Bloomsbury Publishing Plc", "text": ""}
{"id": "2197226", "revid": "1573940", "url": "https://it.wikipedia.org/wiki?curid=2197226", "title": "Paguridae", "text": "Paguridae \u00e8 una famiglia di crostacei decapodi onnivori, diffusi in tutti gli oceani."}
{"id": "2197227", "revid": "122592008", "url": "https://it.wikipedia.org/wiki?curid=2197227", "title": "Gilbert Roland", "text": "Biografia.\nGli esordi nel cinema muto.\nDiscendente da una famiglia messicana di toreri da quattro generazioni, Luis Antonio D\u00e1maso de Alonso era anch'egli destinato a una carriera nell'arena. Dopo l'attacco alla citt\u00e0 di Ciudad Ju\u00e1rez da parte dei rivoluzionari di Pancho Villa, nel 1911 la famiglia Alonso si trasfer\u00ec con altri emigranti spagnoli negli Stati Uniti, stabilendosi a El Paso (Texas), dove Luis vide il suo primo film e si innamor\u00f2 del cinema, marinando la scuola per passare invece il tempo ad assistere alle proiezioni cinematografiche locali.\nAll'inizio degli anni venti si trasfer\u00ec in California, dove inizi\u00f2 a lavorare a Hollywood come \"generico\", favorito dal proprio aspetto fotogenico e da un fisico atletico e agile. Grazie alla reputazione guadagnata nell'arena dalla sua famiglia, il giovanissimo Luis si assicur\u00f2 il compito di assistente di Rodolfo Valentino, che interpret\u00f2 appunto il ruolo di un torero in \"Sangue e arena\" (1922). In omaggio a John Gilbert e a Ruth Roland, divi del muto e suoi attori preferiti, Luis assunse quindi il nome d'arte di Gilbert Roland e apparve anche come controfigura di Ram\u00f3n Novarro nel film \"The Midshipman\" (1925), iniziando a farsi conoscere quando, appena diciannovenne, recit\u00f2 al fianco di Clara Bow nella commedia \"The Plastic Age\" (1925).\nRoland fu un apprezzato interprete romantico durante l'era del muto, grazie ai suoi lineamenti tenebrosi e al suo aspetto fisico da \"latin lover\", messo in particolare evidenza con il ruolo di Armand Duval nel film \"La signora dalle camelie\" (1926), che lo vide a fianco dell'attrice Norma Talmadge, con la quale Roland intrecci\u00f2 una romantica storia d'amore anche nella vita reale.\nIl passaggio al sonoro.\nIl passaggio dal muto al sonoro, contrariamente a quanto accadde a diversi colleghi che videro le proprie carriere stroncate, non costitu\u00ec un problema per Roland, il cui timbro di voce profondo e virile fu apprezzato nelle pellicole parlate, assicurandogli il prosieguo della carriera.\nNel 1932 apparve nuovamente accanto a Clara Bow nel film \"Sangue ribelle\" (1932) e, l'anno successivo, recit\u00f2 a fianco della leggendaria Mae West nella commedia \"Lady Lou\" (1933), nella parte di Serge Stanieff, un gigol\u00f2 russo. La sua capacit\u00e0 di parlare correntemente lo spagnolo gli consent\u00ec inoltre di lavorare a diverse pellicole girate sia in versione inglese che in lingua spagnola (come \"Men of the North\", 1930), come era d'uso nelle produzioni hollywoodiane all'inizio degli anni trenta.\nTuttavia, nel corso del decennio, Roland ebbe rare occasioni di apparire in pellicole di qualit\u00e0, limitandosi a lavorare in diversi B-movie. Riprese inoltre il ruolo di Armand Duval sul palcoscenico, recitando a fianco di Jane Cowl. Nel 1933 gir\u00f2 - fra gli altri - i film \"Our Betters\" (1933), diretto da George Cukor, e \"After Tonight\" (1933), entrambi a fianco dell'attrice Constance Bennett, con la quale ebbe una lunga e chiacchierata relazione culminata con il matrimonio nel 1941.\nGli anni quaranta.\nAll'inizio del decennio, Roland ottenne ancora ruoli in pellicole di minor prestigio, ad eccezione de \"Il conquistatore del Messico\" (1939) e \"Lo sparviero del mare\" (1940), dove duell\u00f2 con Errol Flynn. In entrambi i film interpret\u00f2 personaggi chiamati \"Lopez\", confermando la sua naturale predisposizione a ruoli di \"ispanico\", con suggestivi nomi latini, che affronter\u00e0 nel corso di tutta la sua carriera. \nDivenuto cittadino statunitense nel 1942, e arruolato per due anni nella U.S. Army Force durante la seconda guerra mondiale, Roland torn\u00f2 al cinema con il ruolo di Cisco Kid, novello Robin Hood del West, che interpret\u00f2 tra il 1946 e il 1947 in sei pellicole di una celebre serie prodotta dalla Monogram Pictures. Ereditato il ruolo dai predecessori Duncan Renaldo e Cesar Romero, altro divo \"latino\" di quell'epoca, Roland - da sempre profondamente affezionato al suo paese d'origine - diede di Cisco Kid un'interpretazione pi\u00f9 lontana dallo stereotipo del messicano selvaggio, trasandato e poco educato. L'attore insistette per rappresentare una scena in cui Cisco Kid legge Shakespeare, fornendo l'inusuale ritratto di un bandito illuminato, un intellettuale a cui capita al tempo stesso di essere la pistola pi\u00f9 veloce del West.\nIl rilancio negli anni cinquanta.\nRaggiunta la maturit\u00e0, Roland incontr\u00f2 via via ruoli pi\u00f9 interessanti e la sua carriera riprese slancio tra la fine degli anni quaranta e l'inizio degli anni cinquanta. Anche la sua immagine acquist\u00f2 nuovo fascino, rendendolo interprete ideale di personaggi avventurosi ed esotici. I bracciali di cuoio ai polsi, che aveva iniziato a portare per disturbi agli arti derivati dalla pratica del tennis, di cui era appassionato giocatore da anni, diventarono il suo marchio di fabbrica sullo schermo. \nApparve a fianco di John Garfield in \"Stanotte sorger\u00e0 il sole\" (1949) di John Huston; fu accanto a Spencer Tracy e James Stewart in \"Malesia\" (1949); ritrov\u00f2 Ramon Novarro e Antonio Moreno, divi latini dell'epoca del muto, ne \"La rivolta\" (1950) di Richard Brooks, a fianco di Cary Grant e Jos\u00e9 Ferrer; fu l'avventuroso e romantico partner di Barbara Stanwyck nel western \"Le furie\" (1950), diretto da Anthony Mann.\nNel 1951 ebbe l'occasione di interpretare il ruolo del torero, la sua professione mancata, nel film \"L'amante del torero\", accanto a Robert Stack e Katy Jurado, impersonando il matador Manolo Estrada. L'anno successivo fu tra i componenti del prestigioso cast riunito per il melodramma \"Il bruto e la bella\" (1952), diretto da Vincente Minnelli e ambientato nel mondo dorato ma spietato del cinema. L'interpretazione del divo latino Victor Ribera, detto \"Gaucho\", costitu\u00ec un pezzo di bravura di Roland, che diede al personaggio la lieve ironia e la mondana ma fatua eleganza di una star maschile del cinema, diviso fra la passione per il ballo e per le belle donne, che va incontro a un tragico destino.\nDurante tutto il decennio lavor\u00f2 intensamente in pellicole di diverso genere, dai drammi \" Nostra Signora di Fatima \" (1952), \"I miei sei forzati\" (1952), pellicola di ambiente carcerario diretta da Hugo Fregonese, ai film d'avventura quali \"La baia del tuono\" (1953), ancora diretto da Anthony Mann, in cui interpret\u00f2 il ruolo di Teche Bossier, accanto a James Stewart; \"Tempeste sotto i mari\" (1953), nel ruolo del pescatore di spugne Mike Petrakis; \"La principessa di Mendoza\" (1954) con Olivia de Havilland; \"Destino sull'asfalto\" (1955) di Henry Hathaway, in cui interpret\u00f2 il pilota automobilistico Dell'Oro, accanto a Kirk Douglas.\nIl suo maturo fascino latino e la sua scanzonata eleganza furono impiegati anche nella commedia musicale \"La linea francese\" (1953), dove l'attore, nei panni del playboy francese Pierre DuQuesne, ebbe come partner Jane Russell, con la quale lavor\u00f2 anche nel successivo \"Il tesoro sommerso\" (1955) di John Sturges.\nGli ultimi anni.\nDopo \"Il grande sentiero\" (1964), diretto da John Ford, Roland ampli\u00f2 la propria esperienza cinematografica partecipando a diversi spaghetti western quali \"Vado... l'ammazzo e torno\" (1967) e \"Quella sporca storia nel West\" (1968), diretti da Enzo G. Castellari, e \"Ognuno per s\u00e9\" (1968), diretto da Giorgio Capitani, e lavorando per diverse serie televisive quali \"Bonanza \" (1966), \"Ai confini dell'Arizona\" (1971), nei panni di Don Domingo Montoya, \"Barnaby Jones\" (1974), \"Cuore e batticuore\" (1980).\nLa sua ultima apparizione cinematografica risale al 1981 nel film \"Barbarosa\" di Fred Schepisi, a coronamento di una carriera che ha pochi eguali nella cinematografia, iniziata all'epoca del muto e protrattasi per quasi sessant'anni.\nVita privata.\nRoland si spos\u00f2 due volte: dall'unione con l'attrice Constance Bennett (che spos\u00f2 nel 1941, dopo alcuni anni di fidanzamento, e da cui divorzi\u00f2 nel 1946), ebbe due figlie, Lorinda (nata nel 1938) e Christina Consuelo, detta Gyl (nata nel 1941). Nel 1954 si rispos\u00f2 con la ventinovenne messicana Guillermina Cantu, che gli fu accanto fino alla morte, avvenuta nel 1994, all'et\u00e0 di 88 anni, per un cancro alla prostata. Dopo i funerali, il corpo di Roland venne cremato e le ceneri vennero disperse in mare.\nAl pari dei personaggi di \"latin lover\" interpretati nella prima parte della sua carriera, Roland fu un elegante e garbato seduttore anche nella vita privata. Gli furono attribuite diverse relazioni con attrici quali Clara Bow, Barbara La Marr, Bebe Daniels, Norma Talmadge (che per lui divorzi\u00f2 dal marito, il produttore Joseph Schenck, ma che poi lo lasci\u00f2 per risposarsi con l'attore George Jessel), Greta Garbo. Popolare nell'ambiente del cinema per la professionalit\u00e0 sul set, l'attore fu benvoluto anche dai suoi stessi colleghi per la sua tranquilla personalit\u00e0, che gli valse il soprannome di \"Amigo\".\nRiconoscimenti.\nGilbert Roland fu candidato due volte al premio Golden Globe, la prima per il film \"Il bruto e la bella\" (1952), e la seconda per il ruolo di Dull Knife nel film \"Il grande sentiero\" (1964).\nPer il suo contributo all'industria cinematografica, ha una stella in suo onore sulla Hollywood Walk of Fame, al 6730 di Hollywood Boulevard.\nDoppiatori italiani.\nNelle versioni in italiano dei suoi film, Gilbert Roland \u00e8 stato doppiato da: "}
{"id": "2197228", "revid": "125693816", "url": "https://it.wikipedia.org/wiki?curid=2197228", "title": "Giorgio Marchesi", "text": "Biografia.\nGiorgio Marchesi nasce a Bergamo nel quartiere Carnovali e frequenta il liceo scientifico Mascheroni. Alterna quindi l'universit\u00e0 a varie esperienze lavorative, e nel frattempo fonda il gruppo rock \"Taverna Marchesi\", nel quale suona la chitarra. Attore di teatro, cinema e televisione, dopo il soggiorno a Londra, si forma professionalmente seguendo il corso \"Professione attore\", presso il Bel Teatro di Padova, diretto da Roberto Innocente. Mentre comincia a recitare come attore teatrale con quella compagnia, frequenta il corso \"Palcoscenico\" presso il Teatro Verdi di Padova, diretto da Alberto Terrani. Tornato a Bergamo, fonda il Teatro Sghembo col quale produce tre spettacoli; inoltre partecipa a diverse campagne pubblicitarie e prosegue la propria formazione con vari seminari presso la \"Scuola europea per l'arte dell'attore\" a San Miniato.\nNel 2003 si trasferisce a Roma dove si divide tra teatro e produzioni televisive e cinematografiche, partecipando a vari corsi con insegnanti del calibro di Giancarlo Sepe, Valerio Binasco, Geraldine Baron e Ran Arthur Braun. Tra i suoi lavori per il piccolo e grande schermo: \"Un posto tranquillo 2\" (2005), miniserie tv con Lino Banfi, i film \"\" (2006), \"Los Borgia\" (2006), le serie \"La figlia di Elisa - Ritorno a Rivombrosa\" (2007) e \"Il bene e il male\" (2009) .\nNel 2011 entra a far parte della serie TV di Rai 1 \"Un medico in famiglia\", a partire dalla settima stagione, recitando successivamente anche nell'ottava, nella nona e negli ultimi due episodi della decima. Nel 2011 partecipa anche a tre pellicole per il grande schermo: \"ACAB - All Cops Are Bastards\" di Stefano Sollima, \"Magnifica presenza\" di Ferzan Ozpetek e \"Romanzo di una strage\" di Marco Tullio Giordana, che lo chiamer\u00e0 anche a teatro per lo spettacolo-evento \"The coast of Utopia\" di Tom Stoppard; nell'ultimo di queste tre pellicole, quella sulla strage di piazza Fontana, Marchesi interpreta il ruolo del neofascista, oggi editore, Franco Freda.\nNel 2012 \u00e8 uno dei protagonisti della serie TV di Rai 1 \"Una grande famiglia\", serie di cui far\u00e0 parte fino al 2015; al termine del 2012 gira un'altra serie televisiva Rai intitolata \"Un marito di troppo\". Compare nel video musicale della canzone \"Io posso dire la mia sugli uomini\" di Fiorella Mannoia (2008). Nel 2012 debutta come conduttore televisivo nel programma \"La guerra dei sessi\", in onda sul canale DeA Sapere HD. Nel 2017 fa parte del cast della serie Braccialetti rossi. Nel 2017 interpreta Roberto Roversi nella serie televisiva \"Sorelle\" di Cinzia TH Torrini su Rai 1. Nel 2018 veste i panni del PM Sergio Einardi nella seconda stagione della fiction Rai \"L'allieva\" al fianco di Lino Guanciale e Alessandra Mastronardi, per poi interpretare lo stesso ruolo nella terza stagione. Nel 2019 entra come personaggio secondario nel cast della serie I Medici nel ruolo di Giacomo Spinelli. \nNel 2022 interpreta Italo nella serie televisiva La Sposa a fianco di Serena Rossi. \nVita privata.\nLa sua compagna \u00e8 l'attrice Simonetta Solder, dalla quale ha avuto i figli Giacomo e Pietro Leone. \u00c8 tifoso dell'Atalanta."}
{"id": "2197234", "revid": "767487", "url": "https://it.wikipedia.org/wiki?curid=2197234", "title": "Andrea Alberti (musicista)", "text": "Biografia.\nInizia lo studio del pianoforte da autodidatta nel 1974. Si trasferisce a Roma nel 1978 dove segue per diversi anni i corsi di jazz presso la Scuola Popolare di Musica di Testaccio e diversi seminari con i musicisti: Dave Burrel, Steve Lacy, Curtis Fuller, David Tudor, Alain Mechoulam.\nInizia la sua carriera concertistica nel 1981 con il quintetto Alg\u00e8mona con il quale viene invitato l'anno dopo a Perugia per l'Umbria Jazz Festival. Nel 1982 inizia anche a proporsi come tastierista suonando oltre al piano anche il synth, strumento molto efficace ed interessante per la ricerca di nuove sonorit\u00e0, colori e stimoli per le sue composizioni che gi\u00e0 in quel periodo avevano una chiara vocazione melodica mediterranea.\nNel 1985 inizia la sua collaborazione didattica con la Scuola Popolare di Musica di Testaccio dove insegna tuttora pianoforte jazz e armonia. Numerosi i seminari sulla musica jazz che ha tenuto sia in Italia che all'estero Palermo, Perugia, Roma, Vasto, Venezia, Spoleto, Medell\u00edn (Colombia).\nNel 1986 cofonda un gruppo di jazz-fusion, il Rodolfo Maltese Group con Toni Armetta al basso, Rodolfo Maltese alla chitarra, Francesco Marini al sax, Walter Martino alla batteria e Massimo Carrano alle percussioni. Incide un album pubblicato da una etichetta indipendente la AMS nel 2009.\nHa all'attivo numerose incisioni discografiche e si \u00e8 esibito con varie formazioni in diversi jazz Festival in Italia e all'estero (Francia, Stati Uniti, Colombia, Turchia, Corea del Sud). \u00c8 stato invitato pi\u00f9 volte da Radio Tre - Radio Tre Suite ('95/'96), \"Invenzioni a due voci\" (2001). Radiouno - Notturno Italiano (2003), Radio Citt\u00e0 Futura ('99/2003), Radio Wave (2003), Radio Onde Furlane (2003), Radio Popolare (2003), Radio Fandango (2009), Radiouno-GianVariet\u00e0 (2012), Radio Vaticana - Diapason (2013), Radio Tre - Radio Tre Suite \" La stanza della musica \" (2014),\nRadio Vaticana - Jazz feeling (2014).\nDal 1992 dirige l'Orchestra Mediterranea di Andrea Alberti, da lui stesso fondata, con la quale propone esclusivamente composizioni originali che coniugano il linguaggio jazzistico, con la semplicit\u00e0 delle melodie del mediterraneo e la sapienza dell'armonia occidentale. Il suo pianismo fresco ed aggraziato, elegante e popolare nel contempo, \u00e8 da sempre teso a quella corrente musicale che riveste l'improvvisazione di colori, suggestioni e significati mediterranei.\nNel 2007 fonda con Bob Salmieri (Milagro acustico), Tonj Acquaviva (Agricantus), Maurizio Catania (Unaddar\u00e8) il collettivo artistico Mediterranea Sicilia Project, con lo scopo di diffondere la cultura del Mediterraneo in tutte le sue forme: \"nuove realt\u00e0 artistiche, saggi, documentari, concerti, ricerca delle tradizioni popolari della Sicilia e del mediterraneo in genere.\"\nNel 2009 il regista egiziano Mohamed Kenawi, ha dato ampio spazio alla ricerca musicale di Alberti. nel film \"Quando la musica suona\", prodotto dalla Domino film e Al Jazeera Documentary Channel.\nNel 2009 \u00e8 stato invitato con la sua Orchestra Mediterranea al MEDJAZZ che si \u00e8 svolto nelle pi\u00f9 prestigiose universit\u00e0 turche e in Italia: Yildiz Technical University (Istanbul), Middle East University (Ankara), Mersin University (Mersin),\nPamukkale University (Denizli), Teatro Palladium (Roma).\nIl progetto \u00e8 stato patrocinato e condotto dall'Unione europea, dall'Istituto Italiano di Cultura di Ankara, dal METU (Universit\u00e0 Tecnica del Medio Oriente) e da Mediterranea Sicilia Project.\nNel 2010 ha tenuto il concerto finale ad Ankara per il Final Evaluation Meeting organizzato dall'Istituto Italiano di Cultura.\nNel 2011 \u00e8 stato invitato con il suo Quartetto Mediterraneo al XIV Jazz Festival International di Ankara,(Turchia)\nNel 2012 a Milano nel corso della XVI Conferenza Internazionale della \"Generative Art\" \u00e8 stata presentata la composizione \" Porta Ossuna\" che \u00e8 stata composta da Alberti per un'opera di \"Musical Painting\" dell'artista/pittore Roberto Bono. Il progetto \u00e8 di: Yiannis Papadopoulos, David Parker, Martin Walker , Emma-Jane Alexander , Departement of computer Science, University of Hull, United Kingdom, Aziz Asghar, Hull Work medical School.\nNel 2018 \u00e8 stato invitato dall' Universit\u00e0 Roma 3 ad esibirsi per la Rassegna di Concerti e Cultura musicale \" \"MUSICAInFormazione\" \", curata dal direttore artistico Raffaele Pozzi. Il concerto \"Jazz e transiti mediterranei nel pianoforte di Alberti \" ha aperto il XXV Congresso 2018 dell'International Association People-Environment Studies (IAPS) .\nCollaborazioni.\nPer quanto concerne l'attivit\u00e0 concertistica e discografica ha collaborato con diversi musicisti e gruppi musicali: \"Alg\u00e8mona group\", \"Ian Carr\" ( Nucleus ), \"Robin Kenyatta\", \"Rodolfo Maltese\" (Banco) \"group\", \"Antonello Salis\", \"Almanova\", \"Agricantus\", \"Volkan Gucer\", \"Toni Germani quartetto\", \"Famoudou Don Moye\" ( Art Ensemble of Chicago ), \"Joy Garrison\", \"Bob Salmieri\", \"Milagro acustico\", \"Maria Pia De Vito\", \"Glen Velez\", \"Mediterranea trio\",\"Tullio Visioli\", \"Layne Redmond\", \"Ozge Metin\", \"Ali Omer Oral\", \"Luigi Cinque\", \"Beppe Capozza\", \"Gregg Koyle\", \"Bruno Tommaso\".\nTeatro / Documentari / Cortometraggi.\nCome compositore ha scritto per spettacoli teatrali, documentari e cortometraggi ."}
{"id": "2197236", "revid": "62748", "url": "https://it.wikipedia.org/wiki?curid=2197236", "title": "Knightsbridge", "text": "Knightsbridge \u00e8 un distretto residenziale e commerciale situato nella parte sud-occidentale della Central London. Costeggiato da Hyde Park a nord, Belgravia ad est, Chelsea a sud e Kensington ad ovest, il quartiere \u00e8 uno dei pi\u00f9 prestigiosi della capitale britannica.\nKnightsbridge \u00e8 internazionalmente noto per la presenza dei grandi magazzini Harrods, situati in Brompton Road. Sloane Street, una delle principali vie del quartiere, ospita un gran numero di boutique di lusso, nonch\u00e9 il department store Harvey Nichols.\nIl distretto congiunge la City of Westminster al Royal Borough of Kensington and Chelsea ed \u00e8 considerato uno dei due \"international centres\" della Grande Londra, insieme al West End.\nStoria.\nKnightsbridge era in origine un piccolo borgo posto al di fuori della City of London, fra i villaggi di Chelsea (\"Chelsey\"), Kensington (\"Kensing town\") e \"Charing\". Ai tempi di Edoardo I, Knightsbridge apparteneva all'abbazia di Westminster. Esso ha preso il nome da un ponte sul fiume \"Westbourne\" oggi interrato. Esistono delle fonti antiche riportanti il fatto che l'Imperatrice Matilde incontr\u00f2 i cittadini di Londra al \"Knight's Bridge\" nel 1141."}
{"id": "2197240", "revid": "198277", "url": "https://it.wikipedia.org/wiki?curid=2197240", "title": "Cagliari Calcio 1982-1983", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1982-1983.\nStagione.\nIl Cagliari, privato di pedine importanti come Franco Selvaggi (sostituite dagli stranieri Waldemar Victorino e Julio C\u00e9sar Uribe che non resero secondo le aspettative), \u00e8 affidato a Gustavo Giagnoni. Gli isolani mancarono l'obiettivo salvezza facendosi sorpassare all'ultima giornata dall', che vinse lo scontro diretto.\nIn Coppa Italia furono eliminati agli ottavi di finale dal .\nMaglie e sponsor.\nLa squadra utilizza prevalentemente, come negli anni 70, la maglia bianca che, per la prima giornata, \u00e8 la medesima della stagione precedente; poco dopo la divisa viene sostituita con una che presenta dei motivi rossobl\u00f9 nella parte alta. Lo sponsor ufficiale rimane Ariostea.\nOrganigramma societario.\nArea direttiva\nArea sanitaria\nArea tecnica"}
{"id": "2197241", "revid": "71563", "url": "https://it.wikipedia.org/wiki?curid=2197241", "title": "Giuliano Naria", "text": "Biografia.\nOperaio all'Ansaldo di Genova e attivista politico di Lotta Continua, nel 1976 Naria fu accusato di aver partecipato all'attentato compiuto dalle Brigate Rosse al giudice Francesco Coco, procuratore generale della Repubblica di Genova, il 9 giugno 1976. Nell'azione morirono, oltre al giudice, anche gli agenti di scorta Giovanni Saponara e Antonio Deiana.\nVenne arrestato il 27 luglio 1976 nella casa di vacanza della sua ragazza a Gaby vicino a Saint-Vincent in Valle d'Aosta seguendo le tracce da Milano di Rossella Simone, sua fidanzata all'epoca, e sottoposto a carcerazione preventiva perch\u00e9 somigliante all'identikit di uno degli attentatori. Rimase in prigione per 9 anni e 16 giorni, durante i quali si ammal\u00f2 di anoressia e arriv\u00f2 a pesare solo 35 kg. Ottenne gli arresti domiciliari solo nell'agosto del 1985, a Garlenda e fu rilasciato nel 1986 per le pressioni del presidente della Repubblica Sandro Pertini, dell'allora ministro di Grazia e Giustizia Mino Martinazzoli e di altri duecento parlamentari di tutti gli schieramenti. Fu assolto definitivamente con formula piena soltanto all'inizio degli anni novanta, e intraprese la carriera di scrittore e giornalista.\nA pochi anni da quegli eventi, Naria si ammal\u00f2 di un tumore alla bocca che lo port\u00f2 alla morte il 27 giugno 1997, all'Istituto dei tumori di Milano, assistito dai genitori Matilde e Amelio e dalla moglie Sabina che aveva sposato qualche mese prima."}
{"id": "2197242", "revid": "339392", "url": "https://it.wikipedia.org/wiki?curid=2197242", "title": "Campo profughi", "text": ""}
{"id": "2197244", "revid": "466539", "url": "https://it.wikipedia.org/wiki?curid=2197244", "title": "Tremors", "text": "Tremors \u00e8 un film del 1990 diretto da Ron Underwood.\n\u00c8 il primo film diretto dal regista ed ha avuto vari seguiti, che hanno dato origine ad una serie cinematografica.\nTrama.\nNevada. Alcune strane e gigantesche creature sotterranee, simili a enormi vermi, scorrazzano per il deserto mietendo vittime tra il bestiame. Nel frattempo, i due tuttofare, Valentine \"Val\" McKee ed Earl Bassett, valutano seriamente la possibilit\u00e0 di lasciare l'isolata cittadina di Perfection Valley, in cui vivono, in cerca di fortuna verso la pi\u00f9 grande Bixby.\nPronti per partire, Val ed Earl si imbattono nelle prime vittime delle creature: Edgard (morto di sete aggrappato a un traliccio), il vecchio contadino Fred e il suo intero gregge di pecore. I due rientrano cos\u00ec a Perfection per avvisare i propri compaesani di questi gravi fatti. Nel frattempo, vengono eliminati anche due operai impegnati nel rifacimento dell'unica strada asfaltata che collega Perfection a Bixby, che diviene impraticabile a causa di una frana provocata durante l'aggressione a danno dei due uomini.\nNel tentativo di raggiungere Bixby a cavallo, Val ed Earl dapprima scoprono che anche il medico del paese e sua moglie sono scomparsi, e in un secondo momento scorgono finalmente uno dei mostri sotterranei, che muore schiantandosi contro la parete in cemento armato di un canale di scolo nel tentativo di seguirli. I due si imbattono nella geologa Rhonda, che ritiene che le creature siano degli esseri preistorici antecedenti a qualsiasi fossile di cui si abbia notizia, e che purtroppo ce ne siano altri tre. Scampato non senza difficolt\u00e0 all'assedio di una delle creature, il trio rientra a Perfection e, assieme al proprietario dell'emporio, il cinese Walter Chang (che chiama i vermi \"agguantatori\", poi ribattezzati \"Graboid\" nel ), si riunisce con tutti gli altri compaesani: Nancy, la figlia Mindy, gli amici Nestor e Miguel, il ragazzo burlone Melvin e i coniugi appassionati di armi Gummer, che abitano in una casa bunker isolata fuori dal paese.\nI cittadini discutono su come affrontare l'insolito nemico, e Rhonda spiega che i mostri - completamente ciechi - sono attirati anche dalle pi\u00f9 deboli vibrazioni del suolo. Quando, poco dopo, Melvin viene aggredito, tutti si nascondono dove possono: Earl, Val, Chang, Rhonda e Miguel all'emporio, Nestor sulla sua roulotte, Melvin in una baracca e Nancy nella sua casa. La piccola Mindy, per\u00f2, \u00e8 in strada a giocare e, ascoltando il walkman, non si \u00e8 accorta di niente. Val, Rhonda e la madre corrono quindi a salvarla. All'arrivo dei mostri, Nancy e Mindy rientrano velocemente nella loro casa, mentre Val e Rhonda cercano di tornare all'emporio, ma Rhonda rimane incastrata in un filo spinato e Val riesce a salvarla per un pelo. Una volta all'emporio, una delle temibili creature sfonda il pavimento, attratta dal rumore del congelatore di Chang, il quale viene afferrato e divorato vivo. I superstiti cercano rifugio sul tetto: Val, Earl e Miguel riescono a raggiungerlo, Rhonda sale sul serbatoio d'acqua, mentre gli altri si rifugiano sui tetti delle proprie case.\nPoco dopo, Val ed Earl contattano via radio Burt Gummer per avvertirlo che uno dei mostri si sta dirigendo verso la sua casa. Lui e sua moglie, armati fino ai denti, uccidono una delle creature e si rifugiano sul tetto. A Perfection, le creature cominciano a demolire le fondamenta delle case e Nestor, sfortunato perch\u00e9 appollaiato su un'instabile roulotte, viene atterrato e divorato. Miguel riesce a distrarre i mostri con l'ausilio di un trattore da giardino, permettendo cos\u00ec a Val di raggiungere un pesante bulldozer, utilizzato per trasportare tutti i cittadini e raggiungere i Gummer, che nel frattempo hanno fabbricato esplosivi. Decisi a raggiungere le montagne dove saranno al sicuro e a bordo di un mezzo che i giganteschi vermi non riescono a fermare, i superstiti proseguono verso la loro destinazione, ma cadono in una trappola fatta dai mostri, che scavano un'enorme buca in cui sprofonda il bulldozer. I fuggitivi sono perci\u00f2 costretti a cercare rifugio su una roccia.\nVal ha una violenta discussione con Burt, che avrebbe voluto rimanere sul tetto della sua casa. Earl ha per\u00f2 l'idea di lanciare la dinamite di Burt come esca mortale ai mostri, stratagemma che ha successo con uno di essi. L'ultimo mostro rimasto, invece, non si fa ingannare. Val ha quindi un'idea: farsi seguire dal mostro. Lui, Earl e Rhonda corrono quindi fino all'altezza di un dirupo, spostandosi solo all'ultimo istante: la creatura precipita e muore impattando al suolo. \nTutti ritornano a Perfection e Val decide di dichiararsi a Rhonda. I due si baciano.\nProduzione.\nL'idea del film fu concepita originariamente nei primi anni '80, quando gli sceneggiatori Steven Seth Wilson e Brent Maddock lavoravano per la United States Navy come cineasti incaricati di fare video sulla sicurezza dell'istruzione. Durante le riprese, i due si arrampicarono su un grande masso nel deserto e si chiesero \"E se ci fosse qualcosa che non ci avrebbe lasciato fuori da questa roccia?\" facendo s\u00ec che ebbero un'idea soprannominata \"Squali terrestri\". Condivisero l'idea con l'amico Ron Underwood, all'epoca regista di documentari per il National Geographic, e usato la conoscenza della zoologia di quest'ultimo per sviluppare meglio gli \"squali terrestri\" in creature che potrebbero realisticamente esistere. Dopo che \"Corto circuito\", di cui scrissero la sceneggiatura, divenne un successo al botteghino, Wilson e Maddock iniziarono rapidamente a sviluppare l'idea di \"Tremors\". La sceneggiatura originale, intitolata \"Beneath Perfection\", venne terminata nel giugno 1988.\nRiprese.\nLe riprese del film cominciarono all'inizio del 1989 e durarono 50 giorni. Le riprese principali si sono svolte in California, intorno a Lone Pine e Darwin. In particolare Darwin fu scelta dalla troupe come fonte di ispirazione per la citt\u00e0 immaginaria di Perfection. La citt\u00e0 \u00e8 stata costruita nei pressi di Olancha. Le montagne in lontananza sono la catena montuosa Sierra Nevada e il fiume Owens \u00e8 visibile durante il climax del film.\nEffetti speciali.\nGli agguantatori, le creature di \"Tremors\", sono stati progettati dalla Amalgamated Dynamics.\nAccoglienza.\nBotteghino.\n\"Tremors\" \u00e8 stato distribuito il 19 gennaio 1990 in 1,457 sale. Ha incassato $ 3,731,520 nel suo weekend di apertura. Rimase tra i 10 film pi\u00f9 visti nei cinema per quattro settimane. \"Tremors\", con un budget di $ 10 milioni, ha finito per incassare $ 16,667,084 sul mercato americano, rivelatosi un successo finanziario anche se sotto dei numeri previsti.\nCritica.\n\" Tremors\" \u00e8 stato accolto dalla critica per il cast e l'umorismo. Ha su Rotten Tomatoes un 88% di approvazione, in base a 43 recensioni e con un 7,24/10 come punteggio medio, con il consenso: \"Un ritorno al passato affettuoso al 1950 con creature che funzionano, \"Tremors\" rinvigorisce i suoi tropi di genere con una combinazione finemente bilanciata di horror e umorismo\". James Berardinelli ha elogiato il film, scrivendo che \"l'orrore e le commedie spesso vanno troppo lontano da una parte o dall'altra di quella linea sottile; Tremors la percorre come una corda tesa\". Roger Ebert ha dato al film 3,5 su 4 e ha scritto \"\u00c8 noto da tempo che ci piacer\u00e0 di pi\u00f9 un film se ci piacciono i suoi personaggi. I film horror e di mostri sembrano ignari di questo fatto, ma \"Tremors\" \u00e8 finalmente l'unico a rompere gli schemi\". Ty Burr ha dato al film un B+, aggiungendo che \"\"Tremors\" \u00e8 improvvisato, intenzionalmente discreto... La maggior parte dei suoi errori pu\u00f2 essere trascurata e perdonata, cosa rara per il suo genere\".\nSecondo TV Guide, \"\"Tremors\" \u00e8 molto ben scelto, con Fred Ward e Kevin Bacon che ci dimostra commedie affettuose e divertenti... Gli effetti speciali sono di prim'ordine... Potrebbe non essere in cima alla lista dei 10 migliori di nessuno, ma \"Tremors\" \u00e8 comunque un intrattenimento solido\".\nSequel.\nIl film ha avuto sei sequel e una serie TV:"}
{"id": "2197245", "revid": "131358", "url": "https://it.wikipedia.org/wiki?curid=2197245", "title": "PFC Belite orli Pleven", "text": ""}
{"id": "2197246", "revid": "287204", "url": "https://it.wikipedia.org/wiki?curid=2197246", "title": "Nicola Spiess", "text": ""}
{"id": "2197258", "revid": "52076", "url": "https://it.wikipedia.org/wiki?curid=2197258", "title": "Archaeologic Institute of America", "text": ""}
{"id": "2197264", "revid": "729019", "url": "https://it.wikipedia.org/wiki?curid=2197264", "title": "Jean-Baptiste Desmarets", "text": "Biografia.\nFiglio di Nicolas Nicolas Desmarets, controllore generale delle Finanze del Regno di Francia, \"ma\u00eetre des requ\u00eates\", poi intendente delle Finanze (1674 \u2013 1683). Era pronipote di Jean-Baptiste Colbert.\nEgli apprese l'arte della guerra servendo sotto il maresciallo de Villars. Si distinse nell'assedio di Lilla del 1708, nel corso della guerra di successione spagnola, e comand\u00f2 una divisione in Italia nel 1733 durante la Guerra di successione polacca.\nNel 1739 sottomise la Corsica in meno di tre settimane, ricevendo in compenso il bastone di maresciallo di Francia nel 1741.\nInviato nuovamente in Italia nel 1745 per sostenere militarmente l'Infante don Filippo nella guerra di successione austriaca, sconfisse le truppe sarde guidate da Carlo Emanuele III di Savoia a Bassignana il 27 settembre. Il 16 giugno dell'anno successivo tuttavia fu sconfitto dalle truppe austro-sarde guidate da Giuseppe Venceslao di Liechtenstein a Piacenza.\nAccanto a lui si distinse il figlio Yves-Marie de Maillebois (1715 \u2013 1791).\nNel 1748 fu nominato governatore dell'Alsazia."}
{"id": "2197274", "revid": "343261", "url": "https://it.wikipedia.org/wiki?curid=2197274", "title": "Benefizio ecclesiastico", "text": ""}
{"id": "2197277", "revid": "226458", "url": "https://it.wikipedia.org/wiki?curid=2197277", "title": "Cacamatzin", "text": "Biografia.\nCacamatzin era figlio del precedente re, Nezahualpilli, e di una delle sue amanti. Tradizionalmente i re di Texcoco venivano eletti dalla nobilt\u00e0, che li sceglieva tra le personalit\u00e0 pi\u00f9 abili della famiglia reale. Si dice che l'elezione al trono di Cacamatzin, avvenuta nel 1515, sia stata oggetto di forti pressioni da parte di suo zio Montezuma, signore di Tenochtitl\u00e1n, che voleva diminuire il potere di Texcoco per accentrare il controllo a Tenochtitl\u00e1n.\nDurante la conquista spagnola Cacamatzin venne arrestato e strangolato dai soldati di Hern\u00e1n Cort\u00e9s, dopo essere stato torturato da Pedro de Alvarado nel tentativo di scoprire dove fosse custodito l'oro di Texcoco."}
{"id": "2197281", "revid": "171417", "url": "https://it.wikipedia.org/wiki?curid=2197281", "title": "Linguaggio marcatore", "text": ""}
{"id": "2197283", "revid": "287204", "url": "https://it.wikipedia.org/wiki?curid=2197283", "title": "Compressione del guadagno", "text": "La compressione del guadagno \u00e8 un fenomeno dovuto alle non-linearit\u00e0 di un apparato elettronico, che causa la riduzione del guadagno quando vengono applicati in ingresso segnali con potenze sufficientemente alte. L'influenza della compressione del guadagno va limitata se si vuole ottenere una buona fedelt\u00e0 del segnale di uscita rispetto a quello di ingresso, poich\u00e9 \u00e8 causa di distorsioni del segnale posto in ingresso.\nPunto di compressione del guadagno.\nPer misurare tale fenomeno si usa il cosiddetto \"punto di compressione del guadagno\". Esso \u00e8 definito come la potenza di ingresso per cui il guadagno si riduce rispetto a quello di piccolo segnale di una determinata quantit\u00e0. Molto usato \u00e8 il \"punto di compressione a -1dB\", cio\u00e8 la potenza di ingresso alla quale il guadagno si \u00e8 ridotto di 1dB rispetto al guadagno lineare.\nTipicamente, il comportamento di un apparato elettronico non reattivo pu\u00f2 essere descritto mediante un'equazione lineare ottenuta per linearizzazione della caratteristica statica:\nformula_1\ndove formula_2 \u00e8 una deviazione dal punto di lavoro, formula_3 \u00e8 la corrispondente deviazione dell'uscita e formula_4 il guadagno in regime di piccoli segnali. \nSe si vuole considerare l'effetto delle non-linearit\u00e0 dell'apparato, \u00e8 necessario aggiungere altri termini, ad esempio effettuando uno sviluppo della serie di Taylor troncato fino al 3\u00ba ordine:\nformula_5\nApplicando un ingresso del tipo formula_6 si ottiene, trascurando le componenti di distorsione armonica:\nformula_7\n\u00e8 possibile quindi definire un guadagno efficace alla pulsazione formula_8:\nformula_9\ndato che tipicamente formula_10 e formula_11 se l'apparato ha una caratteristica non invertente.\nSi vede allora come all'aumentare dell'ampiezza dell'ingresso formula_12 il guadagno si riduca con il quadrato di formula_12. In particolare, per un'ampiezza:\nformula_14\nil guadagno si \u00e8 ridotto di 1dB rispetto al suo valore di piccolo segnale formula_4."}
{"id": "2197285", "revid": "1543377", "url": "https://it.wikipedia.org/wiki?curid=2197285", "title": "Bibbia di Lincoln", "text": "La cosiddetta Bibbia di Lincoln \u00e8 la Bibbia usata dal Presidente degli Stati Uniti d'America Abramo Lincoln nel corso del suo giuramento alla presidenza, avvenuto il 4 marzo 1861.\nDopo 148 anni, la Bibbia di Lincoln venne nuovamente utilizzata per il giuramento presidenziale da Barack Obama e Donald Trump \nStoria.\nIl volume in origine non apparteneva alla famiglia Lincoln. Era infatti di propriet\u00e0 di William Thomas Carroll, cancelliere della Corte Suprema, il quale regal\u00f2 la propria Bibbia a Lincoln per il giuramento. Ci\u00f2 si rese necessario in quanto gli effetti personali del futuro presidente, compresa la sua Bibbia, erano ancora in viaggio dalla sua citt\u00e0 natale (Springfield in Illinois) e non sarebbero giunti in tempo per il giuramento.\nLa Bibbia \u00e8 rimasta in possesso della famiglia Lincoln fino al 1928, quando la moglie di Robert Todd Lincoln (figlio, morto nel 1926, di Abraham) la don\u00f2 alla Biblioteca del Congresso, dove \u00e8 tuttora conservata.\nLa Bibbia di Lincoln non venne pi\u00f9 utilizzata nel corsi dei rispettivi giuramenti dai vari presidenti succedutisi alla guida degli Stati Uniti d'America, fino al 2009. Il nuovo presidente Barack Obama prest\u00f2 infatti giuramento proprio sulla Bibbia di Lincoln, optando per la stessa scelta anche per il giuramento del 2013.\nAnche Donald Trump, il 20 gennaio 2017, giur\u00f2 sulla Bibbia di Lincoln (oltrech\u00e9 su una Bibbia di propriet\u00e0 dello stesso Trump).\nIl volume.\nIl titolo originale di questa edizione della Bibbia, stampata dalla Oxford University Press nel 1853, \u00e8: \"The Holy Bible, Containing the Old and New Testaments\". Il volume \u00e8 composto da 1.280 pagine ed \u00e8 rilegato in velluto di colore bordeaux. Misura 15 cm di lunghezza, 10 cm di larghezza e 4,5 cm di spessore.\nLa Bibbia di Lincoln \u00e8 ancora conservata in buone condizioni, anche se nel corso degli anni il velluto si \u00e8 leggermente sgualcito e macchiato. Nei risguardi posteriori \u00e8 presente il sigillo della Corte suprema degli Stati Uniti d'America ed una annotazione di William Thomas Carroll che recita:"}
{"id": "2197286", "revid": "729019", "url": "https://it.wikipedia.org/wiki?curid=2197286", "title": "Taiaro", "text": "Taiaro \u00e8 un atollo appartenente all'arcipelago delle Isole Tuamotu nella Polinesia francese."}
{"id": "2197291", "revid": "729019", "url": "https://it.wikipedia.org/wiki?curid=2197291", "title": "Takapoto", "text": "Takapoto \u00e8 un atollo appartenente all'arcipelago delle Isole Tuamotu nella Polinesia francese. La sua laguna copre una superficie di 85\u00a0km\u00b2."}
{"id": "2197293", "revid": "533647", "url": "https://it.wikipedia.org/wiki?curid=2197293", "title": "Comuni della Sicilia", "text": "I comuni della Sicilia sono i comuni italiani presenti nella Regione Siciliana. Sono 391 e sono cos\u00ec distribuiti:\nCaratteristiche.\nIl pi\u00f9 esteso comune isolano \u00e8 Noto, nel siracusano (che, con , \u00e8 il quarto comune italiano), mentre il primo comune in termini demografici \u00e8 il capoluogo regionale, Palermo (al quinto posto in Italia). Roccafiorita, nel comprensorio peloritano, risulta il pi\u00f9 piccolo comune sia per superficie che per popolazione. Misiliscemi, nel libero consorzio comunale di Trapani, \u00e8 il pi\u00f9 recente, istituito nel 2021. L'estensione media di un comune siciliano \u00e8 di , tra le pi\u00f9 alte d'Italia. Secondo i dati ISTAT del 14\u00ba censimento generale del 2001, la Regione Siciliana presenta 844 centri abitati e 975 nuclei abitati.\nElenco.\nSegue l'elenco dei 391 comuni siciliani in ordine alfabetico. I dati ISTAT sono aggiornati al 15\u00ba censimento generale del 9 ottobre 2011. La superficie \u00e8 espressa in chilometri quadrati (km\u00b2), mentre l'altitudine in m s.l.m."}
{"id": "2197301", "revid": "709565", "url": "https://it.wikipedia.org/wiki?curid=2197301", "title": "The Colour of My Love Tour", "text": "Il The Colour of My Love Tour 1994/1995 \u00e8 la sesta tourn\u00e9e della cantante pop canadese C\u00e9line Dion, organizzata per il lancio dell'album \"The Colour of My Love\".\nInformazioni sul Tour.\nC\u00e9line Dion ha iniziato il tour nel marzo 1994 in Canada, partendo dal O'Keefe Centre di Toronto. Si \u00e8 anche esibita in 6 concerti al Montreal Forum fra aprile e maggio.\nFra il 21 aprile e il 6 maggio 1994 ha cantato a Tokyo e Osaka, in Giappone, per i concerti tributo a David Foster, diretti da Tony Greco.\nDall'8 giugno al 27 agosto 1994, C\u00e9line Dion \u00e8 andata in tour negli USA con Michael Bolton in teatri da 20\u00a0000 posti e in anfitetari all'aperto. \u00c8 stato il loro secondo tour \"tutto esaurito\".\nNel settembre 1994 C\u00e9line si \u00e8 esisbita all'Olympia di Parigi e nel dicembre 1994 di nuovo in Giappone.\nNel maggio 1995 \u00e8 andata in tour nel Regno Unito, tenendo anche un concerto \"tutto esautito\" all'Hammersmith Apollo di Londra il 25 maggio.\nLista canzoni.\nNormale.\n1interpretata al Montreal Forum\nRegistrazioni.\nI concerti del 7-8 settembre 1993 a Le Th\u00e9\u00e0tre Capitole di Qu\u00e9bec sono stati trasmessi dalla CTV e da Disney Channel per la regia di Tony Greco e poi sono stati pubblicati nell'home video \"The Colour of My Love Concert\".\nNel settembre 1994, durante una serie di concerti tutto esaurito all'Olympia di Parigi. C\u00e9line ha registrato l'album live \"\u00c0 l'Olympia\", ma il video non \u00e8 stato mai pubblicato."}
{"id": "2197317", "revid": "1573940", "url": "https://it.wikipedia.org/wiki?curid=2197317", "title": "Durness", "text": "Durness (\"Di\u00f9irnis\" in Gaelico Scozzese) \u00e8 un piccolo villaggio della Scozia sulla costa nord occidentale delle Highlands, si estende lungo il punto di svolta della strada che proviene dall'entroterra e prosegue sulla costa est.\n\u00c8 il villaggio pi\u00f9 grande dell'angolo nord-occidentale della Scozia, ha una popolazione di circa 400 abitanti, ed \u00e8 il principale sulla strada A836-A838 che collega le citt\u00e0 di Thurso (116\u00a0km (72 miglia) a est) e Ullapool (109\u00a0km (68 miglia), a sud). Questa zona \u00e8 nota per essere la regione a pi\u00f9 bassa densit\u00e0 di popolazione in Europa occidentale.\nIl piccolo villaggio sorge sopra una baia sabbiosa chiamata \"Sango Sands\".\nPresso il municipio c'\u00e8 un giardino pubblico sferzato dal vento ove \u00e8 stato eretto un piccolo monumento a ricordo di John Lennon il quale da bambino trascorreva qui le vacanze con la famiglia. John torn\u00f2 a visitare questi luoghi con Y\u014dko Ono negli anni sessanta.\nUna grande attrazione turistica a Durness \u00e8 Smoo Cave, grotta marina con un piccolo fiume che l'attraversa. Si raggiunge facilmente da una ripida discesa fino all'insenatura dove l'acqua di mare incontra il fiume che scorre dopo la caduta attraverso due sezioni della grotta e, dopo forti piogge, si schianta con un boato enorme.\nLa grotta si apre come una grande caverna nelle scogliere di pietra calcarea pi\u00f9 lunga di sessanta metri, quaranta metri di larghezza e un arco d'ingresso di oltre quindici metri di altezza.\nQuesto sito spettacolare ha una ricca storia archeologica, una interessante formazione geologica ed \u00e8 ricca di fauna selvatica.\nIl suo vasto interno \u00e8 illuminato, la parte pi\u00f9 profonda pu\u00f2 essere esplorata in barca.\nA lungo utilizzato dagli abitanti locali, scavi recenti hanno dimostrato che la grotta era in uso 6000 anni fa dai primi coloni nel nord."}
{"id": "2197338", "revid": "729019", "url": "https://it.wikipedia.org/wiki?curid=2197338", "title": "Jean Thierry du Mont, conte di Gages", "text": "Aristocratico appartenente al casato dei Borbone, fu comandante degli eserciti spagnoli durante la campagna italiana (1742-1746) della guerra di successione austriaca, venne nominato vicer\u00e9 di Navarra.\nBiografia.\nJean-Bonaventure-Thi\u00e9ry Dumont era figlio di Pierre-Charles-Bonaventure Dumont, signore di Gages e consigliere della Corte Suprema dell'Hainaut, e di Marie-Josepha de Buisson, signora di Onua e discendente del cavaliere belga Drogo Dumont, che partecip\u00f2 alla cattura di Gerusalemme nel 1099 da parte delle truppe di Goffredo di Buglione.\nDestinato alla carriera di magistrato, dopo l'inizio della guerra di successione spagnola decise di abbandonare il corso di filosofia e diritto, a seguire l'esempio del marchese di Lede, del conte di Glime e del conte di M\u00e9rode-Westerloo. Venne quindi presentato nel 1702 a Bruxelles al ministro plenipotenziario francese marchese de Puys\u00e9gur, a cui espresse il desiderio di combattere al servizio di Filippo V di Spagna.\nNel 1703, all'et\u00e0 di venti anni, Dumont venne arruolato nel neocostituito reggimento delle Guardie vallone, con cui partecip\u00f2 a molte battaglie tra cui l'assedio di Barcellona del 1713-1714, la spedizione sarda-siciliana, la battaglia di Francavilla (1719), l'assedio Gibilterra (1727), la spedizione africana, la riconquista di Orano, in Algeria, nel 1732 e la battaglia di Bitonto (1734). Si distinse particolarmente durante la battaglia di Villaviciosa, durante la guerra di successione spagnola.\nIl 1\u00ba luglio 1705 divenne tenente dei granatieri, il 1\u00ba febbraio 1706 capitano, il 21 ottobre 1734 - comandante del reggimento delle guardie vallone e il 2 dicembre 1746 tenente colonnello. Durante la guerra annglo-spagnola, nel 1740 fu promosso al grado di tenente generale, servendo sotto il conte di Glima l'esercito catalano, inviato per la spedizione a Minorca.\nAlla fine del settembre 1742 fu nominato comandante dell'esercito spagnolo in Italia e condusse, come Comandante generale, le truppe ispano-napoletane in Italia nel corso della guerra di successione austriaca, contro gli austriaci ed i loro alleati del Regno di Sardegna. L'8 febbraio 1743 combatt\u00e9 contro gli austriaci guidati dal feldmaresciallo Otto Ferdinando von Traun nella battaglia di Camposanto, uscendone sconfitto, anche se gli spagnoli considerarono l'esito dell'aspro combattimento una loro vittoria, tanto che Dumont venne insignito del titolo di conte di Camposanto.\nL'anno successivo, a fronte di una notevole superiorit\u00e0 numerica del nemic,o fu costretto a ritirarsi nel territorio del Regno di Napoli. Il successo di queste azioni militari fu molto apprezzato da Federico II. Come comandante delle truppe napoletane, il conte de Gages, in previsione di una ripresa delle ostilit\u00e0, si spost\u00f2 al confine con lo Stato Pontificio, non lontano da Velletri. Nella notte tra il 10 e 11 agosto 1744, venne improvvisamente attaccato dal corpo austriaco del principe von Lobkowicz: nel corso di una battaglia estremamente sanguinosa, Re Don Carlos venne quasi catturato, ma le Guardie vallone furono in grado di salvarlo e gli austriaci dovettero ritirarsi con gravi perdite. Alla fine della battaglia, il conte de Gages si assunse la colpa per le pesanti perdite scrivendo al re di Spagna, il quale apprezzando il gesto di umilt\u00e0 lo ricompens\u00f2 nominandolo cavaliere del Toson d'oro.\nIl 27 settembre 1745 affront\u00f2, insieme alle truppe francesi guidate dal maresciallo di Francia Jean-Baptiste Desmarets, marchese di Maillebois, le truppe sarde comandate da Carlo Emanuele III di Savoia nella battaglia di Bassignana, sconfiggendole grazie anche alla forte superiorit\u00e0 numerica. In seguito gli alleati conquistarono anche Alessandria, Valenza, Asti e Casale Monferrato, dopodich\u00e9 si separ\u00f2 subito dai francesi, dirigendosi con i soldati spagnoli verso la Lombardia e andando ad occupare la citt\u00e0 di Milano e il relativo circondario.\nLa corona spagnola, dopo la disfatta dell'esercito inglese a Fontenoy, avvenuta l'11 maggio 1745 ad opera delle truppe franco-irlandesi del principe Maurizio di Sassonia e la conseguente occupazione dei Paesi Bassi da parte dei vincitori, alleati della Spagna, gli assegn\u00f2 la contea di Gages vicino a Brugelette nell'Hainaut.\nNel 1749 venne nominato vicer\u00e9 di Navarra dal nuovo re Ferdinando VI di Spagna. Dumont inizi\u00f2 quindi un'ambiziosa azione di rinnovamento delle infrastrutture, sviluppando e ripavimentando la vasta rete di strade ancora basata sulle vie di comunicazione di epoca romana.\nMor\u00ec nel 1753 a Pamplona, in Spagna, senza figli, lasciando la sua grande fortuna in eredit\u00e0 al nipote Fran\u00e7ois Bonaventure Joseph du Mont, marchese di Gages, il quale fu il Gran Maestro ed organizzatore della Massoneria francese nei Paesi Bassi del Belgio.\nRicordo.\nCarlo III di Spagna gli dedic\u00f2 un mausoleo fatto realizzare nel 1767 da Roberto Michel all'esterno della chiesa dei cappuccini di Pamplona. Il suo mausoleo venne spostato pi\u00f9 volte durante le guerre napoleoniche, per il timore che la chiesa venisse distrutta dalle truppe francesi. Alla fine, il mausoleo venne collocato nel chiostro della cattedrale di Pamplona, dove si trova ancora oggi.\nL'epitaffio sul mausoleo riporta:"}
{"id": "2197352", "revid": "697352", "url": "https://it.wikipedia.org/wiki?curid=2197352", "title": "European Imaging and Sound Association", "text": "L'European Imaging and Sound Association (EISA) \u00e8 un'associazione nata dalla collaborazione di differenti riviste internazionali, che offre Test e Benchmark di attrezzature per la ripresa e la riproduzione audio e video, elettronica di consumo, hi-end, ecc. L'associazione \u00e8 stata fondata nel 1982. L'attuale presidente dell'EISA \u00e8 Jorge Gon\u00e7alves.\nPer l'Italia, fanno parte dell'EISA, le riviste dei rispettivi panel di settore: Audioreview, Digital Video, Tutti fotografi, ACS Audio Car Stereo, AV Magazine."}
{"id": "2197354", "revid": "109651", "url": "https://it.wikipedia.org/wiki?curid=2197354", "title": "Raisins", "text": ""}
{"id": "2197355", "revid": "287204", "url": "https://it.wikipedia.org/wiki?curid=2197355", "title": "Les Po\u00e8tes Maudits", "text": ""}
{"id": "2197357", "revid": "2091899", "url": "https://it.wikipedia.org/wiki?curid=2197357", "title": "Museo Vito Mele", "text": "Il Museum Vito Mele \u00e8 allestito negli antichi ambienti adiacenti alla Basilica santuario di Santa Maria de Finibus Terrae, completamente recuperati dopo un loro attento restauro nell'anno 2000. \nNata per iniziativa dello scultore Vito Mele e di mons.Giuseppe Stendardo, a quel tempo Rettore della Basilica, la raccolta di rilevanti scultori e pittori di arte contemporanea \u00e8 stata inaugurata il 31 luglio 2004 ed \u00e8 andata poi accrescendosi nel tempo con acquisizioni e donazioni private.\nVito Mele (Presicce, 1942), a cui \u00e8 dedicato il nome del museo, vive e lavora a Garbagnate Milanese ed \u00e8 presente nella collezione dedicata agli Scultori della Permanente di Milano.\nOpere esposte.\nSono esposte opere di numerosi artisti:"}
{"id": "2197367", "revid": "547034", "url": "https://it.wikipedia.org/wiki?curid=2197367", "title": "Aulo Postumio Albo Regillense (console 464 a.C.)", "text": "Rappresentante della Gens Postumia, fu probabilmente figlio di Aulo Postumio Albo Regillense e fratello di Spurio Postumio Albo Regillense.\nConsolato.\nAulo Postumio fu eletto console nel 464 a.C., con Spurio Furio Medullino Fuso, nell'anno i cui Roma combatte contro gli Equi.\nPostumio rimase a Roma mentre al collega console fu dato il comando della guerra. Quando in citt\u00e0 giunse notizia dello stato di pericolo in cui versava l'esercito romano condotto da Furio Medullino, si decise di affidare il comando dei rinforzi a Tito Quinzio Capitolino Barbato, console dell'anno precedente, e a Postumio si chiese di proteggere i confini della citt\u00e0.\nPostumio ebbe comunque modo di partecipare agli eventi bellici, sconfiggendo duramente gli Equi, che si erano dati alle razzie in territorio romano, nonostante fossero stati sconfitti in battaglia dalle forze di Furio Medellino e Tito Quinzio riunite.\nAmbasciatore.\nNel 458 a.C. prima della battaglia del Monte Algido fu inviato come ambasciatore presso gli Equi e venne insultato dal comandante avversario"}
{"id": "2197374", "revid": "1543377", "url": "https://it.wikipedia.org/wiki?curid=2197374", "title": "Dollaro di Saint Kitts", "text": "Il dollaro \u00e8 stato la valuta di Saint Kitts fino al 1830 e poi di nuovo dal 1913. Attualmente circola il dollaro dei Caraibi orientali.\nPrimo dollaro.\nLa valuta era composta da dollari spagnoli tagliati e monete delle colonie francesi contromarcate. Il dollaro era suddiviso in 12 \"bits\", ciascuno dei quali del valore di 9 \"pence\". Nel 1830 la sterlina divenne la valuta ufficiale dell'isola.\nMonete.\nNel 1801 furono emessi quattro tipi di monete. Le monete da 1\u00bd \"pence\", note come \"black dogs\", erano prodotte contromarcando con la lettera \"S\" le monete delle colonie francesi da 24 \"deniers\". Le altre monete da \u215b, \u00bc e \u00bd dollaro erano ottenute tagliando le monete spagnole o delle colonie spagnole da 8 \"real\" (note come \"dollari spagnoli\") e contromarcandole con una \"S\". Una seconda emissione tra il 1809 e il 1812 riguard\u00f2 monete da 2\u00bc \"pence\" (\u00bc \"black dog\") prodotte contromarcando con le lettere \"S.K.\" le monete da 2 \"sous\" della Guyana francese.\nSecondo dollaro.\nNel 1913 furono emesse le prime banconote private, denominate in dollari. Dal 1920 alcune di queste banconote furono denominate anche in sterline, al rapporto di 1 dollaro = 4 \"shillings\" e 2 \"pence\". Nel 1935 fu introdotto il dollaro delle Indie occidentali britanniche, dello stesso valore del dollaro di Saint Kitts e degli altri dollari che circolavano nelle Indie occidentali britanniche. Le banche private continuarono ad emettere banconote fino al 1938. Il dollaro delle Indie occidentali britanniche fu sostituito nel 1965 dal dollaro dei Caraibi orientali.\nBanconote.\nLa \"Royal Bank of Canada\" introdusse le banconote da 5 dollari nel 1913, continuando ad emetterle fino al 1938. La \"Colonial Bank\" emise biglietti da 5 dollari fino al 1926, dopo di che la \"Barclays Bank\" (che nel frattempo aveva assorbito la \"Colonial Bank\") inizi\u00f2 ad emettere biglietti da 5 dollari e continu\u00f2 fino al 1937."}
{"id": "2197377", "revid": "106872", "url": "https://it.wikipedia.org/wiki?curid=2197377", "title": "Classe Kaliningradneft' (petroliera)", "text": ""}
{"id": "2197384", "revid": "1632387", "url": "https://it.wikipedia.org/wiki?curid=2197384", "title": "Almost a Dance", "text": "Almost a Dance \u00e8 il secondo album della band olandese the Gathering. Inizialmente pubblicato nel 1993 dai discografici della \"Foundation 2000\", l'album gode di una ristampa da parte dell'etichetta discografica indipendente \"Psychonaut Records\" avvenuta nel 2000.\n\"Almost a Dance\" \u00e8 stilisticamente paragonabile al precedente \"Always...\", ma dal punto di vista vocale presenta nette differenze rispetto a quest'ultimo, infatti i cantanti Bart Smits e Marike Groot vennero rispettivamente sostituiti da Niels Duffhues e Martine van Loon.\nSe in \"Always...\" predominava il growl di Bart Smits, qui \u00e8 lo stile grunge di Niels Duffhues a far da padrone nelle parti vocali."}
{"id": "2197386", "revid": "371529", "url": "https://it.wikipedia.org/wiki?curid=2197386", "title": "Lifehouse Chronicles", "text": "Lifehouse Chronicles \u00e8 un album raccolta del musicista Pete Townshend, realizzato in formato cofanetto di 6\u00a0cd, uscito nel 2000.\nStoria.\nIl progetto.\nIl cofanetto raccoglie canzoni e altre composizioni relative a \"Lifehouse\", un concept album immaginato da Townshend nel 1970 come seguito al grande successo degli Who, l'opera rock \"Tommy\". Fortemente radicato negli insegnamenti del mentore spirituale di Townshend, Meher Baba, come pure nella letteratura di fantascienza, Lifehouse avrebbe dovuto seguire l'idea che la musica \u00e8 la base fondamentale di tutta la vita, che ogni essere umano sulla Terra ha una melodia musicale unica, che \"descrive\" lui, e solo lui, alla perfezione. Quando le melodie uniche di un numero sufficiente di persone vengono riprodotte all'unisono, il risultato sarebbe un'unica nota armonica - la \u201cOne Note\u201d - simile alla quintessenza ricercata dagli antichi alchimisti. \"Lifehouse\" avrebbe dovuto essere un vero progetto multimediale: una rock opera in due dischi, un film e un'esperienza live interattiva.\nLa storia si svolge nel XXI secolo, in Gran Bretagna, in un'epoca in cui l'inquinamento \u00e8 diventato un tale drammatico problema che la maggior parte delle persone non ha mai messo piede all'aperto.\nLa popolazione trascorre la maggior parte del suo tempo immersa in \"suits esperienziali\". Queste esperienze immergono le persone in una sorta di vita artificiale, migliore di qualsiasi vita possano vivere nel mondo reale, ma in qualche modo una vita priva di soddisfazione da un punto di vista spirituale. Un'anima ribelle, conosciuta solo come \"The Hacker\", riscopre la musica rock del XX secolo, e si introduce nella rete computerizzata che controlla le suits per invitare le persone a lasciarle per riunirsi per un concerto. Nonostante gli sforzi del governo fascista, migliaia di persone si riuniscono per seguire il concerto di Hacker, con milioni altri che seguono l'evento all'interno delle loro suits, con i musicisti e il pubblico che eseguono brani sperimentali. Nel momento stesso in cui le forze di polizia fanno irruzione e sparano a Hacker, il pubblico e la band stanno collaborando all'unisono per produrre la perfetta nota universale e tutti i partecipanti e gli spettatori semplicemente scompaiono, presumibilmente partiti per un pi\u00f9 altopiano di esistenza. La storia \u00e8 vista attraverso gli occhi di un agricoltore di mezza et\u00e0 di nome Ray, uno \"zingaro dell'aria condizionata\" proveniente da un remoto angolo incontaminato della Scozia, che viaggia a sud in cerca di sua figlia, che \u00e8 scappata di casa per seguire il concerto.\n1970-1971.\nNel settembre 1970, Townshend scrisse una canzone chiamata \"Pure and Easy\", in merito alla \u201cOne Note\u201d, la prima canzone scritta appositamente per \"Lifehouse\". Nei due mesi successivi scrisse circa altre venti canzoni, registrando intricati demo casalinghi di ognuna. Piuttosto che cercare di raccontare la storia attraverso i testi, come aveva fatto con \"Tommy\", le canzoni sono dei pezzi stand-alone, concepiti per essere chiariti dal film e dalle dettagliate note che sarebbero dovute essere incluse nell'album. La maggior parte di questi pezzi sono stati registrati dagli Who in due sessioni durante l'inverno del 1970-1971, in diverse prove ulteriori con l'accompagnamento del chitarrista Leslie West, della band dei Mountain, e in un concerto improvvisato allo Young Vic Theatre di Londra, nel mese di aprile del 1971. Mentre Townshend aveva maturato grandi speranze relativamente al progetto, tutti gli altri si mostrarono fortemente scettici. Gli Universal Studios, che avevano recentemente concluso un contratto per due film con gli Who per avere i diritti a una versione cinematografica di \"Tommy\", non furono colpiti dalla sceneggiatura predisposta da Townshend. Inoltre, una serie di concerti spontanei tenuti a Londra dagli Who non avevano fornito materiale utilizzabile per la produzione. Divenne, cos\u00ec, ben presto evidente che il progetto era destinato al fallimento. Anche se molte delle canzoni scritte per \"Lifehouse\" hanno poi trovato una collocazione nell'album \"Who's Next\", \"Lifehouse\" ha avuto il destino di rimanere incompiuto per quasi trent'anni.\n1971-1998.\nTownshend non ha mai abbandonato la speranza che \"Lifehouse\" potesse diventare realt\u00e0. Ha continuato a scrivere canzoni per il progetto durante tutti gli anni settanta, e nel 1980 ha lavorato insieme a John Entwistle a produrre una nuova sceneggiatura con una nuova storia, stranamente simile al film \"\". Tuttavia, le trattative per la produzione di questo film hanno avuto un busco termine quando Townshend si \u00e8 ritrovato invischiato in una relazione con la moglie di quello che avrebbe dovuto essere il regista del film (una storia raccontata nella canzone \"Athena\", che si trova sull'album degli Who \"It's Hard\"). Fu solo nel 1992 che Townshend cominci\u00f2 nuovamente a lavorare sul progetto. Nello stesso anno, Townshend registr\u00f2 l'album solista \"Psychoderelict\", un racconto semi-biografico nello stile di uno sceneggiato radiofonico. L'eroe di quest'opera, come Townshend, \u00e8 una rock star avanti negli anni che lavora instancabilmente per vent'anni su un'opera rock, chiamata \"Cronache di Gridlife\" e che, come Townshend, si ritrova coinvolto in uno scandalo sessuale che mette a repentaglio il futuro del progetto. Molti dei pezzi di sintetizzatore registrati da Townshend nel 1970 fanno la loro prima apparizione ufficiale su questo album. Nel 1998, il sogno di Townshend di portare \"Lifehouse\" ad un vasto pubblico finalmente si avvera, quando BBC Radio gli propone l'idea di sviluppare uno spettacolo radiofonico basato su \"Lifehouse\", incorporando la musica originale scritta per il progetto. Lo spettacolo, poco meno di due ore di lunghezza, \u00e8 stato trasmesso su BBC Radio 3, il 5 dicembre 1999.\nLa realizzazione.\nDopo la trasmissione dello spettacolo, Townshend ha assemblato e pubblicato il cofanetto \"Lifehouse Chronicles\" nel 2000, come un formale culmine del suo lavoro sul progetto. Il cofanetto, acquistabile esclusivamente attraverso il suo sito web, si compone di sei CD. I primi due CD raccolgono i demo originali delle canzoni di \"Lifehouse\", molte delle quali non sono mai state registrate dagli Who. Il terzo CD contiene alcune sperimentazioni al sintetizzatore di Townshend, le registrazioni dal vivo di canzoni di \"Lifehouse\" e le nuove registrazioni delle canzoni prodotte in particolare per il cofanetto. Il quarto CD contiene brani di musica classica suonati dalla London Chamber Orchestra ed usati nello spettacolo radiofonico, composizioni di Townshend, nonch\u00e9 selezioni di compositori barocchi come Purcell, Domenico Scarlatti e Corette. Il quinto e sesto CD contengono lo spettacolo radiofonico. Incluso con il cofanetto \u00e8 un libretto con l'introduzione di Townshend, la storia del progetto scritta da Matt Kent, i testi della maggior parte delle canzoni e la sceneggiatura dello spettacolo. Townshend afferma, nella sua introduzione, di augurarsi infine di poter pubblicare una versione estesa del cofanetto che dovrebbe comprendere software per la produzione di una traccia di sintetizzatore basata sulle statistiche vitali dell'utente. Il metodo \"Lifehouse\" ha finalmente avuto il suo debutto nei primi mesi del 2007.\nRegistrazioni collegate.\nLa versione degli Who di molte delle canzone sopra elencate \u00e8 contenuta negli album seguenti:\nL'album solo del 1972 di Pete Townshend's \u201c\"Who Came First\"\u201d contiene \u201c\"Pure and Easy\"\u201d, \u201c\"Let's See Action\"\u201d e \u201c\"Time Is Passing\"\u201d."}
{"id": "2197387", "revid": "1429175", "url": "https://it.wikipedia.org/wiki?curid=2197387", "title": "Premio assicurativo", "text": "Il premio assicurativo \u00e8 la somma dovuta dal soggetto che si assicura al contraente \"assicuratore\" nell'ambito di un contratto di assicurazione.\nSi considera riferito all'anno ed \u00e8 dovuto per intero, anche se solitamente nella pratica viene frazionato in rate.\nNel gergo tecnico delle assicurazioni \u00e8 anche chiamato \"premio lordo\" in quanto \u00e8 la somma tra il \"premio netto\" (ovvero il costo netto della copertura del rischio) e i vari \"caricamenti\", come per esempio i costi di acquisizione delle polizze e di gestione della compagnia per la liquidazione dei danni\nL'entit\u00e0 del premio assicurativo dipende soprattutto dalla probabilit\u00e0 che un determinato evento (\"sinistro\") si verifichi; per calcolare questa probabilit\u00e0 ci si serve di numerosi elementi, tra cui apposite rilevazioni statistiche. Inoltre l'assicurato deve fornire all'assicuratore tutte le informazioni utili a consentire la valutazione del rischio per determinare adeguatamente il premio.\nIl premio di assicurazione, a differenza di quanto possa far pensare il termine, \u00e8 una spesa annuale a carico del soggetto assicurato. \u00c8 il costo della polizza assicurativa. Il termine deriva dalla parola 'premio' utilizzata nell'ambito delle scommesse gi\u00e0 durante l'impero romano. In particolar modo nel settore dei trasporti ove, per assicurare il carico di una nave mercantile, un soggetto assicuratore scommette un determinato premio sull'effettivo arrivo a destinazione di un carico di merce, mentre il soggetto assicurato scommette sull'evento opposto (es. naufragio). A seconda dell'esito finale del trasporto marittimo una delle due parti, l'assicurato o l'assicuratore, vince il premio. Da questa antica origine deriva ancora oggi l'uso della parola premio assicurativo."}
{"id": "2197400", "revid": "106872", "url": "https://it.wikipedia.org/wiki?curid=2197400", "title": "Classe Dubna (petroliera)", "text": ""}
{"id": "2197405", "revid": "106872", "url": "https://it.wikipedia.org/wiki?curid=2197405", "title": "Classe Goliat (rimorchiatore)", "text": ""}
{"id": "2197407", "revid": "106872", "url": "https://it.wikipedia.org/wiki?curid=2197407", "title": "Classe Desna (nave per controllo missili)", "text": ""}
{"id": "2197409", "revid": "275619", "url": "https://it.wikipedia.org/wiki?curid=2197409", "title": "Demoni (Devilman)", "text": ""}
{"id": "2197410", "revid": "106872", "url": "https://it.wikipedia.org/wiki?curid=2197410", "title": "Classe Melitipol (nave trasporto)", "text": ""}
{"id": "2197424", "revid": "466539", "url": "https://it.wikipedia.org/wiki?curid=2197424", "title": "Jes\u00fas D\u00e1tolo", "text": "Carriera.\nClub.\nEsterno sinistro di centrocampo con vocazione offensiva, inizia la carriera al Ca\u00f1uelas, nella quarta serie Argentina. Nel 2002 approda in Primera Divisi\u00f3n, al Banfield. Viene aggregato stabilmente alla prima squadra a partire dal 2005. Nella prima stagione da titolare realizza 5 reti che accendono l'interesse del Boca Juniors, club che nell'estate del 2006 lo acquista per 1 milione di dollari.\nA partire dal torneo Apertura 2007 fa stabilmente parte dell'undici titolare del Boca, con cui vince, tra le altre cose, una Coppa Libertadores nel 2007 e un titolo nazionale nel 2008.\nIl 31 gennaio 2009 viene acquistato dal Napoli per circa 6,5 milioni di euro, firmando un contratto quinquennale, con un ingaggio di 650\u00a0000 euro a stagione.\nEsordisce in Serie A il 14 febbraio 2009 nel match interno contro il , terminato 1-1. Colleziona altre 8 presenze nella seconda met\u00e0 del campionato. Segna il suo unico gol in maglia azzurra e in Serie A il 31 ottobre 2009 nella trasferta di Torino contro la Juventus, dove subentra cambiando il corso del match, prima realizza l'assist per Hamsik per il 2-1 poi realizza il gol del momentaneo 2-2; la partita finir\u00e0 poi 3-2 per il Napoli con Datolo protagonista anche nell'azione del terzo gol, 21 anni dopo l'ultimo successo azzurro in casa dei bianconeri.\nNel gennaio 2010 il calciatore posa per la rivista gay argentina \"Romeo Mag\". Al suo rientro a Napoli \u00e8 travolto dalle polemiche, e il presidente Aurelio De Laurentiis manifesta la volont\u00e0 di multarlo, ufficialmente per non aver rispettato i diritti di immagine del club. Il 16 gennaio 2010 viene ceduto in prestito con diritto di riscatto ai greci dell'Olympiakos. Esordisce in Champions League nell'ottavo di finale contro il Bordeaux, mentre in campionato colleziona 7 presenze. Il club ellenico non esercita il diritto di riscatto e il calciatore, scaduti i termini del prestito, rientra al Napoli.\nL'8 luglio 2010 viene ceduto, nuovamente in prestito, all'Espanyol con diritto di riscatto fissato intorno ai 6 milioni di euro. Nella sessione invernale di calciomercato il suo cartellino passa interamente alla societ\u00e0 catalana nell'ambito dell'operazione che porta V\u00edctor Ruiz al Napoli.\nIl 25 gennaio 2012 viene ceduto ai brasiliani dell'Internacional di Porto Alegre.\nNazionale.\nIl 22 luglio 2009 ottiene la sua prima convocazione nella nazionale argentina in occasione dell'amichevole contro la Russia. Esordisce nel corso del match, tenutosi il 12 agosto a Mosca, subentrando a Maxi Rodr\u00edguez; dopo 36 secondi dal suo ingresso in campo sigla il gol del momentaneo 3-1 per l\"'albiceleste\". Il 5 settembre 2009 debutta dal primo minuto nel match di qualificazione mondiale contro il Brasile, nel quale va ancora in gol, accorciando momentaneamente le distanze sull'1-2 a favore dei brasiliani.\nInserito tra i 30 calciatori della lista pre Mondiale per Sudafrica 2010, il 18 maggio 2010 viene escluso dal ct Diego Armando Maradona dalla lista definitiva dei 23 convocati.\nStatistiche.\nPresenze e reti nei club.\n\"Statistiche aggiornate al 25 ottobre 2015.\""}
{"id": "2197430", "revid": "135224", "url": "https://it.wikipedia.org/wiki?curid=2197430", "title": "Suino nero di Calabria", "text": ""}
{"id": "2197434", "revid": "248632", "url": "https://it.wikipedia.org/wiki?curid=2197434", "title": "Wall hack", "text": ""}
{"id": "2197435", "revid": "1226", "url": "https://it.wikipedia.org/wiki?curid=2197435", "title": "Abraham Bernstein", "text": ""}
{"id": "2197437", "revid": "248632", "url": "https://it.wikipedia.org/wiki?curid=2197437", "title": "Wallhacking", "text": ""}
{"id": "2197440", "revid": "547034", "url": "https://it.wikipedia.org/wiki?curid=2197440", "title": "Gens Postumia", "text": "La Gens Postumia fu una delle pi\u00f9 antiche e delle pi\u00f9 importanti gentes dell'antica Roma.\nI suoi membri spesso ricoprirono le pi\u00f9 alte cariche dello Stato dall'epoca della cacciata di Tarquinio il Superbo alla fine della Repubblica. Tra i componenti della gens, la famiglia che pi\u00f9 si \u00e8 distinta fu quella degli Albus o Albinus, ma all'inizio dell'et\u00e0 repubblicana si distinsero anche le famiglie dei Megellus e dei Tubertus.\nIl primo rappresentante della gens Postumia ad ottenere la carica di console fu nel 505 a.C. Publio Postumio, quindi solo pochi anni dopo la cacciata dell'ultimo re.\n\"Regillensis\" \u00e8 un agnomen degli Albinus e di conseguenza fu utilizzato come soprannome di questa famiglia. In conseguenza delle guerre puniche, tra i soprannomi troviamo anche Pyrgensis, Tempsanus e Tympanus.\nMembri.\nDi seguito \u00e8 riporta una lista dei principali esponenti di questa gens."}
{"id": "2197443", "revid": "106872", "url": "https://it.wikipedia.org/wiki?curid=2197443", "title": "Classe Steregu\u0161\u010dij (corvetta)", "text": ""}
{"id": "2197447", "revid": "474175", "url": "https://it.wikipedia.org/wiki?curid=2197447", "title": "Raoul Pupo", "text": "Biografia.\nNegli anni '80 fu segretario provinciale della Democrazia Cristiana di Trieste.\nProfessore associato presso il Dipartimento di Scienze Politiche e Sociali dell'Universit\u00e0 di Trieste, docente di Storia contemporanea dal 2002, \u00e8 membro sin dal 1996 delle commissioni miste storico-culturali italo-croata e italo-slovena (quest'ultima ha terminato i lavori nel 2000). \u00c8 inoltre membro del comitato scientifico dell'Istituto Nazionale per la Storia del Movimento di Liberazione in Italia, ed \u00e8 stato presidente dell'Istituto regionale per la storia del movimento di liberazione nel Friuli-Venezia Giulia.\nAlla fine degli anni '80 del XX secolo, a distanza di oltre quarant'anni dalla tragedia giuliano dalmata, fu uno dei promotori della revisione della storiografia relativa ai massacri delle foibe e all'esodo giuliano dalmata: due temi precedentemente pochissimo esplorati dagli storici accademici italiani.\nHa dedicato diverse pubblicazioni all'esodo istriano ed ha ricostruito le vicende storico-politiche che hanno riguardato il Territorio Libero di Trieste curando in particolare lo studio delle vicende delle popolazioni coinvolte.\nSi \u00e8 occupato della rifondazione della politica estera italiana analizzando i rapporti e le vicende storico-politiche tra l'Italia e gli stati che nel tempo si sono avvicendati sul confine orientale italiano."}
{"id": "2197451", "revid": "474175", "url": "https://it.wikipedia.org/wiki?curid=2197451", "title": "Carlos Spegazzini", "text": "Carlos Spegazzini \u00e8 una citt\u00e0 argentina della provincia di Buenos Aires. Situata nel dipartimento di Ezeiza, appartiene all'area metropolitana della Grande Buenos Aires. Secondo il censimento condotto nel 2007, conta 27.000 abitanti.\nStoria.\nLa citt\u00e0 \u00e8 intitolata al botanico e micologo italo-argentino Carlo Luigi Spegazzini.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'autostrada Ezeiza-Ca\u00f1uelas. Carlos Spegazzini \u00e8 attraversata dalla strada nazionale 205, che unisce la parte sud della conurbazione bonaerense con l'interno della provincia di Buenos Aires.\nFerrovie.\nCarlos Spegazzini \u00e8 servita da una propria stazione ferroviaria lungo la linea suburbana Roca, che unisce la capitale argentina con le localit\u00e0 del sud e dell'est della sua conurbazione."}
{"id": "2197453", "revid": "106872", "url": "https://it.wikipedia.org/wiki?curid=2197453", "title": "Classe Yevgenya (dragamine)", "text": ""}
{"id": "2197457", "revid": "106872", "url": "https://it.wikipedia.org/wiki?curid=2197457", "title": "Classe Olya (dragamine)", "text": ""}
{"id": "2197461", "revid": "106872", "url": "https://it.wikipedia.org/wiki?curid=2197461", "title": "Classe Andryusha (dragamine)", "text": ""}
{"id": "2197469", "revid": "52076", "url": "https://it.wikipedia.org/wiki?curid=2197469", "title": "Metodologia archeologica", "text": ""}
{"id": "2197471", "revid": "266224", "url": "https://it.wikipedia.org/wiki?curid=2197471", "title": "Porsche Carrera 6", "text": ""}
{"id": "2197472", "revid": "266224", "url": "https://it.wikipedia.org/wiki?curid=2197472", "title": "Carrera 6", "text": ""}
{"id": "2197476", "revid": "767487", "url": "https://it.wikipedia.org/wiki?curid=2197476", "title": "La Camera Migliore", "text": "La Camera Migliore \u00e8 stato un gruppo pop rock italiano, attivo dal 1997 al 2006. Il gruppo era composto da Georgia Costanzo, Matteo Giannetti, Marco Balducci, Francesco Fanciullacci e Davide Miano. I loro testi si concentravano sul lato interiore delle situazioni narrate, le sonorit\u00e0 erano quelle delle ballate rock, elettriche o acustiche, pulite e agrodolci.\nBiografia.\nIl gruppo nasce in ambiente fiorentino, con influenza musicali dei gruppi pop-rock internazionali degli anni novanta. Prima importante manifestazione a cui partecipano \u00e8 Arezzo Wave nel 1997, poi Fringe Festival nel 2000. Partecipano alla trasmissione televisiva \"Help\" di Red Ronnie. Nel 2001 si mettono in luce nel Giffoni Film Festival vincendo la sezione musicale; ottengono cos\u00ec un contratto con l'etichetta Due Parole di Carmen Consoli e Maurizio Nicotra con la produzione artistica di Riccardo Onori.\nNel 2002 esce il primo singolo \"Amo quest'uomo\", per il quale viene anche girato un videoclip; nello stesso anno aprono tre concerti italiani dei Cranberries. Il 20 giugno 2003 esce l'album \"La Camera Migliore\". Continuano i concerti e le partecipazioni ai festival in giro per l'Italia. Alla fine del 2004 il bassista Lorenzo Falteri lascia il gruppo, da questo momento sul palco al suo posto ci sar\u00e0 Matteo Giannetti. Nel 2005 esce il secondo album Cari Miei e matura il sodalizio artistico con Max Gazz\u00e8, con il quale suoneranno in numerosi concerti, incluso il concerto del Primo Maggio a Roma nel 2006. Alla fine dello stesso anno il gruppo si scioglie; Marco Balducci, Francesco Fanciullacci e Davide Miano continuano l'esperienza insieme fondando i Granprogetto.\nComposizione.\nIl gruppo era composto da:"}
{"id": "2197477", "revid": "106872", "url": "https://it.wikipedia.org/wiki?curid=2197477", "title": "Classe Tango (sottomarino)", "text": ""}
{"id": "2197486", "revid": "110157", "url": "https://it.wikipedia.org/wiki?curid=2197486", "title": "John Collins (matematico)", "text": "Fu membro della Royal Society di Londra di cui fu bibliotecario.\n\u00c8 conosciuto per la sua vasta corrispondenza epistolare con scienziati e matematici di spicco, tra cui Giovanni Alfonso Borelli, Gottfried Leibniz, Isaac Newton, John Wallis, James Gregory e Christiaan Huygens. La sua corrispondenza ha fornito dettagli di molte scoperte e sviluppi del suo tempo."}
{"id": "2197487", "revid": "115967557", "url": "https://it.wikipedia.org/wiki?curid=2197487", "title": "Progettazione orientata agli oggetti", "text": "La progettazione orientata agli oggetti (in inglese \"object-oriented design\", abbreviato in OOD) \u00e8 un approccio alla progettazione di sistemi software fondata sul paradigma a oggetti. La progettazione a oggetti pu\u00f2 (ma non necessariamente deve) accompagnarsi all'analisi a oggetti, alla programmazione a oggetti e alla modellazione a oggetti.\nDescrizione.\nNel paradigma a oggetti, un oggetto \u00e8 un componente software che rappresenta una \"entit\u00e0\", raggruppando e incapsulando i dati che rappresentano lo stato di tale entit\u00e0 e le procedure che ne rappresentano il comportamento. Il concetto di incapsulamento implica una netta separazione fra la struttura interna dell'oggetto (la sua implementazione) e l'interfaccia che esso espone, ovvero le modalit\u00e0 con cui il resto del sistema pu\u00f2 interagire con l'oggetto. Oggetti dotati della stessa implementazione e della stessa interfaccia appartengono alla stessa classe. Altri concetti del paradigma a oggetti che possono o meno venire applicati nella progettazione a oggetti includono l'ereditariet\u00e0, il polimorfismo, il binding dinamico e la programmazione generica.\nLa progettazione a oggetti applica questi concetti alla progettazione di un sistema software, che viene descritto da un modello a oggetti, ovvero come sistema di oggetti interconnessi e interagenti l'uno con l'altro. Obiettivo principale della progettazione \u00e8 identificare un sistema di oggetti la cui interazione complessiva porti a soddisfare i requisiti del sistema software.\nRelazione con altri metodi orientati agli oggetti.\nL'analisi a oggetti \u00e8 un approccio all'analisi dei requisiti di un sistema software fondata sui concetti della programmazione a oggetti. Tale analisi comprende tipicamente un'analisi del dominio il cui scopo \u00e8 quello di descrivere in termini orientati agli oggetti le entit\u00e0 che costituiscono il dominio applicativo in cui il sistema deve operare. Questa operazione produce un modello a oggetti del dominio applicativo. Se l'analisi a oggetti \u00e8 seguita dalla progettazione a oggetti, il modello prodotto in fase di analisi pu\u00f2 solitamente essere utilizzato come modello di partenza anche per la fase di progettazione, che pu\u00f2 procedere raffinando tale modello e arricchendolo di dettagli di livello pi\u00f9 implementativo. Molti strumenti di modellazione a oggetti (per esempio UML) prevedono esplicitamente la creazione di modelli di analisi e di modelli di progetto integrati e correlati l'uno con l'altro.\nLa progettazione a oggetti, analogamente, pu\u00f2 costituire un punto di partenza vantaggioso per la programmazione a oggetti, poich\u00e9 il modello di progetto pu\u00f2 essere interpretato come prima bozza della struttura di dettaglio del codice dal punto di vista della suddivisione in classi e oggetti e dell'organizzazione del sistema di relazioni e interazioni fra diverse classi e diversi oggetti. Un modello di progetto a oggetti sviluppato con una notazione formale (per esempio UML) pu\u00f2 essere usato per generare automaticamente parte del codice a oggetti dell'implementazione, per esempio in linguaggio Java o C++."}
{"id": "2197492", "revid": "547992", "url": "https://it.wikipedia.org/wiki?curid=2197492", "title": "Wladimir Rodrigues dos Santos", "text": "Caratteristiche tecniche.\nGiocava come terzino sinistro.\nCarriera.\nClub.\nInizi\u00f2 la sua carriera nelle giovanili del Corinthians, entrando a far parte della prima squadra nel 1972, durante una tourn\u00e9e in Europa, sotto la guida dell'allenatore Duque, stabilendosi come titolare con Yustrich allenatore.\nIndoss\u00f2 la maglia numero 4 fino al 1985, quando si trasfer\u00ec al Santo Andr\u00e9, e stabil\u00ec anche il record di presenze consecutive: 161 partite dal 28 marzo 1981 (Santa Cruz 2 - 0 Corinthians) al 21 maggio 1983 (Corinthians 1 - 0 Inter de Limeira).\nWladimir \u00e8 anche primatista di presenze con la maglia del club nel campionato di calcio brasiliano (267), ed in totale gioc\u00f2 803 volte per il club di San Paolo.\nNel 1982, Wladimir fu uno dei leader della Democrazia Corinthiana, insieme a S\u00f3crates e Casagrande. Questa particolare ideologia permetteva ai giocatori di partecipare alle decisioni tecniche, creando una sorta di autogestione.\nLa prima volta che Wladimir affront\u00f2 il Corinthians da avversario fu durante il Campeonato Paulista 1987: fu applaudito dai tifosi, gioc\u00f2 bene e il suo club, il Santo Andr\u00e9, vinse 3 a 1.\nNel 1998 fu eletto dalla Federa\u00e7\u00e3o Paulista de Futebol, nella selezione che includeva i migliori giocatori di tutti i tempi del Campeonato Paulista, come Pel\u00e9, Rivelino, Ademir da Guia e altri.\nWladimir \u00e8 il padre di Gabriel, ex giocatore che ha ricoperto lo stesso ruolo del padre.\nNazionale.\nWladimir fu convocato per la prima volta in Nazionale di calcio del Brasile, in una partita delle eliminatorie per contro la . Il pareggio per 0-0 foi caus\u00f2 le dimissioni del commissario tecnico Osvaldo Brand\u00e3o. Nel 1978, il nuovo tecnico Cl\u00e1udio Coutinho schier\u00f2 Edinho, difensore centrale, nel ruolo di terzino sinistro, escludendo cos\u00ec Wladimir dalla Nazionale."}
{"id": "2197502", "revid": "1149807", "url": "https://it.wikipedia.org/wiki?curid=2197502", "title": "Boolosso", "text": ""}
{"id": "2197505", "revid": "436907", "url": "https://it.wikipedia.org/wiki?curid=2197505", "title": "E poi, all'improvviso, impazzire", "text": "E poi, all'improvviso, impazzire \u00e8 un album in studio del gruppo musicale italiano Ghemon &amp; The Love 4tet, pubblicato il 18 febbraio 2009 dalla Macro Beats Records.\nIl gruppo \u00e8 composto dal rapper Ghemon, dal produttore Fid Mella e da DJ Tsura.\nLa foto di copertina \u00e8 stata gentilmente concessa da Piero Marsili Libelli, mentre le altre foto sono state scattate da Ghemon, Mainloop, Lena, Zonta, RedRob, Sebastian Hilpold e Mauro Puccini. Corrado Grilli ha provveduto invece al progetto grafico. Il mastering \u00e8 stato invece affidato a Johannes Hilpold, sotto la supervisione di Mirko Filice. La produzione esecutiva \u00e8 stata curata da Macro Marco per la Macro Beats Records.\nConcezione.\nL'album, che ha visto la collaborazione di vari artisti della scena italiana, come Kiave, Hyst e Franco Negr\u00e8 ha un appeal internazionale, grazie alla partecipazione dei produttori austriaci Brenk e Mainloop, nonch\u00e9 dello stesso Fid Mella. Concepito come un concept album sull'amore e sulle vicissitudini sentimentali non a lieto fine, l'album \u00e8 uscito a febbraio 2009.\nLe prime informazioni in merito all'album avevano ventilato la possibilit\u00e0 di una collaborazione con la Universal Music Group, in seguito i tre artisti hanno ripiegato per la scelta di un indipendente, l'etichetta di Macro Marco, Macro Beats Records.\nLa copertina dell'album \u00e8 una foto scattata dal fotografo romano Piero Marsili Libelli a Bucarest, nel periodo della rivoluzione romena del 1989. Inizialmente il trio aveva proposto dal Myspace collettivo un concorso fotografico, per decidere quale copertina dare al progetto, in realt\u00e0, come spiegato dallo stesso Ghemon in un'intervista a Basement Magazine: \u00abL'idea era molto carina, ma forse non avevamo la forza, o il numero di fan necessario, per concretizzarla. Se fossimo stati i Linea 77 probabilmente ci sarebbe andata di gran lusso.\u00bb\nIn un articolo comparso su Blue-nox.com Ghemon ha affermato di avere scartato dalla lista tracce dell'album diversi brani, tra cui \"Paolo odia le donne versione 2008\" (ft. Deph Joe e Martina May), \"Qualcosa di diverso\", \"Salto nel vuoto\", \"Qualcuno rider\u00e0\", \"Come la notte col sole\", \"La soluzione\", \"Splende in eterno\", \"J Dilla Tribute\" e la versione originale di \"Piglia bene\" registrata insieme all'MC austriaco Ma Doppel T.\nAccoglienza.\nLa rivista italiana \"Basement Magazine\" ha segnalato il disco come miglior prodotto italiano del mese nel numero 26 (Febbraio/Marzo 2009), definendolo un lavoro in cui \u00abL'uso di un linguaggio pi\u00f9 diretto non perde i raffinati ricami lirici che sin dagli esordi distinguono lo stile di Ghemon.\u00bb"}
{"id": "2197521", "revid": "438678", "url": "https://it.wikipedia.org/wiki?curid=2197521", "title": "Bit (moneta)", "text": "La parola bit \u00e8 utilizzata come riferimento colloquiale a una specifica moneta in diverse monetazioni in ogni parte del mondo. Il termine in s\u00e9 tra i vari significati ha anche quello di moneta \"tout court\".\nRegno Unito e paesi del Commonwealth.\nIndica familiarmente la moneta da 3 \"pence\", nota come \"Thrupp'ny bit\".\nIndie occidentali.\nVerso la met\u00e0 del XVIII secolo negli insediamenti britannici delle Indie occidentali, per supplire alla carenza di moneta minuta, si diffuse la prassi di tagliare le monete d'argento da un peso coniate nell'America spagnola. Da un peso venivano prodotti 8 pezzi denominati appunto \"\"bit\".\nNelle colonie francesi delle Indie occidentali i pezzi prodotti con le medesime modalit\u00e0 erano denominati \"gourde\", (deformazione dello spagnolo \"gordo\"). Il termine era inizialmente usato per indicare il peso e fu utilizzato anche per le sue frazioni ottenute in questo modo. \"Gourde\" \u00e8 rimasto come nome della valuta d'Haiti, il gourde haitiano.\nStati Uniti.\nAnche con la nascita degli Stati Uniti la pratica rimase ed in seguito i \"bit\" furono ottenuti tagliando in otto parti le monete da un dollaro.\nPer questo motivo, la somma di 25 \"cent\" \u00e8 soprannominata \"two bits\"\" (in italiano \"due \"bit\"), in quanto due unit\u00e0 da 12,5 \"cent\" compongono un quarto di dollaro. Corrispondentemente, i termini \"four bits\"\" (\"quattro \"bit\") e \"six bits\"\" (\"sei \"bit\"\") si riferiscono, rispettivamente, alle somme di 50 e 75 \"cent\". Ad esempio, \"Six-Bits Blues\" di Langston Hughes include il seguente distico: \"\"Gimme six bits' worth o'ticket\"/\"On a train that runs somewhere\u2026\"\" (\"Dammi un biglietto da sei \"bit\"/Per un treno che va da qualche parte\u2026\"). Un altro motivetto molto famoso negli Stati Uniti che mantiene l'espressione \u00e8 \"Shave and a haircut, two bits\" (la cui versione italiana \u00e8 \"Ammazza la mosca col flit\").\nPoich\u00e9 non esistono monete da 1 \"bit\", il \"dime\" (pari a 10\u00a0\u00a2) viene a volte chiamato \"\"short bit\" (\"bit\" corto\"), mentre \"\"long bit\" (\"bit\" lungo\") si riferisce alla somma da 15\u00a0\u00a2.\nLa borsa valori di New York ha continuato a quotare i prezzi delle azioni in ottavi di dollaro fino al 24 giugno 1997, giorno in cui cominci\u00f2 la quotazione in sedicesimi. La quotazione decimale non \u00e8 stata completamente implementata fino al 29 gennaio 2001.\nL'espressione \"two-bit\" pu\u00f2 essere utilizzata come aggettivo per descrivere qualcosa di economico o privo di valore.\nIndie occidentali danesi.\nDal 1905 al 1917 le Indie occidentali danesi hanno utilizzato francobolli con valori facciali espressi in \"bit \" e \"franc\" (con 100 \"bit\" pari a un \"franc\"); il valore pi\u00f9 piccolo era di 5 \"bit\". Un \"bit\" valeva 1/5 di \"cent\"."}
{"id": "2197528", "revid": "1226", "url": "https://it.wikipedia.org/wiki?curid=2197528", "title": "Visitors (personaggi)", "text": ""}
{"id": "2197531", "revid": "339392", "url": "https://it.wikipedia.org/wiki?curid=2197531", "title": "FITARCO", "text": ""}
{"id": "2197532", "revid": "149485", "url": "https://it.wikipedia.org/wiki?curid=2197532", "title": "Circolo Canottieri Aniene", "text": "Il Circolo Canottieri Aniene \u00e8 una societ\u00e0 polisportiva di Roma.\nStoria.\nFondato nel 1892 da Alessandro Morani e dai fratelli Fasoli, \u00e8 diventato tra le due guerre un punto di riferimento per il canottaggio nazionale, fornendo alla spedizione italiana per le Olimpiadi 1932 a Los Angeles i futuri medagliati Antonio Ghiardello, Giliante D'Este, Francesco Cossu e Antonio Provenzani.\nNegli anni cinquanta il circolo inizi\u00f2 i lavori per l'attuale sede presso l'Acqua Acetosa, dando impulso anche ad altre discipline sportive quali nuoto, tennis, canoa e calcio a 5.\nIl Circolo Canottieri Aniene \u00e8 stata una delle societ\u00e0 pioniere nel calcio a 5: la squadra ha partecipato al primo campionato italiano di calcio a 5 e ha vinto le prime due edizioni della Coppa Italia nel 1986 e 1987.\nDa 1997 al 2017 ne \u00e8 stato presidente Giovanni Malag\u00f2; il 27 marzo 2017 \u00e8 stato sostituito da Massimo Fabbricini (capo ufficio stampa del CONI e fratello del segretario generale Roberto), mentre Malag\u00f2 \u00e8 diventato presidente onorario.\nDiscriminazione basata sul sesso.\nIn base allo statuto del circolo (Art.4) solo le persone di sesso maschile possono diventare Soci Effettivi. Nello stesso articolo vengono definiti i Soci per Meriti Sportivi, che possono essere di entrambi i sessi, ma all'Art.6 viene precisato che solo i Soci per Meriti Sportivi di sesso maschile possono in certe circostanze acquisire gli stessi diritti dei Soci Effettivi.\nSoci.\nI pi\u00f9 importanti soci del circolo Canottieri Aniene divisi per categorie:"}
{"id": "2197539", "revid": "66387", "url": "https://it.wikipedia.org/wiki?curid=2197539", "title": "Acquaplaning", "text": ""}
{"id": "2197540", "revid": "338769", "url": "https://it.wikipedia.org/wiki?curid=2197540", "title": "Canottieri Aniene", "text": ""}
{"id": "2197541", "revid": "338769", "url": "https://it.wikipedia.org/wiki?curid=2197541", "title": "Circolo Canottieri Aniene 1892", "text": ""}
{"id": "2197554", "revid": "74801", "url": "https://it.wikipedia.org/wiki?curid=2197554", "title": "Holborn", "text": "Holborn () \u00e8 un'area della Central London ma \u00e8 anche il nome di una strada principale orientata secondo la direzione est-ovest che da \"St Giles's High Street\" va a \"Gray's Inn Road\" lambendo i confini della City of Westminster, il London Borough of Camden e la City of London.\nStoria.\nLa prima menzione dell'area si trova in un documento dell'Abbazia di Westminster di Edgar d'Inghilterra, datato 959. Questo parla dell'\"antica chiesa di legno di St Andrew\" (\"St Andrew, Holborn\"). Essa era un tempo al di fuori della giurisdizione della City e parte dell'\"Ossulstone Hundred\" nel Middlesex. Nel XII secolo, \"St Andrew's\" veniva descritta come sita sulla strada \n\"Holburnestrate\" (Holborn Street)\nIl nome \"Holborn\" pu\u00f2 essere derivato dal medio inglese \"hol\" per \"hollow\" (vuoto) e \"bourne\" (ruscello), un torrente, riferito al fiume \"Fleet\" che qui scorreva fino ad alcuni secoli addietro ed ora scorre interrato sotto la citt\u00e0 di Londra Lo storico del XVI secolo John Stow attribuiva il nome al \"Old Bourne\" (\"vecchio torrente\"), un minuscolo torrentello che si immetteva nel \"Fleet\" ad \"Holborn Bridge\", una struttura persa quando il fiume Fleet venne interrato nel 1732. Il corso esatto del fiume non \u00e8 noto ma secondo Stow esso iniziava da una delle diverse sorgenti esistenti vicino \"Holborn Bar\", l'antica porta doganale della City posta alla sommit\u00e0 di \"Holborn Hill\" Altri storici, comunque, dubitano che il pendio della collina potesse ospitare un tale corso d'acqua.\nI confini originari furono quelli della City of London dal 1223, quando la giurisdizione della City venne estesa al di l\u00e0 delle Mura di Londra, a Newgate nei suburbi dell'area fino al 1994 quando i confini vennero estesi a \"Chancery Lane\". Nel 1394 venne creato il rione di \"Farringdon Without\" ma soltanto l'area a sud di Holborn pass\u00f2 sotto la sua giurisdizione Il \"Distretto di Holborn\" venne creato nel 1855 e venne inglobato nel 1900 dal Borgo metropolitano di Holborn che fu poi abolito nel 1965 quando la sua area venne annessa al Borgo londinese di Camden.\nNel XVIII secolo, a Holborn si trovava il famoso bordello per omosessuali detto \"Mother Clap\" sito in quello che \u00e8 oggi \"High Holborn\". Il quartiere di Holborn era un vero e proprio centro di divertimento con sale per spettacoli e 22 locande o taverne ivi ubicate intorno al 1860. Nel 1857 venne costruito il teatro \"Holborn Empire\", originariamente chiamato \"Weston's Music Hall\", rimasto aperto fino al 1960, quando venne demolito per i danni strutturali causategli dal the Blitz. Il teatro proiett\u00f2 il primo film lungometraggio nel 1914, dal titolo \"The World, the Flesh and the Devil\", un film di 50 minuti dal contenuto drammatico.\nCharles Dickens prese residenza al \"Furnivall's Inn\", ubicato nel luogo in cui oggi si trova il palazzo della \"Prudential plc\". Dickens inquadr\u00f2 anche il suo personaggio \"Pip\", nel romanzo \"Great Expectations\", nel residence \"Barnard's Inn\" posto di fronte al \"Gresham College\". Nel quartiere di Holborn sono ubicate anche tre delle Inns of Court e \"Gray's Inn\" \u00e8 una di queste assieme a \"Lincoln's Inn\". Questo dimostra il collegamento dell'area con la professione legale sin dall'epoca medioevale."}
{"id": "2197565", "revid": "767487", "url": "https://it.wikipedia.org/wiki?curid=2197565", "title": "K\u00e1rolyfalva", "text": "K\u00e1rolyfalva \u00e8 un comune dell'Ungheria di 319 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n a 85 km dal capoluogo Miskolc"}
{"id": "2197575", "revid": "1766026", "url": "https://it.wikipedia.org/wiki?curid=2197575", "title": "Oratori attici", "text": "Si chiamano tradizionalmente oratori attici i grandi oratori o logografi, del V e del IV secolo a.C. elencati in modo differente a seconda degli autori. Si tratta generalmente di dieci nomi, elencati nel \"Canone alessandrino\" di Aristofane di Bisanzio e Aristarco di Samotracia.\nStoria.\nAndando indietro nel tempo, gi\u00e0 al tempo di Omero (VIII-IX secolo a.C.), l'arte oratoria era molto apprezzata nella Grecia antica. Nell'\"Iliade\", il guerriero Achille \u00e8 descritto come \"un oratore di parole\" e \"uno che agisce con parole e con fatti\".\nFino al V secolo a.C., tuttavia, l'oratoria non veniva insegnata espressamente. Infatti, alla met\u00e0 di quel secolo l'oratore siciliano Corace insieme al suo alunno Tisia, cominciarono lo studio formale della retorica. Nel 427 a.C. un altro greco di Sicilia, Gorgia, giunto ad Atene come membro di un'ambasciata inviata ad Atene dagli abitanti di Leontini con l'incarico di chiederne la protezione contro Siracusa, ebbe un successo strepitoso rivelandosi insuperabile nell'arte oratoria. L'approccio intellettuale di Gorgia all'arte oratoria, con idee, forme di espressione e metodi di argomentazione nuovi, fu continuato da Isocrate, un retore del IV secolo a.C. Alla fine l'arte oratoria divenne l'oggetto centrale degli studi nel sistema di istruzione greco.\nAgli oratori attici si ispir\u00f2 pi\u00f9 tardi il movimento retorico-stilistico dell'Atticismo, i cui seguaci privilegiavano uno stile semplice, anzich\u00e9 ricercato."}
{"id": "2197577", "revid": "92529836", "url": "https://it.wikipedia.org/wiki?curid=2197577", "title": "Share Your Love with Me", "text": "Share Your Love with Me \u00e8 una canzone scritta da Alfred Braggs e Don Robey. Fu originariamente registrata dal cantante blues Bobby \"Blue\" Bland per l'album del 1963 \"Call on Me\". La sua versione raggiunse la posizione numero 42 della \"Billboard Hot 100\" e la quinta della classifica \"Hot Rhythm &amp; Blues Singles\".\nAretha Franklin registr\u00f2 nel 1969 la versione di maggior successo del brano per l'album \"This Girl's In Love with You\", pubblicato l'anno successivo. La sua cover di \"Share Your Love with Me\" rimase per cinque settimane in vetta alla classifica \"Hot Rhythm &amp; Blues Singles\", e riusc\u00ec a raggiungere la tredicesima posizione della \"Billboard Hot 100\".\nKenny Rogers ne registr\u00f2 una cover nell'album \"Share Your Love\" del 1981. La sua versione raggiunse la posizione 14 della Billboard Hot 100 e la 5 della \"Hot County Singles\". La versione di Rogers raggiunse anche la vetta della classifica Adult Contemporary Singles.\nAltre versioni del brano sono state registrate da Johnny Adams, The Band, Freddy Fender, Charlie Rich, Phoebe Snow, e Susan Tedeschi"}
{"id": "2197579", "revid": "1632387", "url": "https://it.wikipedia.org/wiki?curid=2197579", "title": "Pochi inutili nascondigli", "text": "Pochi inutili nascondigli \u00e8 una raccolta di sette racconti di Giorgio Faletti, pubblicata nel 2008 per la Baldini Castoldi Dalai.\nI racconti.\nI titoli dei racconti sono:\n\"Una gomma e una matita\".\nMarco Barison \u00e8 un giovane fumettista dotato di un enorme talento, che si ritrova in Grecia in vacanza insieme alla sua nuova amante Yohanna con la quale intende rifarsi una vita. Un giorno, nella sua residenza sulla scogliera, ritrova una gomma e una matita, e le usa per disegnare, come fa sempre, il panorama fuori dalla sua nuova casa; disegna per\u00f2 male il gabbiano e cancella quindi il disegno, ma quando riguarda il gabbiano, scopre non solo che \u00e8 morto, ma che gli manca la testa, e sul disegno si forma una leggera macchia rossa sangue. A quel punto, una voce gli rimbomba nella sua testa, a ripetergli \"I tuoi occhi\": queste sono in realt\u00e0 le parole che Marco stesso aveva riferito a sua moglie Ivana, prima che ella lo lasciasse poi con Greg Martin, amico e datore di lavoro di Marco, e gli rubasse tutto il suo patrimonio, motivo per cui il giovane aveva deciso di scappare in Grecia prima di essere completamente rovinato. Ben presto, il fumettista si lascia possedere dal senso di vendetta e, una volta tornato a casa a Milano, inizia a vendicarsi di Ivana divertendosi alle sue spalle, facendole sparire la borsa, la macchina, il patrimonio e persino la casa.\nQuando Ivana viene a sapere del ritorno di Marco, ella gli viene incontro raggiungendolo nella casa della di lui sorella Martina e gli propone una notte insieme come speranza di farsi perdonare. Marco accetta di fare l'amore con lei, ma una volta finito l'amplesso amoroso, approfitta del fatto che la sua ex-moglie dorme ancora e decide di disegnarla per poi ucciderla cancellandole in ordine gli occhi, la bocca, una mano e infine il cuore. Passa quindi da Greg, colui che era stato il suo migliore amico, e uccide anche lui colpendolo alla testa con una statuetta maya, per poi sposare il cadavere che, durante l'autopsia, verr\u00e0 cancellato dalla gomma e dalla matita di Marco. Grazie a una testimonianza della sorella Martina, per\u00f2, la polizia riesce a rintracciare Marco e a raggiungerlo a casa sua, e allora Marco decide di suicidarsi usando un'ultima volta la gomma e la matita, decapitandosi da solo."}
{"id": "2197582", "revid": "599013", "url": "https://it.wikipedia.org/wiki?curid=2197582", "title": "Ovv", "text": "industria\nOVV S.p.A."}
{"id": "2197594", "revid": "130040", "url": "https://it.wikipedia.org/wiki?curid=2197594", "title": "Guglielmo I Clito", "text": ""}
{"id": "2197606", "revid": "486946", "url": "https://it.wikipedia.org/wiki?curid=2197606", "title": "Poltergust 3000", "text": ""}
{"id": "2197618", "revid": "848247", "url": "https://it.wikipedia.org/wiki?curid=2197618", "title": "Shoreditch", "text": "Shoreditch \u00e8 un quartiere dell'East End di Londra, facente parte del borgo londinese di Hackney. Si trova immediatamente a nord della \"City\", a 3,8\u00a0km a nord di Charing Cross.\nOrigine del nome.\nL'etimologia di \"Shoreditch\" \u00e8 molto dibattuta. Un'antica tradizione mette in relazione il nome della zona con Jane Shore, l'amante del re Edoardo IV, che secondo un'antica ballata mor\u00ec in un fosso della zona. In ogni caso, poich\u00e9 il sito \u00e8 riportato come \"Soersditch\", anche prima di questo fatto, la pi\u00f9 plausibile etimologia \u00e8 da \"Sewer Ditch\" (fogna), in riferimento al fatto che in tempi remoti vi era un collettore che drenava acqua da un vicino acquitrino. Possibile anche il riferimento alla sorgente del fiume \"Walbrook\" che scorreva nell'area di \"Curtain Road\".\nLa leggendaria associazione del nome di Jane Shore con l'area \u00e8 stata ipotizzata da un dipinto che raffigura la signora china su un fossato, presente nella \"Haggerston Branch Library\", situata nel quartiere.\nStoria.\nOrigini.\nOra parte della citt\u00e0 interna, Shoreditch era un tempo un sobborgo posto fuori della City of London, costruito intorno alla \"St Leonard's Church,\" all'incrocio di \"Shoreditch High Street\" e \"Kingsland Road\" con \"Old Street\" e \"Hackney Road\".\n\"Shoreditch High Street\" e \"Kingsland road\" costituiscono un breve tratto della antica strada romana \"Ermine Street\" e della moderna A10. Quest'ultima, nota anche come \"Old North Road\", era la pi\u00f9 importante strada percorsa dalle carrozze dirette verso nord, che uscivano dalla City attraverso Bishopsgate. La direzione est-ovest di \"Old Street\"-\"Hackney Road\" era probabilmente una strada romana che collegava Silchester con Colchester, passando all'esterno della City of London."}
{"id": "2197619", "revid": "124123", "url": "https://it.wikipedia.org/wiki?curid=2197619", "title": "Ernesto Lugaro", "text": "Biografia.\nCompiuti gli studi medici all'Universit\u00e0 di Palermo, inizi\u00f2 l'attivit\u00e0 presso la clinica psichiatrica di Palermo diretta allora da Eugenio Tanzi. Nel 1895 segu\u00ec Tanzi, trasferitosi all'ospedale psichiatrico di San Salvi di Firenze.\nRedattore, fin dalla fondazione, della \"Rivista di patologia nervosa e mentale\", svolse la sua attivit\u00e0 scientifica e didattica nelle universit\u00e0 di Sassari, Messina, Modena e Torino. In quest'ultima, ottenne nel 1911 la cattedra di clinica psichiatrica, succedendo cos\u00ec a Cesare Lombroso, ed ebbe come studente Gastone Canziani."}
{"id": "2197621", "revid": "767487", "url": "https://it.wikipedia.org/wiki?curid=2197621", "title": "Bobby Bland", "text": "Biografia.\nBobby \u201cBlue\u201d Bland comincia la propria carriera come membro del gruppo The Beale Streeters. Spesso ci si riferisce a lui con lo pseudonimo de \"Il leone del blues\". Insieme ad artisti come Sam Cooke, Ray Charles, e Junior Parker, Bland ha contribuito a sviluppare un sound che univa la musica gospel con il blues e il R&amp;B.\nBobby Bland \u00e8 stato inserito nella Blues Hall of Fame nel 1981, e nella Rock &amp; Roll Hall of Fame nel 1992, e ha ricevuto un Grammy Award alla carriera nel 1997.\nDal 1957 al 1963 tre suoi singoli raggiunsero la vetta della \"Billboard R&amp;B Chart\": \"Farther Up the Road\" (1957), \"I Pity the Fool\" (1961) e \"That's The Way Love Is\" (1963). Fra gli altri suoi successi si ricordano \"Share Your Love with Me\", portata al successo da Aretha Franklin, e \"Turn On Your Love Light\", registrata in seguito anche da Van Morrison."}
{"id": "2197631", "revid": "1632387", "url": "https://it.wikipedia.org/wiki?curid=2197631", "title": "Piri\u00e1polis", "text": " \nPiri\u00e1polis \u00e8 una cittadina balneare dell'Uruguay di circa 10.000 abitanti, fondata dall'italo-uruguayano Francesco Piria.\nStoria.\nPiri\u00e1polis fu fondata nel 1893 da Francesco Piria, prendendo come modello Diano Marina sulla Riviera ligure.\nLa localit\u00e0 subito divenne una zona balneare di successo per gli abitanti di Montevideo. L'imprenditore Piria costru\u00ec anche una ferrovia a scartamento ridotto per collegare la capitale con la cittadina appena creata con il suo nome.\nVi eresse negli anni venti un monumentale albergo, battezzato \"Hotel de los Argentinos\", che era all'avanguardia nel turismo mondiale dell'epoca.\nAlla sua morte la cittadina le lotte fra gli eredi ne danneggiarono lo sviluppo, e nei decenni successivi la cittadina di Punta del Este fin\u00ec per sostituire Piri\u00e1polis come meta turistico-balneare preferita dagli uruguayani.\nCaratteristiche.\nPiri\u00e1polis si trova sulla costa atlantica dell'Uruguay a circa 100\u00a0km ad est di Montevideo e gode di un clima quasi mediterraneo.\nLa cittadina \u00e8 centrata intorno al lungomare detto \"Rambla\" ed al monumentale \"Albergo degli Argentini\" (con capienza per 1.200 ospiti).\nAlle spalle vi sono colline che ricordano la Riviera ligure e che possono essere raggiunte con una seggiovia panoramica.\nUna delle maggiori attrazioni turistiche \u00e8 la casa di Francesco Piria, a forma di castello rinascimentale.\nNegli anni settanta Piri\u00e1polis fu riscoperta dal jet-set, e vi si sono rifugiati per molti anni alcuni artisti come Ringo Starr (il batterista dei Beatles).\nCollegamenti esterni.\nFrancesco Piria, un pioniere italo-uruguayano che costru\u00ec la propria citt\u00e0 "}
{"id": "2197635", "revid": "56620", "url": "https://it.wikipedia.org/wiki?curid=2197635", "title": "Lauzi", "text": "Lauzi \u00e8 un cognome italiano che pu\u00f2 riferirsi a:"}
{"id": "2197636", "revid": "486946", "url": "https://it.wikipedia.org/wiki?curid=2197636", "title": "Marina reale inglese", "text": ""}
{"id": "2197637", "revid": "550776", "url": "https://it.wikipedia.org/wiki?curid=2197637", "title": "Canone alessandrino", "text": "Canone alessandrino, o Canone di Alessandria, \u00e8 il nome dato a un elenco di scrittori greci che i grammatici alessandrini consideravano come i modelli dei vari generi letterari.\nStoria.\nQuesto elenco fu compilato ad Alessandria nel III secolo a.C. dai grammatici Aristofane di Bisanzio e Aristarco di Samotracia, con l'obiettivo di selezionare gli autori greci pi\u00f9 notevoli per la purezza della lingua in un'epoca in cui, secondo i grammatici alessandrini, la lingua greca era minacciata.&lt;br&gt; \nNei fatti, il Canone alessandrino ha favorito la conservazione dei testi degli autori in esso contenuti (i \"classici\"); ma, per un effetto perverso, ha favorito anche l'oblio degli autori che non vi erano contenuti, i \"minori\", che avrebbero, tuttavia, avuto grande importanza per noi. In effetti, il Canone ebbe una grande influenza nell'apprendimento del greco antico, tanto, ad esempio, che ancora in epoca bizantina i giovani ellenisti, apprendevano i fondamenti dell'arte oratoria dai discorsi degli \"oratori attici\" elencati nel Canone. \nIl Canone alessandrino era costituito nel seguente modo:\nPoeti tragici.\nIn alcuni elenchi della Pleiade, i nomi degli ultimi due drammaturghi sono sostituiti da quelli di Dionisiade di Mallo e Eufronio di Chersoneso."}
{"id": "2197638", "revid": "163270", "url": "https://it.wikipedia.org/wiki?curid=2197638", "title": "Mario Gromo", "text": "Biografia.\nNel 1918 part\u00ec in guerra come volontario nel corpo degli alpini. Trasferitosi a Torino per frequentare l'universit\u00e0, consegu\u00ec la laurea in legge nel 1922 ed esercit\u00f2 per breve tempo l'avvocatura. Approd\u00f2 infine al mondo della letteratura, fond\u00f2 nel 1922, insieme a Giacomo Debenedetti e Sergio Solmi, la rivista \"Primo Tempo\". Negli anni successivi avvi\u00f2 una collaborazione ad una delle riviste di Pietro Gobetti, \"Il Baretti\", e pubblic\u00f2 il suo primo libro, il romanzo breve \"Costazzurra\" (Torino 1926), espressione di una generazione.\nNel 1927 diede inizio alla Casa Editrice Fratelli Ribet, che nella collana \"Scrittori contemporanei\" pubblic\u00f2 i testi pi\u00f9 significativi della letteratura italiana di quel periodo, ospitando autori del Novecento come Corrado Alvaro, Ugo Betti, Guido Piovene, Giani Stuparich. Collabor\u00f2 a riviste letterarie come \"Solaria\" e \"La Gazzetta del popolo\"; scrisse: \"Costazzurra\", \"Guida Sentimentale\" che ebbe nel '29 il premio Fiera Letteraria, e altri libri di racconti di viaggio, tra i quali \"Taccuino Giapponese\". Fu inoltre uno dei massimi rappresentanti della critica cinematografica, della quale cur\u00f2 una rubrica sul quotidiano di Torino \"La Stampa\". Fu presidente per 5 volte della giuria del Festival di Venezia .\nNel testamento dispose che la sua casa di corso Lanza a Torino fosse assegnata per cinque anni ad uno scrittore piemontese.\nRiconoscimenti.\nA lui \u00e8 dedicata la Biblioteca Internazionale di Cinema e Fotografia di Torino, ospitata dal Museo Nazionale del Cinema."}
{"id": "2197649", "revid": "599013", "url": "https://it.wikipedia.org/wiki?curid=2197649", "title": "Gzk", "text": ""}
{"id": "2197656", "revid": "122904980", "url": "https://it.wikipedia.org/wiki?curid=2197656", "title": "Mercedes 8/11 PS", "text": "La Mercedes 8/11 PS (vedi foto) \u00e8 una autovettura prodotta dal 1902 al 1903 dalla Casa automobilistica tedesca Daimler Motoren Gesellschaft per il suo neonato marchio Mercedes.\nStoria e caratteristiche.\nLa \"8/11 PS\" \u00e8 stata lanciata per sostituire la vecchia Daimler Phoenix-Wagen, ultima autovettura a portare il glorioso marchio della Daimler Motoren Gesellschaft. La \"8/11 PS\" si inser\u00ec quindi nella fascia media di mercato. Costruita su un telaio in lamiera d'acciaio stampata con sezione ad U, essa condivideva la stessa soluzione telaistica sia con la sua antenata che con la contemporanea 12/16 PS. Il motore montato era un 4 cilindri in linea alimentato ovviamente a carburatore, della cilindrata di 1760 cm\u00b3, in grado di erogare una potenza massima di 8 CV. La distribuzione era a valvole laterali.&lt;br&gt;\nL'impianto frenante della \"8/11 PS\" prevedeva due dispositivi, uno che agisce sull'albero di trasmissione e l'altro che agisce sul retrotreno. Le sospensioni erano ad assale rigido sia anteriormente che posteriormente. Il cambio era a 4 marce con frizione a nastro.&lt;br&gt;\nLa produzione della \"8/11 PS\" dur\u00f2 circa un anno. Dopo la sua uscita di produzione si sarebbe dovuto attendere fino al 1910 per rivedere una nuova \"Mercedes\" di tale fascia di mercato, la 8/18 PS."}
{"id": "2197659", "revid": "287204", "url": "https://it.wikipedia.org/wiki?curid=2197659", "title": "Grotta dell'Orso (Trieste)", "text": "La grotta dell'Orso si trova in provincia di Trieste, a meno di un chilometro a nord/nord-ovest dall'abitato della frazione di Gabrovizza, sul Carso triestino, ed \u00e8 identificata dal numero 7 nel catasto grotte della Venezia Giulia.\nConformazione.\nLa grotta si presenta con un ampio ingresso che si apre sul fondo di una dolina. Ha uno sviluppo totale di circa 175 metri, con un andamento suddiviso in tre tronconi rispettivamente di 50, 90 e 30 metri circa. \u00c8 caratterizzata da un'ampia volta, ha una larghezza massima di poco superiore ai 20 metri ed un profondit\u00e0 massima di 39 metri dal piano di campagna.\nStoria.\nPer la sua conformazione, la caverna rappresentava un rifugio ideale sia per gli uomini che per gli animali preistorici. La parte iniziale della caverna \u00e8 stata abitata dall'uomo neolitico, e sono state rinvenute sia opere murarie che resti e manufatti di vario genere.\nGli animali prediligevano invece la parte finale della grotta, quella pi\u00f9 lontana dall'ingresso, e l\u00ec, nello strato pleistocenico, sono stati trovati resti fossili di pi\u00f9 di 23 specie di animali, tra cui lupo, volpe, leone, iena, ma in particolare quelli del poderoso Ursus spelaeus, al quale \u00e8 stata quindi intitolata la grotta. Una bella ricostruzione dell'orso delle caverne (Ursus spelaeus) si trova al Museo di storia naturale di Trieste.\nI primi scavi furono condotti alla fine del 1800 dal Marchesetti, dal Neumann e dal Weithofer, ed i reperti si trovano ai musei di Vienna e di Trieste. Gli ultimi scavi di cui si ha notizia risalgono alla met\u00e0 del 1900."}
{"id": "2197668", "revid": "1573940", "url": "https://it.wikipedia.org/wiki?curid=2197668", "title": "Bulweria bulwerii", "text": "Il petrello di Bulwer (Bulweria bulwerii ) \u00e8 un uccello marino della famiglia dei Procellariidi ampiamente diffuso negli oceani tropicali di tutto il mondo.\nDescrizione.\nDimensioni.\nMisura 26-29\u00a0cm di lunghezza, per un peso di 75-139\u00a0g; l'apertura alare \u00e8 di 63-73\u00a0cm.\nAspetto.\nIl petrello di Bulwer \u00e8 una specie di piccole dimensioni, caratterizzata da un piumaggio interamente nero con lunghe ali slanciate e una coda relativamente appuntita. Quando si sposta, vola a bassa altezza sul mare, radendo le onde. Negli adulti, le parti superiori variano dal nero-marrone fuligginoso al marrone, con una testa talvolta pi\u00f9 scura, un mento leggermente pi\u00f9 chiaro e delle fasce chiare sulle grandi e le medie copritrici alari che formano una linea chiara ben visibile sulla superficie superiore dell'ala, ma a malapena distinguibile quando il piumaggio \u00e8 usurato. Il becco \u00e8 nero, corto e relativamente largo, sormontato da narici tubulari che, come nella maggior parte dei Procellariidi, consentono di espellere il sale dall'acqua di mare ingerita. Gli occhi sono marrone scuro. Le zampe e i piedi palmati sono di colore grigio rosato, talvolta con le estremit\u00e0 delle dita pi\u00f9 scure. Il maschio e la femmina sono identici. I giovani sono abbastanza simili agli adulti, ma le loro copritrici secondarie sulla superficie inferiore delle ali sono bordate di grigio-argento, formando una fascia chiara distinta. Quando vola, questo uccello tiene la testa leggermente sollevata, alla maniera dei piccioni.\nVoce.\nSecondo alcuni specialisti, il petrello di Bulwer avrebbe un repertorio costituito da 2 o 3 tipi di grido. Il primo, chiamato anche \u00abgrido ripetuto\u00bb, \u00e8 una serie di \"woof\" riprodotti al ritmo di una nota al secondo che possono durare anche diversi minuti. Il duetto o \u00abdoppia nota\u00bb viene emesso da terra, mai in volo, e viene emesso a una velocit\u00e0 maggiore dalle femmine rispetto ai maschi. Secondo alcuni autori, non vi sarebbe nessun tipo di dimorfismo sessuale nelle vocalizzazioni.\nBiologia.\nIl petrello di Bulwer \u00e8 assente dalla sua area di nidificazione tra la fine di settembre e il mese di marzo. Dopo la stagione riproduttiva, questi uccelli si disperdono in alto mare; nell'Atlantico, \u00e8 possibile incontrarli dalla Mauritania fino al golfo di Guinea. Alcuni esemplari erratici si spingono a nord fino alla Spagna, alla Gran Bretagna e all'Irlanda. In condizioni atmosferiche moderate, i petrelli di Bulwer volano a zig-zag, ad un'altezza molto bassa sopra le onde. In questo caso, alternano brevi periodi di planata a qualche battito d'ala. Durante i periodi di tempesta o quando il vento \u00e8 molto forte, planano di pi\u00f9 e battono le ali meno frequentemente. Il monitoraggio satellitare ha dimostrato che gli uccelli delle Canarie che viaggiano verso sud percorrono pi\u00f9 di 1200 km in quattro giorni, un periodo di tempo significativamente inferiore rispetto a quello che occorre alle berte grigie per effettuare lo stesso percorso.\nAlimentazione.\nIl petrello di Bulwer si nutre principalmente di piccoli pesci e calamari, nonch\u00e9, con una percentuale inferiore, di crostacei e di alobati. Alle Hawaii, non \u00e8 noto con esattezza se questi insetti vengano catturati deliberatamente o accidentalmente. Presso gli esemplari presenti nelle acque di queste isole il regime alimentare \u00e8 risultato essere costituito per il 71% da pesci, il 22% da calamari, il 4% da crostacei e il 3% da altro. Per gli esemplari che vivono in altre localit\u00e0 le informazioni sono pi\u00f9 scarse: alle Azzorre, la dieta \u00e8 quasi simile e la cattura delle prede viene effettuata dopo un'immersione che va da 2 a 4 metri di profondit\u00e0.\nRiproduzione.\nNella maggior parte dei siti, la riproduzione ha inizio nel mese di aprile e nel mese di maggio. Il maschio e la femmina trascorrono un periodo di \u00abesodo\u00bb in alto mare della durata di circa 28 giorni, prima di procedere alla deposizione. Il picco massimo della deposizione viene raggiunto alla fine di maggio e durante il mese di giugno. Tuttavia, le colonie di Capo Verde arrivano ai siti di nidificazione gi\u00e0 entro la fine di dicembre. Per quanto riguarda le altre regioni, l'insediamento nelle colonie ha luogo in agosto alle Marchesi, in dicembre nell'oceano Indiano e in settembre in Giappone. A Round Island, la riproduzione pu\u00f2 avere luogo in ogni mese dell'anno. Fino al 22% degli adulti \u00e8 in grado di saltare un anno di riproduzione se le risorse alimentari non sono sufficienti. Il petrello di Bulwer \u00e8 monogamo e stabilisce legami coniugali di lunga durata. Tuttavia, a Madeira, la fedelt\u00e0 al sito di nidificazione e al \"partner\" non \u00e8 cos\u00ec elevata come quella di altri Procellariidi e ne consegue che tale caratteristica non \u00e8 cos\u00ec importante per il successo della nidiata. I petrelli di Bulwer sono uccelli coloniali e si associano spesso ad altre specie di uccelli marini come gli uccelli delle tempeste di Castro, le berte maggiori atlantiche (\"Calonectris borealis\") e le berte minori fosche (\"Puffinus assimilis\"). Questi uccelli nidificano in tane che a volte sono state abbandonate dagli uccelli delle tempeste, dentro crepacci o fessure o sotto detriti vegetali. Alle Azzorre, le tane hanno una profondit\u00e0 di 36 cm e sono situate a 0,9 metri di distanza tra loro. La covata \u00e8 costituita da un unico uovo bianco che pesa in media 22 grammi. Alle Marchesi, l'uovo \u00e8 di dimensioni pi\u00f9 modeste e viene covato per 44 o 45 giorni. Alla nascita, i pulcini presentano un piumino color grigio fumo o grigio-marrone e prendono il volo nel giro di 60 giorni, quando pesano tra 90 e 110 g. Raggiungono il peso massimo a 59 giorni. Il successo della riproduzione varia dal 63 al 97%, ma sale quando la coppia ha maggiore esperienza.\nDistribuzione e habitat.\nNell'oceano Atlantico orientale, il petrello di Bulwer nidifica dalle Azzorre fino all'arcipelago di Capo Verde. Nell'oceano Pacifico, si riproduce dalla Cina orientale e dalle isole Bonin, in direzione est, fino all'arcipelago delle Hawaii, alle isole della Fenice e alle isole Marchesi. Di recente si sono insediate nuove colonie a Round Island, al largo di Mauritius, nell'oceano Indiano. Al di fuori della stagione di nidificazione, questo uccello si disperde nelle acque tropicali e subtropicali di tutti gli oceani.\nIl petrello di Bulwer \u00e8 una specie marina prevalentemente pelagica. Trascorre gran parte dell'anno a grande distanza dalle coste e dal continente, tranne quando si raduna in colonie per riprodursi. In questo periodo, si insedia in piccole isole dove occupa una grande variet\u00e0 di \"habitat\" sterili costituiti da falesie, da blocchi di pietra e ghiaioni o, talvolta, da spiagge sabbiose.\nConservazione.\nSecondo \"Handbook of the Birds of the World\", questa specie non \u00e8 minacciata a livello globale: a Madeira nidificano tra le 8 e le 18.000 coppie. Non lontano da l\u00ec, \u00e8 possibile trovare un migliaio di coppie alle Canarie e alcune centinaia di famiglie nelle isole di Capo Verde. Alcune decine di uccelli hanno iniziato a nidificare recentemente vicino a Mauritius. Pi\u00f9 di 412.000 esemplari si riproducono a Nihoa, nell'arcipelago delle Hawaii. Alle Canarie, questi uccelli entrano in competizione con i grandi pescherecci e vengono predati in gran numero dai barbagianni comuni. Il loro nemico pi\u00f9 temuto \u00e8, tuttavia, il gabbiano reale. I petrelli di Bulwer sono una specie protetta in Europa."}
{"id": "2197672", "revid": "214780", "url": "https://it.wikipedia.org/wiki?curid=2197672", "title": "Soulvillians", "text": "Soulvillians \u00e8 un album collettivo realizzato nel 2006 dagli artisti legati a Soulville."}
{"id": "2197673", "revid": "12760", "url": "https://it.wikipedia.org/wiki?curid=2197673", "title": "Giuseppe Abanasia", "text": ""}
{"id": "2197682", "revid": "106908", "url": "https://it.wikipedia.org/wiki?curid=2197682", "title": "Monkee Bizniz Vol. 3", "text": "Monkee Bizniz Vol. 3 \u00e8 il quattordicesimo mixtape del rapper italiano Bassi Maestro, autoprodotto e pubblicato nel 2007."}
{"id": "2197691", "revid": "56620", "url": "https://it.wikipedia.org/wiki?curid=2197691", "title": "Uccello delle tempeste di Bulwer", "text": ""}
{"id": "2197699", "revid": "31886", "url": "https://it.wikipedia.org/wiki?curid=2197699", "title": "Cristoforo Bendazzi", "text": "Biografia.\nStudente del Liceo Torricelli di Faenza, sin dai giorni successivi all'8 settembre 1943 entr\u00f2 nella Resistenza armata con il nome di battaglia di \"Rino\", unendosi ad una delle prime esigue formazioni partigiane operanti in Romagna, il Gruppo Libero, trasformatosi nel 1944 nella ben pi\u00f9 numerosa e organizzata Brigata Garibaldi Romagnola operante nell'Appennino forlivese.\nSuccessivamente, a seguito del temporaneo disfacimento della formazione partigiana a causa di un pesante rastrellamento nazifascista, si un\u00ec nell'estate dello stesso anno alla neocostituita 28\u00aa Brigata GAP \"Mario Gordini\" operante nella pianura ravennate, divenendone comandante di battaglione e prendendo parte a molti scontri con i nazifascisti.\nA seguito dello sfondamento della Linea Gotica da parte delle forze alleate e della liberazione di Ravenna, la Brigata (rinominata 28\u00aa Brigata Garibaldi \"Mario Gordini\") pass\u00f2 alle dipendenze prima della 8\u00aa Armata alleata e successivamente, dall'inizio del 1945 fino alla fine della guerra, del neonato Gruppo di Combattimento \"Cremona\", con la nomina di Bendazzi a comandante della 6\u00aa Compagnia nelle ultime fasi della guerra.\nGli ultimi giorni del conflitto, giorni dopo la proclamazione della Liberazione, la 28\u00aa Brigata ancora combatteva nel Veneto, avanguardia delle forze avanzanti verso la liberazione di Venezia.\n\"Rino\" \u2013 come ricorda la motivazione della medaglia d'argento alla memoria -\nCos\u00ec descrive l'episodio Arrigo Boldrini nel suo \"Diario di Bulow\":\n\u00c8 l'ultimo caduto della Brigata, l'ultimo decorato al valor militare: la capitolazione delle forze nazifasciste sul territorio italiano avverr\u00e0 ufficialmente il 29 aprile, il giorno dopo la sua morte.\nAlla sua memoria \u00e8 stato intitolato il campo sportivo di Alfonsine."}
{"id": "2197702", "revid": "1609279", "url": "https://it.wikipedia.org/wiki?curid=2197702", "title": "Acronimo inverso", "text": "L'acronimo inverso \u00e8 una frase costruita ad arte in modo che le lettere o sillabe iniziali coincidano con quelle di una parola esistente, facendola somigliare a un vero acronimo.\nEsempi.\nFalse etimologie.\nSovente gli acronimi inversi vengono creati per dare spiegazione a sigle la cui etimologia non \u00e8 immediatamente chiara, e sono quindi esempi di paretimologia. Esempi di questi sono: IHS, falsamente interpretato come \"Iesus Hominum Salvator\", mentre si tratta dell'abbreviazione del nome di Ges\u00f9 scritto in greco: IH\u03a3[OY\u03a3]); SOS, segnale in alfabeto Morse di tre punti, tre linee, tre punti, che fu erroneamente associato a frasi come \"Save Our Souls\" o \"Save our Ship\"; e spa, interpretato talora come sigla di \"salus per aquam\" ma in realt\u00e0 derivante dal nome della citt\u00e0 termale di Spa in Belgio. In alcuni casi la nuova frase pu\u00f2 diventare ampiamente accettata e affiancarsi o sostituirsi al significato originale del termine. Ad esempio, Grande Raccordo Anulare \u00e8 la reinterpretazione del cognome dell'ingegnere Eugenio Gra che ne fu il progettista.\nUso educativo.\nGli acronimi inversi hanno la funzione di agevolare la memorizzazione di una sequenza di dati.\nUno dei casi pi\u00f9 famosi \u00e8 il \"Ma con gran pena le recano gi\u00f9\" usato per memorizzare l'ordine delle Alpi: Marittime, Cozie, Graie, Pennine, Lepontine, Retiche, Carniche, Noriche, Giulie.\nAbbiamo poi PECCETTUM, fantasiosa parola latina che serve a ricordare il nome delle nove Muse (Polimnia, Erato, Clio, Calliope, Euterpe, Talia, Tersicore, Urania, Melpomene).\nRo.Cor.Cor., Col.Tes.Tes, Gal.Ef.Fi, Fil.Eb, Tim.Tim.Tito sono degli acronimi che servono a memorizzare le lettere di Paolo di Tarso (Romani, Corinzi, Corinzi; Colossesi, Tessalonicesi, Tessalonicesi; Galati, Efesini, Filippesi; Filemone, Ebrei; Timoteo, Timoteo, Tito.\nRo.Go.Pa.G. \u00e8 un film del 1963 il cui titolo \u00e8 composto dalle iniziali dei quattro registi che ne diressero le quattro parti.\nUso umoristico.\nMolto spesso l'acronimo inverso viene usato a fini umoristici o satirici, rielaborando acronimi esistenti o ipotizzandone di nuovi, come per esempio:\nUso politico.\nNel Risorgimento era frequente vedere sui muri di Milano o Venezia la scritta \"Viva VERDI\". Se da un lato era un chiaro omaggio al grande maestro, dall'altro era una campagna a favore di Vittorio Emanuele, potendosi \"VERDI\" interpretare come \"Vittorio Emanuele Re D'Italia\"."}
{"id": "2197704", "revid": "124123", "url": "https://it.wikipedia.org/wiki?curid=2197704", "title": "Cadeguala", "text": "Biografia.\nCadeguala fu un valido guerriero, ed il primo Mapuche a saper usare con successo la cavalleria in battaglia.\nIn seguito alla sua elezione a toqui, Cadeguala inizi\u00f2 le operazioni contro gli spagnoli attaccando Angol, ed irrompendo in citt\u00e0 con l'aiuto di alcuni indiani che appiccarono il fuoco all'interno delle mura. L'arrivo del governatore Alonso de Sotomayor port\u00f2 ad un contrattacco degli spagnoli che erano fuggiti dalla cittadella, che riconquistarono la citt\u00e0. Arrabbiato per l'insuccesso Cadeguala inizi\u00f2 un assedio al forte spagnolo di Puren l'anno seguente, con 4000 guerrieri. Dopo aver respinto l'attacco di un gruppo di rinforzi guidati dal governatore Sotomayor e da 150 uomini, offr\u00ec alla guarnigione la scelta se ritirarsi o unirsi al suo esercito, opzione rifiutata da tutti tranne uno. In seguito sfid\u00f2 il comandante del forte, Alonso Garc\u00eda de Ram\u00f3n, ad un singolo duello per decidere il destino della fortezza. I due capi combatterono a cavallo, armati di lance, e Cadeguala mor\u00ec, ucciso dall'arma dell'avversario al primo affondo. Il suo esercito lev\u00f2 l'assedio ma, dopo aver eletto Guanoalca come nuovo toqui, torn\u00f2 per scacciare con successo gli spagnoli da Puren."}
{"id": "2197705", "revid": "122875655", "url": "https://it.wikipedia.org/wiki?curid=2197705", "title": "Mauro Tedeschini", "text": "Biografia.\nSi laurea in Giurisprudenza nel 1979, con una tesi sul diritto costituzionale, poi inizia la carriera giornalistica.\nDal 1980 al 1984 lavora al settimanale \u00abIl Mondo\u00bb di Rizzoli, raggiungendo la carica di capo servizio. Nel novembre 1984 passa alla sede milanese del quotidiano \u00abCorriere della Sera\u00bb, dove arriva a ricoprire la posizione di vice direttore della sezione economica.\nEsattamente un anno dopo viene assunto con la stessa mansione al \u00abResto del Carlino\u00bb il principale quotidiano di Bologna, dove rester\u00e0 sino alla promozione a vice direttore. Nel 1997 l'editore Attilio Monti decide di unificare le edizioni nazionali dei tre \nquotidiani da lui posseduti (\u00abResto del Carlino\u00bb \u00abNazione\u00bb e \u00abIl Giorno\u00bb) nel network \u00abQuotidiano Nazionale\u00bb ed affida a Tedeschini la direzione del \"Fascicolo nazionale\". \nDa settembre 1999 a luglio 2000 \u00e8 direttore del quotidiano economico, giuridico e politico \u00abItalia Oggi\u00bb e di \u00abClass Financial Network\u00bb, un canale televisivo d'informazione economico-finanziaria trasmesso dall'allora emittente satellitare italiana Stream TV, ad oggi ancora presente sul canale 505 di Sky.\n\u00c8 stato direttore della rivista automobilistica \u00abQuattroruote\u00bb per dieci anni (dal 5 luglio 2000 al 13 luglio 2010).\nDal 16 luglio 2011 al 19 aprile 2012 \u00e8 stato direttore responsabile della \u00abNazione\u00bb.\nDal 14 luglio 2012 al 31 ottobre 2016 ha diretto il quotidiano abruzzese \u00abil Centro\u00bb. \n\u00c8 stato anche presidente della \u00abFondazione Casa Natale Enzo Ferrari\u00bb da marzo 2003 a novembre 2013.\nNel 2017 ha fondato, insieme a Massimo Degli Esposti e Andrea Prandi, il magazine online \u00abVaielettrico\u00bb specializzato sul tema della mobilit\u00e0 sostenibile.\nOpere.\nOltre ad altri volumi, ha pubblicato:"}
{"id": "2197707", "revid": "1305772", "url": "https://it.wikipedia.org/wiki?curid=2197707", "title": "Equilibrium", "text": ""}
{"id": "2197708", "revid": "729019", "url": "https://it.wikipedia.org/wiki?curid=2197708", "title": "75/27 Mod. 1906", "text": "Il cannone da 75/27 Mod. 1906 fu un pezzo utilizzato dal Regio Esercito nella prima e nella seconda guerra mondiale. L'uso prevalente fu come artiglieria da campagna, anche se esistono esempi di utilizzo in funzione contraerei su installazioni di fortuna. Il pezzo, nonostante la notevole produzione, non fu mai considerato soddisfacente, tanto che gi\u00e0 nel 1911 fu messo allo studio un suo sostituto.\nLe origini.\nIl cannone da campagna standard per il Regio Esercito all'inizio del XX secolo era il 75A ad affusto rigido che era gi\u00e0 superato dai modelli successivi.\nConsiderando la situazione delle artiglierie europee, nel 1902 lo Stato Maggiore decise di adottare un cannone pari calibro con organi elastici per l'assorbimento del rinculo. Dopo una serie di sperimentazioni fu deciso di utilizzare il modello Krupp da 75\u00a0mm a tiro rapido, che quattro anni dopo fu omologato come \"cannone da 75/27\", a cui fu successivamente aggiunta l'indicazione \"Mod. 1906\" per distinguerlo dal 75/27 Mod. 1911. L'ordine iniziale, emesso nel 1907, prevedeva la fornitura da parte della Krupp di pezzi sufficienti ad armare 48 batterie (39 da campagna e 9 a cavallo) pi\u00f9 la fornitura di parti per la costruzione di pezzi sufficienti ad altre 68 batterie, da costruire presso gli arsenali di Torino e di Napoli, in totale all'inizio della prima guerra mondiale erano disponibili 1005 pezzi. La produzione fu interrotta nel 1912 in favore del 75/27 Mod. 1911 derivato dal 75 mm Deport, riprese negli stabilimenti dell'Ansaldo e dell'Armstrong-Pozzuoli durante la Grande Guerra.\nLa tecnica.\nIl pezzo era su un affusto ruotato, con ruote in legno a razze, che ne limitavano fortemente la possibilit\u00e0 di traino meccanico. Questa, per tutta la vita operativa del pezzo, rimase la maggiore pecca di un pezzo che, altrimenti, avrebbe potuto rappresentare una soluzione accettabile per le artiglierie di accompagnamento della fanteria. Per ovviare a questa limitazione, negli anni quaranta i pezzi destinati ad operare in Africa settentrionale furono dotati di ruote in elektron con pneumatici pieni \"celeflex\".\nLa canna era su due pezzi, anima e manicotto, collegata alla culla da due guide a zampa. La rigatura, progressiva nella prima serie prodotta, divenne elicoidale con passo di 30 calibri. L'otturatore era a cuneo a scorrimento orizzontale. Il percussore era spinto da una molla a spirale ed era posto in un apposito alloggiamento all'interno dell'otturatore.\nL'affusto era a coda unica a rinculo costante lungo. Sull'affusto inferiore era collegato un affustino o porta culla a cui, a sua volta era collegata la culla. All'affusto inferiore era collegato l'assale, che portava due ruote in legno a 12 razze con cerchione metallico ed i sedili per i serventi nel caso di traino animale. Superiormente era fissato lo scudo di protezione per i serventi, formato da due elementi (dei quali il superiore ripiegabile) in acciaio dello spessore di 4\u00a0mm. Sull'affusto erano presenti i congegni frenanti ed era fissato un vomere per l'ancoraggio al terreno.\nLa culla, collegata all'affustino, tramite un perno per l'orientamento in brandeggio, era formata da una cassa di lamiera a sezione quadrata con superiormente le lisce per lo scorrimento della bocca da fuoco. All'interno della culla erano fissati il freno di sparo idraulico ed il recuperatore a 4 molle. Tra l'affusto inferiore e l'affustino era inserito il meccanismo di direzione, che veniva operato tramite un volantino che agiva su una chiocciola.\nI congegni di mira potevano essere o diretti (cannocchiale panoramico 75/27) o indiretti (alzo 75/27 Mod. 06). Erano inoltre previsti direttamente sul pezzo un mirino ed una tacca di mira saldati direttamente alla volata ed alla culatta.\nIl traino avveniva tramite un tiro di 3 pariglie di cavalli, agganciando il pezzo ad un avantreno con cassone da 32 cartocci-proietti; altrimenti il pezzo poteva essere trasportato sul cassone di un camion pesante Lancia munito di verricello. In montagna il pezzo poteva essere scomposto in due carichi per il traino animale, uno comprendente bocca da fuoco e scudo (760\u00a0kg) e l'altro comprendente affusto e culla (500\u00a0kg).\nL'impiego.\nGuerra italo-turca e prima guerra mondiale.\nIl primo impiego del pezzo avvenne in occasione della guerra italo-turca, in particolare \u00e8 citata la presenza di questi cannoni a Tripoli in occasione della battaglia di Sciara Sciat, comunque non viene citato nessun rapporto sull'operativit\u00e0 di queste artiglierie.\nAllo scoppio della prima guerra mondiale la produzione era stata interrotta, essendo gi\u00e0 in corso la sostituzione del pezzo con il \"75/27 Mod. 1911\", tuttavia, avendo constatato le gravi mancanze in termini di artiglierie, la produzione venne ripresa nel 1916 da parte dell'Ansaldo Armstrong (Pozzuoli), che allest\u00ec altre 2400 bocche da fuoco, terminando la produzione nel 1919. Nel corso della guerra furono effettuati tentativi, che tuttavia non portarono a soluzioni pratiche, per adattare i pezzi al traino meccanico, data la scarsit\u00e0 dei cavalli disponibili per gli usi dell'esercito. Nel corso della ritirata di Caporetto un certo numero di pezzi, data l'incapacit\u00e0 di muoversi, fu persa e catturata dagli austriaci, 78 di questi furono recuperati dopo Vittorio Veneto. Nel 1918 erano ancora disponibili 1451 pezzi, in previsione dell'offensiva finale, furono approntati due reggimenti su \"75/27 Mod. 1906\" autocarreggiati, cio\u00e8 con i pezzi trasportati sui pianali di autocarri e scaricati a terra prima del tiro. Il cannone si rivel\u00f2 un'arma robusta ed affidabile, confrontabile per caratteristiche balistiche con l'8\u00a0cm austriaco, tuttavia, nel 1917, con l'introduzione del 7,7 cm FK 16 tedesco, fu surclassato come gittata (la gittata del pezzo tedesco era di 10300 m).\nNel corso della guerra alcuni pezzi furono montati su basamenti di cemento con sottoaffusti in legno, per permettere un alzo abbastanza prossimo a 90\u00b0, impegnando cos\u00ec gli aerei nemici. In questi casi veniva utilizzata, oltre ai normali proiettili shrapnel, un'apposita granata con spoletta a tempo ed un nucleo interno in ghisa, caricata a tritolo.\nAll'inizio della guerra era previsto l'utilizzo di una carica di lancio unica, ma fu chiaro abbastanza presto dall'esperienza operativa che la carica di lancio utilizzata portava ad un logoramento eccessivo dell'anima della canna. e che la carica di lancio unica in ambiente montuoso dava al proiettile una traiettoria eccessivamente tesa. Per questo motivo gi\u00e0 nel 1915 fu inserita fra la granata e la carica una rosetta ritardante (non utilizzata per gli shrapnel), per aumentare la curvatura della traiettoria, a discapito della precisione del tiro. Dopo questa soluzione di ripiego furono prodotti proiettili nel cui bossolo(sempre collegato permanentemente col proiettile), invece della carica massima, potevano essere inserite o una carica normale o una carica ridotta. Con la carica normale la velocit\u00e0 alla bocca era ridotta a 460\u00a0m/s, la carica massima fu autorizzata unicamente per il tiro contraerei, mentre per il tiro terrestre era obbligatorio utilizzare la carica normale, che dava una gittata massima di 8000 m. La carica ridotta, con velocit\u00e0 alla bocca di 260\u00a0m/s, era utilizzata a discrezione del comando di batteria quando era necessario avere traiettorie fortemente curve. Successivamente alla fine della guerra furono prodotte munizioni con bossolo separato e carica di lancio variabile.\nPrima della guerra il \"7,5\u00a0cm Krupp\", quasi identico al pezzo italiano, era stato venduto, oltre che all'esercito tedesco, a Belgio, Paesi Bassi, Turchia, Svezia, Danimarca, Romania, Svizzera.\nL'impiego fra le due guerre mondiali.\nDopo la prima guerra mondiale il cannone venne progressivamente declassato a compiti di seconda linea, assegnato a compiti statici, alla GAF o a unit\u00e0 coloniali.\nPartecip\u00f2 alla campagna di rioccupazione della Libia ed alla Guerra civile spagnola (330 pezzi fra quelli ceduti ai nazionalisti e quelli del CTV) ed alla campagna di Etiopia.\nAlcuni pezzi furono ceduti all'Albania e 36 batterie alla Polonia che le impieg\u00f2 nella guerra del 1920 contro l'Unione Sovietica.\nI cannoni da 75\u00a0mm di calibro, nel periodo fra le due guerre, diventarono completamente obsoleti per l'uso come artiglieria da campagna, a causa della scarsa efficacia (dovuta al calibro limitato) delle granate sparate da essi, all'inizio della seconda guerra mondiale l'unica nazione che aveva ancora in linea artiglierie da campagna di tale calibro era l'Unione Sovietica, che aveva il cannone \"76,2 mm M1936\", utilizzato sia come artiglieria da campagna sia in funzione controcarri.\nL'impiego nella seconda guerra mondiale.\nI cannoni da \"75/27 Mod. 1906\" ancora in servizio all'inizio della seconda guerra mondiale erano circa 1.700, assegnati (insieme ai cannoni \"75/27 Mod. 1911\") alle divisioni di fanteria o autostrasportate (2 gruppi su 24 pezzi), motorizzate (16 pezzi) , corazzate (24 pezzi) e della milizia (2 gruppi). Questa distribuzione capillare port\u00f2 questo pezzo ad essere il pi\u00f9 impiegato, insieme al Modello 1911, dall'artiglieria del Regio Esercito nella seconda guerra mondiale: infatti sia l'obice da 75/18 nei modelli 34 e 35 che il cannone 75/32 modello 37 non entrarono in produzione che a guerra gi\u00e0 avanzata.\nI cannoni \"75/27 Mod. 1906\" furono utilizzati principalmente nel teatro nordafricano, considerando la loro robustezza e rusticit\u00e0, mentre i \"75/27 Mod. 1911\" furono utilizzati maggiormente sul fronte russo. Oltre che in Nord Africa questi cannoni furono utilizzati su tutti i fronti, tranne in AOI. Tuttavia i 75/27 in Africa furono sempre surclassati dai 25 libbre britannici, che li superavano sia in gittata sia in potenza della granata ed inoltre erano in grado di brandeggiare per 360\u00b0 senza cambiare posizione. Nonostante i pareri non sempre favorevoli a tale uso il cannone 75/27 spesso fu usato in Africa in capisaldi avanzati per azioni di fuoco a puntamento diretto contro carri, data la mancanza di armi controcarro maggiormente idonee. Per questo uso vennero introdotti in servizio proiettili a carica cava (EP ed EPS). Nel 1943 venne omologata una piattaforma circolare su cui poteva essere posto il pezzo per permettere un brandeggio a 360\u00b0 senza disinterrare i vomeri, questa piattaforma aveva un peso di 130\u00a0kg e richiedeva circa 2 min per la messa in batteria.\nQuesto cannone poteva impegnare formazioni di mezzi corazzati ad una distanza massima di circa 700 m, invece per impegnare il singolo mezzo era opportuno trattenere il tiro fino ad una distanza di 300\u2013400 m, quando il tempo di volo del proiettile si riduceva a circa 0,6 s.\nAncora nella seconda guerra mondiale il pezzo fu usato in funzione contraerei, su installazioni di circostanza, presumibilmente con scarsi risultati, anche se non ne esiste una documentazione precisa.\nIn Africa nel maggio 1941 erano disponibili 75 pezzi (di cui 6 ancora con ruote in legno), saliti a 263 nell'ottobre dello stesso anno, ma, dopo l'operazione Crusader, i pezzi erano nuovamente scesi a 96 (divisioni \"Trieste\", \"Giovani Fascisti\", \"Pistoia\", \"La Spezia\", \"Centauro\" e \"Raggruppamento sahariano \"Mannerini\"\"). Su tutti i fronti nell'aprile 1942 erano ancora disponibili 2106 pezzi fra Mod. 1906 e Mod. 1911, in gran parte trasferiti alla difesa statica (costiera e antisbarco). Oltre ai pezzi di produzione nazionale furono utilizzati 38 pezzi da 75 mm Mle 1905 TR di preda bellica belga (\"7,5\u00a0cm FK 235(b)\") e alcuni pezzi 7-veld di costruzione olandese (\"7,5\u00a0cm FK 243(h)\"), ceduti dai tedeschi. Dopo l'8 settembre 1943 i pezzi furono impiegati dall'Esercito Nazionale Repubblicano della RSI in parte (non se ne sa il numero esatto, ma certamente abbastanza elevato) riutilizzati dai tedeschi con la designazione \"7,5\u00a0cm FK 237(i)\".\nDerivati.\nDal Mod. 1906 furono ricavati un cannone per l'artiglieria a cavallo e due cannoni contraerei. Per l'artiglieria a cavallo fu sviluppato una apposita versione alleggerita denominata 75/27 Mod. 1912. Nel 1916 la Ansaldo, installando la bocca da fuoco e la slitta del Mod. 1906 su un affusto a candeliere, ottenne il 75/27 A.V. (Anti-Velivolo). L'anno successivo invece l'Arsenale Regio Esercito di Napoli (AREN), modificando pi\u00f9 pesantemente il pezzo, soprattutto negli organi elastici, mise in produzione il 75/27 C.K. (Commissione Krupp), anch'esso su affusto a candeliere. Entrambi i pezzi, seppur ormai obsoleti, furono impiegati durante la seconda guerra mondiale nella difesa del territorio metropolitano."}
{"id": "2197712", "revid": "19933", "url": "https://it.wikipedia.org/wiki?curid=2197712", "title": "Cadiguala", "text": ""}
{"id": "2197713", "revid": "104458", "url": "https://it.wikipedia.org/wiki?curid=2197713", "title": "Erik Seletto", "text": "Biografia.\nResidente a Breuil-Cervinia e tesserato per i Gruppi Sportivi Fiamme Gialle, era specialista delle prove veloci.\nStagioni 1993-1998.\nDebutt\u00f2 nel Circo bianco in occasione dei Mondiali juniores di Montecampione/Colere 1993, senza conseguire risultati di rilievo. Esord\u00ec in Coppa del Mondo il 25 febbraio 1995 nella discesa libera di Whistler, piazzandosi 60\u00ba; il 23 gennaio 1996 conquist\u00f2 il suo primo podio in Coppa Europa (3\u00ba nel supergigante di Altenmarkt-Zauchensee) e ottenne i primi punti nel massimo circuito internazionale il 5 febbraio successivo, quando arriv\u00f2 19\u00ba nel supergigante di Garmisch-Partenkirchen.\nIl 7 febbraio 1997 a La Thuile conquist\u00f2, in supergigante, la sua unica vittoria in Coppa Europa, mentre l'anno dopo partecip\u00f2 ai XVIII Giochi olimpici invernali - sua unica presenza olimpica - classificandosi 10\u00ba nella combinata.\nStagioni 1999-2004.\nOttenne il suo unico podio in Coppa del Mondo, nonch\u00e9 unico piazzamento tra i primi dieci, il 12 dicembre 1998, quando fu 3\u00ba nella discesa libera di Val-d'Is\u00e8re vinta da Lasse Kjus davanti all'altro italiano Luca Cattaneo. Nella stessa stagione esord\u00ec ai Campionati mondiali a Vail/Beaver Creek 1999, dove fu 13\u00ba nella discesa libera, mentre due anni dopo, nella rassegna iridata di Sankt Anton am Arlberg 2001, si classific\u00f2 17\u00ba nella discesa libera e 30\u00ba nel supergigante.\nIl 5 marzo 2002 sal\u00ec per l'ultima volta sul podio in Coppa Europa, a Tignes in discesa libera (3\u00ba); l'anno dopo ai Mondiali di Sankt Moritz 2003, sua ultima presenza iridata, si piazz\u00f2 26\u00ba nella discesa libera. Si ritir\u00f2 al termine della stagione 2003-2004; la sua ultima gara in Coppa del Mondo fu la discesa libera di Sankt Anton am Arlberg del 14 febbraio (28\u00ba) e la sua ultima gara in carriera fu il supergigante dei Campionati italiani 2004, disputato il 24 marzo a Caspoggio e chiuso da Seletto all'8\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante"}
{"id": "2197715", "revid": "767487", "url": "https://it.wikipedia.org/wiki?curid=2197715", "title": "Crookers Mixtape", "text": "Crookers Mixtape \u00e8 un mixtape dei Crookers, uscito nel 2007. L'album \u00e8 stato allegato al numero 34 di Groove, rivista di settore dedicata all'hip hop. Sulle ventiquattro tracce che compongono il disco si alternano molti mc del panorama italiano, da Bassi Maestro (Mr.Cocky), a Ghemon Scienz, Dargen D'Amico, Supa, Jack the Smoker, Kaso &amp; Maxi B."}
{"id": "2197721", "revid": "1442080", "url": "https://it.wikipedia.org/wiki?curid=2197721", "title": "Campionato del mondo di scacchi 1892", "text": "Il campionato del mondo di scacchi 1892 fu conteso tra il campione in carica Wilhelm Steinitz e lo sfidante Michail Ivanovi\u010d \u010cigorin a L'Avana, tra il 1\u00ba gennaio e il 28 gennaio. Steinitz conserv\u00f2 il titolo con 10 vittorie a 8.\nFu la seconda sfida per il campionato del mondo tra Steinitz e \u010cigorin. la prima si era svolta nel 1889, sempre a L'Avana, e fu vinta da Steinitz, sebbene con un margine pi\u00f9 largo (10,5 a 6,5).\nRisultati.\nNon \u00e8 chiaro quali fossero le condizioni di vittoria del match: alcune fonti indicano il raggiungimento di 10 vittorie (e, in caso di parit\u00e0, l'estensione a 12), mentre altre indicano che fosse al meglio delle 20 partite o delle 8 vittorie: in entrambi i casi i giocatori avrebbero deciso di allungare la sfida per evitare la parit\u00e0.\nNell'ultima partita del match avvenne uno degli errori pi\u00f9 clamorosi in un campionato del mondo: \u010cigorin, col Bianco, in vantaggio di un pezzo, nella posizione del diagramma, muove infatti codice_1, sproteggendo il pedone h2, e abbandonando dopo la risposta di Steinitz codice_2, cui sarebbe seguito codice_3."}
{"id": "2197729", "revid": "1305772", "url": "https://it.wikipedia.org/wiki?curid=2197729", "title": "Mercedes 12/16 PS", "text": "La 12/16 PS () \u00e8 un'autovettura prodotta tra il 1902 al 1903 dalla Casa automobilistica tedesca Daimler Motoren Gesellschaft per il suo neonato marchio Mercedes.\nProfilo e caratteristiche.\nLa \"12/16 PS\" va ad occupare una fascia di mercato in precedenza trascurata dalla Daimler, poich\u00e9 si inserisce nello spazio vuoto compreso tra la pi\u00f9 economica 8/11 PS e la pi\u00f9 esclusiva Simplex 18/22 PS. Sotto alcuni punti di vista la \"12/16 PS\" si propone come erede delle versioni di punta della Riemenwagen, quelle con motore da 2.2 litri.&lt;br&gt;\nCome la \"8/11 PS\", prodotta nello stesso periodo, e come pure la precedente Phoenix-Wagen, la \"12/16 PS\" nasce su un telaio in acciaio stampato, sul quale vengono fissate le sospensioni ad assale rigido ed i freni, che agiscono sull'albero di trasmissione.&lt;br&gt;\nIl \"cuore\" della \"12/16 PS\" era un 4 cilindri in linea da 2860 cm\u00b3, alimentato a carburatore, dotato di distribuzione a valvole laterali ed in grado di raggiungere una potenza massima di 12 CV. Il cambio era a 4 marce e la frizione era a nastro.&lt;br&gt;\nDopo l'uscita di produzione della \"12/16 PS\", avvenuta solo l'anno successivo, bisogner\u00e0 attendere fino al 1905 per rivedere un'altra \"Mercedes\" di fascia analoga. In quell'anno, infatti, sarebbe stata lanciata la 15/20 PS."}
{"id": "2197731", "revid": "767487", "url": "https://it.wikipedia.org/wiki?curid=2197731", "title": "No\u00ebl Gallon", "text": "Biografia.\nNo\u00ebl Gallon nacque in una famiglia di pedagoghi e musicisti, in particolare ebbe per fratello maggiore Jean Gallon. Studi\u00f2 al Conservatorio di Parigi dove ebbe per insegnanti \u00c9douard Risler (pianoforte), Albert Lavignac (armonia), Georges Caussade (contrappunto e fuga) e Charles Lenepveu (composizione). Nel 1910 ricevette il Prix de Rome per la musica, ma \u00e8 principalmente conosciuto per la sua attivit\u00e0 di professore di solfeggio e contrappunto nello stesso conservatorio dove si form\u00f2. I suoi \"Cent dict\u00e9es m\u00e9lodiques difficiles \u00e0 l'usage des conservatoires et \u00e9coles de musique\" (\"Cento dettati melodici difficili per l'uso nei conservatori e nelle scuole di musica\") furono a lungo utilizzati come principale strumento per l'insegnamento del solfeggio in Francia e in Quebec. Tra i suoi allievi si distinsero i compositori Maurice Durufl\u00e9, Olivier Messiaen, Henri Dutilleux, Tony Aubin, i fratelli Ren\u00e9 e Henri Challan, Jeanne Demessieux, Jean Rivier e Pierre Sancan."}
{"id": "2197734", "revid": "729019", "url": "https://it.wikipedia.org/wiki?curid=2197734", "title": "Takaroa", "text": "Takaroa \u00e8 un atollo appartenente all'arcipelago delle Isole Tuamotu nella Polinesia francese. La sua laguna interna si estende su una superficie di 93\u00a0km\u00b2.L'atollo Takaroa ha 1105 abitanti. Il villaggio principale \u00e8 Teavaroa.\nStoria.\nI primi europei di cui si abbia notizia a giungere a Takaroa furono gli esploratori olandesi Jacob Le Maire e Willem Schouten il 14 aprile 1616, durante il loro viaggio nel Pacifico. Essi chiamarono quest'atollo \"Sondergrond Island\".\nL'aeroporto territoriale di Takaroa \u00e8 stato inaugurato nel 1986.\nAmministrazione.\nIl comune di\" 'Takaroa\"' si compone degli atolli di Takaroa e Takapoto, e dell'isola di Tikei."}
{"id": "2197738", "revid": "767487", "url": "https://it.wikipedia.org/wiki?curid=2197738", "title": "Pete Philly and Perquisite", "text": "Pete Philly and Perquisite sono un duo hip hop, originario di Amsterdam, Paesi Bassi. Pete Philip Monz\u00f3n \"Pete Philly\" (nato ad Aruba nel 1980) \u00e8 l'MC/cantante del gruppo, mentre Pieter Perquin \"Perquisite\" (nato ad Amsterdam nel 1982) suona il violoncello, produce e compone la musica delle loro canzoni. La loro musica pu\u00f2 essere descritta come un connubio di hip hop, influenze jazz, broken beat e soul. Dal vivo si fanno accompagnare da DJ PCM (Misha van der Winkel), Remco Keijzer al sassofono, EWI e al flauto, Kasper Kalf al doppio basso e Ruben Hein alle tastiere."}
{"id": "2197747", "revid": "229670", "url": "https://it.wikipedia.org/wiki?curid=2197747", "title": "Giorno e notte", "text": ""}
{"id": "2197748", "revid": "200154", "url": "https://it.wikipedia.org/wiki?curid=2197748", "title": "Bertrand Bar\u00e8re de Vieuzac", "text": ""}
{"id": "2197752", "revid": "729019", "url": "https://it.wikipedia.org/wiki?curid=2197752", "title": "Messerschmitt M 18", "text": "Il Messerschmitt M 18, noto anche come BFW M 18 dall'azienda costruttrice, era un monomotore di linea ad ala alta prodotto dall'azienda tedesca Bayerische Flugzeugwerke AG (BFW) negli anni venti.\nStoria del progetto.\nL'M 18 venne progettato da Willy Messerschmitt nei primi anni venti per rispondere ad una richiesta di Theo Cronei\u00df per equipaggiare di un nuovo tipo di velivolo da trasporto passeggeri la compagnia aerea che stava fondando, la Nordbayerische Verkehrsflug (NOBA).\nBasandosi sulle precedenti esperienze progettuali venne concepito con un configurazione ad ala alta a sbalzo, una caratteristica dei progetti iniziali di Messerschmitt. Il prototipo, dotato di un aspetto che diventer\u00e0 convenzionale, venne realizzato con parti in legno, ma una volta superate le sperimentazioni ne venne avviata la produzione con struttura interamente metallica. La versione di serie, denominata M 18a, venne portata in volo per la prima volta nel 1926 e subito consegnata alla neonata compagnia aerea. Esposto alla mostra internazionale di Berlino del 1928 (ILA) venne elogiato per la pulizia della sua aerodinamica, leggerezza della costruzione ed economia di esercizio\nTecnica.\nL'M 18 era un velivolo che conservava l'innovativo aspetto, anche se ingrandito, introdotto dal precedente aereo da turismo M 17; monomotore, ala alta a sbalzo, carrello fisso. La fusoliera, a sezione rettangolare, era realizzata completamente in metallo e caratterizzata dalla cabina di pilotaggio chiusa posizionata all'altezza del bordo d'attacco alare. Lo scompartimento passeggeri era ricavato nella zona centrale e dotato sui lati della struttura di una finestratura che favoriva la visibilit\u00e0 del paesaggio sottostante. Posteriormente terminava in un impennaggio convenzionale monoderiva dotato di piani orizzontali a sbalzo. L'ala, di grande spessore, era montata alta ed a sbalzo. Il carrello d'atterraggio era fisso e di struttura molto semplice, dotato di ruote di grande diametro collegate ad un assale rigido, completato posteriormente da un pattino d'appoggio. La motorizzazione, che vari\u00f2 molto a seconda delle versioni prodotte, era caratterizzata dalla scelta di motori radiali abbinati ad un'elica bipala a passo fisso."}
{"id": "2197753", "revid": "729019", "url": "https://it.wikipedia.org/wiki?curid=2197753", "title": "Takume", "text": "Takaroa \u00e8 un atollo appartenente all'arcipelago delle Isole Tuamotu nella Polinesia francese. \u00c8 situato 790\u00a0km a nord-est di Tahiti, 6\u00a0km a nord-est di Raroia e 128\u00a0km a ovest di Fangatau."}
{"id": "2197754", "revid": "767487", "url": "https://it.wikipedia.org/wiki?curid=2197754", "title": "Jean Gallon", "text": "Biografia.\nNato da una famiglia di pedagoghi e musicisti, ebbe per fratello minore No\u00ebl Gallon. Studi\u00f2 al Conservatorio di Parigi e successivamente vi insegn\u00f2 armonia dal 1919 al 1949. Tra i suoi allievi vanno ricordati Maurice Durufl\u00e9, Olivier Messiaen, Henri Challan, Jeanne Demessieux, Jean Rivier, Pierre Sancan e Jean Hubeau. Dal 1909 al 1914 diresse il coro dell'Op\u00e9ra Garnier di Parigi. Compose inoltre un balletto, una messa, sei antifone per archi e organo oltre ad alcuni lieder."}
{"id": "2197755", "revid": "61051", "url": "https://it.wikipedia.org/wiki?curid=2197755", "title": "BFW M 18", "text": ""}
{"id": "2197763", "revid": "122483621", "url": "https://it.wikipedia.org/wiki?curid=2197763", "title": "Christine Estabrook", "text": "Biografia.\nHa recitato sia in televisione che al cinema. Negli ultimi tempi la si \u00e8 vista in \"Desperate Housewives\", nella parte di Martha Huber e sul grande schermo in \"Spider-Man 2\", in quella della moglie di J. Jonah Jameson (J. K. Simmons). Ha fatto altre comparse anche in \"X-Files\", \"Dharma &amp; Greg\", \"Six Feet Under\", \"Settimo cielo\", \"Veronica Mars\" e \"Bones\". Viene scelta nel 2011 da Ryan Murphy per interpretare l'agente immobiliare Marcy nella prima stagione della serie horror antologica \"American Horror Story: Murder House\". Nel 2015 torna a recitare per la quinta stagione della stessa serie, intitolata \"American Horror Story: Hotel\".\nDoppiatrici italiane.\nNelle versioni in italiano dei suoi lavori, Christine Estabrook \u00e8 stata doppiata da:"}
{"id": "2197764", "revid": "1941276", "url": "https://it.wikipedia.org/wiki?curid=2197764", "title": "Saranno famosi (colonna sonora)", "text": "Fame - The Original Soundtrack From The Motion Picture, \u00e8 la colonna sonora dell'omonimo film, con protagonisti Irene Cara, Lee Curreri, Paul McCrane e Laura Dean. La colonna sonora \u00e8 stata composta da Michael Gore.\nLa colonna sonora del film vinse un oscar, e fu nominata ai Golden Globe, ai BAFTA ed ai Grammy Award.\nLe canzoni \"Out Here On My Own\" e \"Fame\" furono anche nominate all'oscar per la migliore canzone, riconoscimento che poi and\u00f2 a \"Fame\".\nCuriosit\u00e0.\nUna parte del brano I Sing The Body Electric \u00e8 stato utilizzato nel corso degli anni 80 come sottofondo musicale nello spot televisivo Acqua Panna."}
{"id": "2197768", "revid": "767487", "url": "https://it.wikipedia.org/wiki?curid=2197768", "title": "Live in Orange County (Social Distortion)", "text": "Live in Orange County \u00e8 un DVD del gruppo punk statunitense Social Distortion, registrato il 19 gennaio 2003 all'House of Blues di Anaheim e pubblicato il 27 luglio dello stesso anno."}
{"id": "2197769", "revid": "200154", "url": "https://it.wikipedia.org/wiki?curid=2197769", "title": "F\u00e9librige", "text": ""}
{"id": "2197770", "revid": "965985", "url": "https://it.wikipedia.org/wiki?curid=2197770", "title": "Clarity", "text": ""}
{"id": "2197773", "revid": "287204", "url": "https://it.wikipedia.org/wiki?curid=2197773", "title": "Cabasse (disambigua)", "text": ""}
{"id": "2197776", "revid": "1457847", "url": "https://it.wikipedia.org/wiki?curid=2197776", "title": "Campionato del mondo di scacchi 1894", "text": "Il campionato del mondo di scacchi 1894 fu conteso tra il campione del mondo Wilhelm Steinitz e lo sfidante Emanuel Lasker, che vinse la sfida per dieci vittorie a cinque. Il match fu disputato tra New York, Philadelphia e Montr\u00e9al tra il 15 marzo e il 26 maggio.\nStoria.\nInizialmente Lasker tent\u00f2 di sfidare Tarrasch, avendo con lui anche diversi dissidi personali. In seguito al rifiuto del connazionale e ai suoi crescenti risultati nei tornei Lasker sfid\u00f2 direttamente Steinitz. Il giocatore tedesco impieg\u00f2 diverso tempo ed ebbe molti problemi a reperire gli sponsor e i fondi per organizzare il match. Alla fine Steinitz accett\u00f2 di giocare per una borsa 2.000 dollari, inferiore a quella guadagnata nelle precedenti occasioni, perch\u00e9 aveva un bisogno disperato di denaro.\nLasker era decisamente pi\u00f9 giovane di Steinitz (25 anni contro 57); questa \u00e8 stata la massima differenza di et\u00e0 tra due sfidanti per il campionato mondiale, insieme al secondo match tra Lasker e Steinitz del 1897.\nRisultati.\nIl campionato del mondo fu giocato al meglio delle 10 vittorie, con tempo di riflessione di 15 mosse all'ora. Le prime 8 partite furono giocate a New York, le successive tre a Philadelphia e le seguenti a Montr\u00e9al. Il match fu sostanzialmente deciso dalle cinque vittorie consecutive di Lasker tra la settima e l'undicesima partita."}
{"id": "2197778", "revid": "46291", "url": "https://it.wikipedia.org/wiki?curid=2197778", "title": "Dovyalis", "text": "Dovyalis E. Mey. ex Arn., 1841, (sin. \"Aberia\" Hochst.) \u00e8 un genere di piante tropicali della famiglia delle Flacourtiaceae, africane ed asiatiche. La specie pi\u00f9 nota \u00e8 la africana Dovyalis caffra che \u00e8 detta in lingua swahili \"Um-Kokolo\", in inglese \"Kei apple\", in afrikaans \"Keiappel\"; altra specie di rilievo \u00e8 Dovyalis hebecarpa, anche detta \"Ketembilla\", originaria dell'India.\nSono alberelli o arbusti dioici sempreverdi, a chioma densa, con rami provvisti, in corrispondenza dei nodi, di spine robuste e lunghe alcuni cm e di brevi rametti portanti una rosetta di foglie. I fiori sono riuniti in piccoli gruppi portati dai rametti. Sono piccoli e poco appariscenti, di colore verdastro, privi di corolla. Quelli maschili sono provvisti di abbondanti stami.\nI frutti sono bacche globose, di 2\u20134\u00a0cm di diametro, di colore variabile dal giallo al rosso-porpora, contenenti numerosi semi. Le bacche sono eduli, a volte dolci e succose, ma anche di sapore acidulo, specie se immature.\nOriginarie dell'Africa (dall'Etiopia al Sudafrica) e dell'Asia (India, Sri Lanka), alcune specie di questo genere sono state introdotte in altri ambienti, come ad esempio le regioni temperato-calde, per la coltivazione a scopo ornamentale. Per la spinosit\u00e0 si prestano eccellentemente per la realizzazione di siepi di recinzione."}
{"id": "2197780", "revid": "73843", "url": "https://it.wikipedia.org/wiki?curid=2197780", "title": "Calixtlahuaca", "text": "Calixtlahuaca \u00e8 un sito archeologico della Mesoamerica postclassica, situato nei pressi dell'odierna citt\u00e0 di Toluca nello stato del Messico. Originariamente conosciuto come \"Matlatzinco\" (citt\u00e0 dei Matlatzinca), questo insediamento urbano azteco fu una potente capitale da cui i re controllavano un ampio territorio nella Valle di Toluca.\nGli scavi.\nL'archeologo Jos\u00e9 Garc\u00eda Pay\u00f3n oper\u00f2 degli scavi presso l'architettura monumentale di Calixtlahuaca negli anni trenta, restaurando molti templi ed altri edifici. Gli edifici pi\u00f9 importanti sono quelli identificati dal numero 3, un tempio circolare dedicato al dio azteco del vento Ehecatl, e dal numero 17, un grande palazzo reale. L'architettura e la scultura in pietra di questo sito sono simili a quelli di altri siti aztechi dei periodi Medio o Tardo Postclassico (1100-1520) nel Messico centrale.\nNel 2002 Michael E. Smith istitu\u00ec un nuovo progetto di ricerca a Calixtlahuaca. Questa nuova iniziativa era sponsorizzata dalla Arizona State University e dalla National Science Foundation, ed i lavori sul campo iniziarono nel 2006 con rilevamenti intensivi. Nel 2007 furono scavate una serie di case e terrazze, portando alla luce per la prima volta lo stile di vita degli abitanti di Calixtlahuaca.\nCalixtlahuaca \u00e8 anche nota per la scoperta di una ceramica soprannominata \"Testa di Tecaxic-Calixtlahuaca\", rinvenuta durante gli scavi di Garc\u00eda Pay\u00f3n nel 1930, e che sembra essere stata creata nell'antica Roma. Nonostante questo manufatto abbia una provenienza simile a quella di altri oggetti simili scavati in quel periodo, ed i test di radioluminescenza insieme alle analisi stilistiche sembrino supportare l'antichit\u00e0 del manufatto, l'ipotesi secondo cui si tratterebbe di Out of Place Artifacts lascia scettici molti studiosi di storia Mesoamericana."}
{"id": "2197781", "revid": "339329", "url": "https://it.wikipedia.org/wiki?curid=2197781", "title": "Jean Antoine Watteau", "text": ""}
{"id": "2197782", "revid": "697352", "url": "https://it.wikipedia.org/wiki?curid=2197782", "title": "Apamea (disambigua)", "text": "Apamea (Greco: \u0391\u03c0\u03ac\u03bc\u03b5\u03b9\u03b1) \u00e8 il nome di numerose citt\u00e0 ellenistiche dell'Asia occidentale, cos\u00ec denominate in onore di Apama I, la moglie persiana di Seleuco I Nicatore:"}
{"id": "2197789", "revid": "767487", "url": "https://it.wikipedia.org/wiki?curid=2197789", "title": "Georges Caussade", "text": "Biografia.\nGeorges Caussade fu professore di contrappunto (dal 1905) e fuga (dal 1921) presso il Conservatorio di Parigi. Pubblic\u00f2 il trattato \"Technique de l'harmonie\" (Parigi, 1931) ampiamente utilizzato nei conservatori francesi. Spos\u00f2 la pianista e compositrice sua allieva Simone Pl\u00e9-Caussade, che gli succedette nel 1928 come professore di fuga al conservatorio. Tra i suoi allievi si ricordano Olivier Messiaen, Gaston Litaize, Georges Dandelot, Georges Hugon, Georges Auric, Marcel Tournier, Eug\u00e8ne Lapierre, Jehan Alain, Elsa Barraine e Jeanne Leleu."}
{"id": "2197792", "revid": "1442080", "url": "https://it.wikipedia.org/wiki?curid=2197792", "title": "Rinaldo Martino", "text": "Caratteristiche tecniche.\nSi guadagn\u00f2 in patria il soprannome di \"Zampa di velluto\" per via delle sue grandi e raffinate qualit\u00e0 tecniche nonch\u00e9, stante queste, per la capacit\u00e0 di proporsi in campo quasi da comprimario; ci\u00f2 anche a fronte di un carattere, in campo come nella vita, altruista quanto malinconico.\nVenne descritto come un estroso interno destro, di fatto un regista offensivo che eccelleva sia nell'impostazione, dettando al meglio i tempi alla squadra a seconda del momento, sia sotto l'aspetto realizzativo. Tutto ci\u00f2 anche grazie all'essere sorretto da un'ottima struttura fisica, soprattutto per quanto concerneva i possenti arti inferiori.\nCapace di unire al meglio spettacolarit\u00e0 e concretezza, si dimostr\u00f2 avvezzo ai virtuosismi \u2014 era molto abile, in particolar modo, nel dribbling nello stretto \u2014 nonch\u00e9 a finalizzare in prima persona le azioni offensive della squadra; allo stesso modo, all'occorrenza metteva con successo le sue qualit\u00e0 al servizio di un gioco corale, grazie a precisi lanci che sovente si trasformavano in assist vincenti per i compagni di attacco.\nCarriera.\nArgentino di origine italiana, si mise in evidenza negli anni 1940 con la maglia del prima e dell' poi, vincendo a met\u00e0 del decennio il titolo nazionale con il \"Cicl\u00f3n\" e due edizioni consecutive del Campeonato Sudamericano con l'\"Albiceleste\".\nNell'estate del 1949 approd\u00f2 nella terra degli avi, ingaggiato dalla del presidente Gianni Agnelli, in cerca di rivalsa dopo anni da comprimaria. A Torino, pur a fronte di una non pi\u00f9 giovane et\u00e0, Martino emerse tra i maggiori protagonisti della squadra di Jesse Carver che dopo tre lustri riport\u00f2 lo scudetto sopra le maglie bianconere, ottenendo con le sue prestazioni anche la chiamata da oriundo nell'; ci\u00f2 nonostante, al termine dell'unica e vittoriosa stagione juventina decise di tornare in Sudamerica, per soddisfare il volere della consorte non ambientatasi oltreoceano.\nSpese quindi l'ultima parte della carriera tra Argentina e Uruguay, vestendo le casacche del (con cui conquist\u00f2 altri due campionati nazionali), del e del prima di lasciare l'attivit\u00e0 agonistica nel 1953."}
{"id": "2197799", "revid": "110157", "url": "https://it.wikipedia.org/wiki?curid=2197799", "title": "Marco Casanova", "text": "Biografia.\nL'atleta grigionese, originario di Obersaxen e attivo in gare FIS dal dicembre del 1994, esord\u00ec in Coppa Europa il 24 gennaio 1995 a Tarvisio in slalom speciale, classificandosi 39\u00ba; ai successivi Mondiali juniores di Voss vinse la medaglia d'argento nella medesima specialit\u00e0. L'esordio in Coppa del Mondo avvenne il 15 dicembre 1997 nello slalom speciale di Sestriere, in cui non si qualific\u00f2 per la seconda manche; pochi giorni dopo, il 21 dicembre, colse a Kreischberg sempre in slalom speciale il primo podio in Coppa Europa (3\u00ba) e il 18 gennaio 1998, nello slalom speciale di Veysonnaz del 18 gennaio, conquist\u00f2 i primi punti in Coppa del Mondo arrivando 14\u00ba. In seguito rappresent\u00f2 la Svizzera ai XVIII Giochi olimpici invernali di , sua unica presenza olimpica, senza completare la prova di slalom speciale.\nAi Mondiali di Vail/Beaver Creek 1999, suo esordio iridato, arriv\u00f2 13\u00ba nello slalom speciale, mentre in Coppa del Mondo colse il suo unico un podio, un 3\u00ba posto, il 13 marzo 1999 nello slalom speciale della Sierra Nevada; ai Mondiali di Sankt Anton am Arlberg 2001, sua ultima presenza iridata, nella medesima specialit\u00e0 fu 24\u00ba. Il 27 novembre 2002 a Levi ottenne il suo secondo e ultimo podio in Coppa Europa, in slalom gigante (3\u00ba), e il 28 febbraio 2004 disput\u00f2 la sua ultima gara di Coppa del Mondo, lo slalom gigante di Kranjska Gora, senza qualificarsi per la seconda manche. Si conged\u00f2 dalle competizioni il 28 marzo dello stesso anno, in occasione dei Campionati svizzeri 2004."}
{"id": "2197801", "revid": "767487", "url": "https://it.wikipedia.org/wiki?curid=2197801", "title": "Deutsche Luftsportverband", "text": "La Deutsche Luftsportverband, abbreviata DLV e. V. (in tedesco \"Federazione sportiva aerea tedesca\"), era una associazione paramilitare clandestina che operava nelle scuole di volo fondata nel marzo 1933 dal Partito Nazionalsocialista Tedesco dei Lavoratori (NSDAP) per la formazione dei piloti militari da impiegare nella futura Luftwaffe. La presidenza dell'associazione venne affidata ad Hermann G\u00f6ring mentre al posto di vicepresidente venne insediato Ernst R\u00f6hm."}
{"id": "2197809", "revid": "83549", "url": "https://it.wikipedia.org/wiki?curid=2197809", "title": "Fluido cerebrospinale", "text": ""}
{"id": "2197810", "revid": "287204", "url": "https://it.wikipedia.org/wiki?curid=2197810", "title": "Mar Libico", "text": "Il mar Libico (, in greco: \u039b\u03b9\u03b2\u03c5\u03ba\u03cc \u03a0\u03ad\u03bb\u03b1\u03b3\u03bf\u03c2 \"Livyk\u00f3 P\u00e9lagos\") \u00e8 quella porzione del Mar Mediterraneo orientale compresa tra la costa meridionale dell'isola di Creta e il litorale intero della Libia; ad est inizia il Mar di Levante, ad ovest il Canale di Sicilia, il Canale di Malta e a nord il Mar Ionio e il Mar Egeo.\nIn quel tratto di mare \u00e8 compresa l'isola di Gavdos, nonch\u00e9 gli isolotti di Gavdopoula, Paximadia, Chrys\u012b e Koufonisi, tutti in territorio greco oltre a qualche sparuto banco appartenente allo Stato africano."}
{"id": "2197812", "revid": "61051", "url": "https://it.wikipedia.org/wiki?curid=2197812", "title": "Deutschen Luftsportverbandes", "text": ""}
{"id": "2197814", "revid": "83549", "url": "https://it.wikipedia.org/wiki?curid=2197814", "title": "Plexus choroideus", "text": ""}
{"id": "2197816", "revid": "287204", "url": "https://it.wikipedia.org/wiki?curid=2197816", "title": "Melanie Turgeon", "text": ""}
{"id": "2197818", "revid": "1318658", "url": "https://it.wikipedia.org/wiki?curid=2197818", "title": "Moschea di Solimano", "text": "La moschea di Solimano il Magnifico (\"S\u00fcleymaniye camii\"), assai pi\u00f9 nota semplicemente come Suleymaniye, \u00e8 una moschea imperiale ottomana di Istanbul costruita tra il 1550 e il 1557.\nCollocazione.\nQuesta moschea \u00e8 situata sul sesto colle di Istanbul, nella parte occidentale della citt\u00e0, il terreno di questo colle declina rapidamente verso il Corno d'oro e perci\u00f2 furono necessarie vaste fondazioni in pietra, di dimensioni romane.\nStoria.\nSolimano il Magnifico (r. 1520-1566), uno dei pi\u00f9 grandi e conosciuti sultani ottomani, commission\u00f2 l'edificazione della quarta moschea di Istanbul, per ordine di tempo, dopo quelle di Fatih, Bayezid e Selim (Selimiyye), a un famoso architetto imperiale di quel tempo: Mimar Sinan, il quale volle essere seppellito in questa moschea, probabilmente conscio del fatto che sarebbe stato ricordato dai posteri per quest'opera pi\u00f9 che per la pi\u00f9 piccola Selimiye Camii a Edirne, ritenuta da lui il suo pi\u00f9 grande capolavoro.\nI registri dell'epoca della costruzione mostrano che per la realizzazione della moschea parteciparono 3523 artigiani. Inoltre Goodwin ci rende noto che la maggior parte di questi artigiani era armena.\nLa moschea fu danneggiata da un incendio nel 1660 e fu restaurata dal sultano Mehmet IV. Parte della cupola croll\u00f2 a causa del terremoto del 1766. Successivi interventi conservativi hanno alterato l'originale decorazione opera di Sinan (recenti sondaggi hanno dimostrato che in origine il colore dominante della cupola dovesse essere il blu, ma che poi l'architetto scelse il rosso).\nDurante la I guerra mondiale il cortile fu utilizzato come deposito di armi e si ebbe un incendio causato dall'accensione di alcune munizioni. Solo nel '56 si ebbe una nuova campagna di restauro. Nel 2009 ha preso il via un consistente intervento conservativo ed \u00e8 ancora in corso al momento (2015).\nArchitettura.\nEsterno.\nIl cortile che precede l'edificio, inserito in una cornice di giardini curati, \u00e8 circoscritto su tre lati da un muro con grate e al suo centro si trova una fontana per le abluzioni, sormontata da una cupola.\nIl modello della pianta della moschea \u00e8 ripreso dalla chiesa voluta dall'imperatore Giustiniano, convertita dagli Ottomani in moschea, di Santa Sofia (Aya Sofia). Questa decisione venne presa da Sinan per provare ad eguagliare la perfezione tecnica di Aya Sofia, adattandola poi alle esigenze di moschea. L'influenza di Aya Sofia \u00e8 evidente anche nei timpani a est e a ovest.\nL'unit\u00e0 centrale della moschea fu separata dalle madrase e da altre fondazioni di carit\u00e0 (K\u00fclliye) da un muro con finestre. Delle K\u00fclliye facevano parte anche servizi di pubblica utilit\u00e0, come un ospedale (\"dar\u00fc\u015f\u015fifa\") e una mensa per i poveri (\"imaret\") .\nInterno.\nL'interno della moschea \u00e8 caratterizzato da grandezza e semplicit\u00e0, le decorazioni sono contenute eccetto il mi\u1e25r\u0101b, rivestito con maioliche di \u0130znik (l'antica Nicea); le vetrate policrome e le quattro colonne di rimpiego. Di queste mastodontiche colonne, due sono state prelevate da due palazzi bizantini di Istanbul, una da Alessandria d'Egitto e l'ultima da Baalbek, citt\u00e0 del Libano.\nAnnessi.\nL'hamam della moschea, edificato nel 1557, \u00e8 ancora in funzione.\nVicino al muro di cinta si trova il cimitero con i mausolei (\"t\u00fcrbe\") di Solimano e della moglie Rosselana (H\u00fcrrem Sultan). Le tombe sono entrambe decorate con cupole maiolicate.\nLa cupola \u00e8 ornata con motivi ottocenteschi."}
{"id": "2197822", "revid": "125098949", "url": "https://it.wikipedia.org/wiki?curid=2197822", "title": "Piloti (serie televisiva)", "text": "Piloti \u00e8 stata una produzione Rai Fiction realizzata da Magnolia Fiction. Prodotta da Rosario Rinaldo, la fiction \u00e8 stata trasmessa su Rai 2 dal 2007 al 2009, nella fascia preserale. La prima stagione \u00e8 iniziata il 5 aprile 2007 ed \u00e8 durata 150 episodi; la seconda stagione \u00e8 iniziata il 15 novembre 2008 ed \u00e8 durata 86 episodi; la terza stagione \u00e8 iniziata il 20 aprile 2009 ed \u00e8 durata 180 episodi. Tra gli sceneggiatori della serie: Andrea Zalone, Piero Guerrera, Carlo Giuseppe Gabardini, Ivan Garcia Moreno, Antonio Losito, Fabio Vassallo, Carlo Bassetti, Federica Campana, Paolo Fittipaldi, Pier Mauro Tamburini, Daniela Ranieri, Marco Verdura, Carolina Capria.\nTrama.\nIl commendatore Aurelio Piccione \u00e8 titolare di una compagnia aerea low-cost denominata \"Piccione AirLines\". Ogni episodio, della durata di 8 minuti circa, racconta le vicende comiche che si vengono a creare nella cabina di pilotaggio o nell'intero aereo."}
{"id": "2197824", "revid": "125732559", "url": "https://it.wikipedia.org/wiki?curid=2197824", "title": "Pier Luigi Della Torre", "text": "Studioso e cattedratico \u00e8 stato uno dei pionieri della neurochirurgia italiana con operazioni sul cervello mediante trapanazione cranica.\nBiografia.\nLa famiglia e la giovinezza.\nNacque nel 1887 a Sannazzaro de' Burgondi, in provincia di Pavia, i genitori \"Ernesto Della Torre\" e \"Teresa (Lina) Pedrazzini\" erano docenti in servizio presso le locali Regie Scuole; il padre era nativo della Lomellina ma di antica famiglia di origine milanese, il nonno \"Luigi\" si era trasferito, prima a Pieve del Cairo e successivamente a Mezzana Bigli, proveniente da Cassano d'Adda. Nella scuola post risorgimentale egemonizzata dalla massoneria anticlericale al padre \"Ernesto\" professore di lettere antiche e cattolico attivo nella politica e nell'associazionismo locale, fu precluso l'insegnamento alle scuole superiori, dovette quindi rassegnarsi come direttore didattico e successivamente ispettore scolastico delle scuole dell'obbligo; nominato direttore didattico a Treviglio dall'amministrazione comunale cattolica di Giacomo Tiragallo, fu amico di Don Luigi Sturzo e tra i primi aderenti al Partito Popolare Italiano. Fu uomo di profonda cultura umanistica e alla sua morte il figlio Pier Luigi dispose il lascito dei suoi libri al Collegio degli Angeli di Treviglio che gli dedic\u00f2 una sala. La madre \"Lina\", nata in una numerosa e umile famiglia di Pavia, presa sotto l'ala protettiva di un illustre professore dell'Universit\u00e0 di Pavia assieme ad altre due sorelle, da ragazza si era trasferita in Francia, dove aveva potuto studiare diventando cos\u00ec una delle prime insegnanti femminili della scuola italiana. I genitori, conosciutisi in ambito scolastico si erano successivamente sposati a Milano. \nChiamato familiarmente \"Gino\", fu il primo di cinque figli (seguiranno \"Aristide\" nel 1888, \"Pietro\" nel 1892, \"Carla\" nel 1896, \"Cesare\" nel 1898) e mostr\u00f2 fin dalla pi\u00f9 giovane et\u00e0 un'intelligenza viva e una spiccata propensione alla ricerca. Crebbe a Tortona, dove i genitori insegnavano, fino al 1906 quando la famiglia si trasfer\u00ec a Treviglio a seguito della nomina del pap\u00e0 Ernesto a direttore delle Scuole Comunali. A Treviglio la famiglia partecipa alla vita parrocchiale e al movimento cattolico, stringendo rapporti anche con il canonico curato Pompeo Ghezzi. Dopo la maturit\u00e0 liceale conseguita brillantemente si iscrive alla facolt\u00e0 di medicina dell'Universit\u00e0 degli studi di Pavia ed entra negli storici collegi che notoriamente ospitavano, ed ospitano tutt'oggi, studenti particolarmente meritevoli ed eccellenti. Fu ospite per quattro anni prima dell'Almo Collegio Borromeo, dal quale fu espulso a causa di una disputa teologica con l'allora rettore del collegio, per poi essere subito accettato grazie al suo eccellente livello di studio nel Collegio Ghisleri, fu inoltre allievo del premio Nobel Camillo Golgi. Durante gli anni universitari non disdegna l'attivit\u00e0 sportiva distinguendosi particolarmente nel canottaggio, che praticava sul Ticino, nel tennis e nel calcio, come portiere della Trevigliese. Nella stessa squadra giocavano anche i fratelli \"Aristide\", che poi andr\u00e0 all'Hellas Verona, e \"Pietro\". Si laure\u00f2 a pieni voti nel 1912.\nNel 1911 la famiglia \u00e8 funestata da un lutto, muore giovanissimo il fratello \"Cesare\" a seguito di un trauma cranico provocato durante una partita di pallone, pochi mesi dopo, nel 1912, muore la mamma \"Teresa\" per un tumore alla mammella con metastasi cerebrale; \u00e8 a seguito di questi eventi luttuosi che maturer\u00e0 la scelta di specializzarsi nella chirurgia, e in particolare in quella neurocerebrale. Dopo la laurea perfezion\u00f2 i suoi studi a Parigi dove collabor\u00f2 con chirurghi illustri come il prof. Paul Lec\u00e8ne e dove consegu\u00ec la specializzazione e fu allievo del prof. Thierry de Martel (1875-1940) con il quale rest\u00f2 sempre in contatto. Successivamente fu anche a Ginevra, mentre a Milano fu collaboratore del prof. Stefano d'Este e a Pavia del grande Iginio Tansini (1855-1943).\nL'esperienza della Grande Guerra.\nRientrato da Parigi a seguito dell'entrata dell'Italia nella prima guerra mondiale, venne chiamato alle armi come ufficiale medico di complemento in forza all'ospedale militare di Milano dove giunge il 7 agosto 1915. Il 27 dicembre 1916 venne mandato in prima linea in territorio dichiarato in stato di guerra presso il 90\u00ba Reggimento fanteria (Brigata Salerno) nella zona delle Alture di Polazzo - Lukatic, all'ospedale da campo n. 0148 sul fronte dell'Isonzo; viene promosso tenente il 27 maggio 1917. Il 16 agosto 1917 si trova a Redipuglia con il suo ospedale da campo e riceve un Encomio Solenne \"per la calma e serenit\u00e0 dimostrata durante il bombardamento di Redipuglia\". Tra settembre e ottobre \u00e8 trasferito con la sua brigata a Feltre e successivamente nella seconda met\u00e0 di ottobre nell'Alto Isonzo, settore di Monte Matajur dove la Brigata Salerno il 26 ottobre 1917 viene a contatto con i reparti germanici guidati da Erwin Rommel ed \u00e8 travolta dagli eventi a seguito di Caporetto, seguendone la ritirata. Il 25 dicembre 1917 \u00e8 trasferito in forza all'8\u00ba Reggimento bersaglieri e poi volontario negli Arditi, prestando servizio negli ospedali da campo della prima linea sul fronte del Piave, nel settore tra il Montello (colle) e Ponte di Piave. Nel 1918 durante la Battaglia del solstizio, fu decorato sul campo al Valor Militare, in localit\u00e0 \"La Fossa\", frazione Sant'Andrea di Barbarana nel comune di San Biagio di Callalta dove si trovava la sua postazione medica. Nei mesi successivi segue le vicende dell'8\u00ba Bersaglieri e il 4 novembre si trova aquartierato a Paradiso (UD). Nell'aprile 1919 viene trasferito a Padova alla direzione generale di Sanit\u00e0 della 4 Armata dove gli fu assegnata la direzione del reparto neurochirurgico di un ospedale militare, viene promosso Capitano e trasferito all'Ospedale da campo n. 020 il 1 maggio 1919, di stanza a Cittadella. L'esperienza della guerra lo tempra e lo segna anche professionalmente, oltre che umanamente, \u00e8 infatti in questi anni, operando in situazioni di emergenza i soldati feriti al fronte, che sperimenter\u00e0 e acquisir\u00e0 buona parte delle sue conoscenze sulla trapanazione cranica e sulla chirurgia neurocerebrale. Viene inviato in licenza di congedo temporaneo il 5 ottobre 1919, dopo quasi un anno dalla fine delle ostilit\u00e0, terminer\u00e0 la sua carriera come militare nel secondo dopoguerra col grado di Tenente Colonnello.\nLo studioso e il primario.\nDal 1923 al 1957 fu direttore e primario dell'Ospedale di Treviglio. Di carattere schietto e di spirito libero e anti autoritario quale sempre si ritenne ed in effetti era, declin\u00f2 nei primi anni 20 l'offerta di una cattedra universitaria in chirurgia generale presso l'Universit\u00e0 di Siena poich\u00e9 ci\u00f2 avrebbe richiesto una sua adesione al PNF e al regime fascista, similmente non prese la cattedra presso l'Universit\u00e0 di Pavia poich\u00e9 gli veniva richiesta un'adesione alla massoneria. Ebbe invece la libera docenza presso l'Universit\u00e0 di Genova e fu uno dei pionieri della neurochirurgia europea assieme al francese Thierry de Martel e allo svedese Axel Herbert Olivecrona (1891-1980), anche se poi altri in Italia si presero meriti che invece erano suoi. Fu anche il creatore di uno speciale lettino operatorio per facilitare le operazioni sul cranio con il paziente seduto. Ebbe numerosissimi riconoscimenti da varie istituzioni scientifiche, italiane ed estere, e fu membro apprezzato di varie accademie, tra le quali l\"'Accademia di chirurgia di Bruxelles\", della quale fu membro corrispondente, e dell'International College of Surgeons, l'organizzazione internazionale di chirurgia fondata nel 1935. Lasci\u00f2 molti suoi scritti e studi all'Universit\u00e0 di Pavia, ateneo che lo form\u00f2 negli anni giovanili e al quale fu sempre legato.\nDi idee liberaldemocratiche, vicino al Partito Liberale Italiano e non compromesso col regime fascista, divenne il primo sindaco di Treviglio alla Liberazione, dall'aprile 1945 fino al giugno 1946 recando in tale carica nella difficile transizione post bellica, doti di equilibrio, onest\u00e0 e fermezza. Declin\u00f2 l'invito a candidarsi alle successive elezioni che da pi\u00f9 parti gli giungeva e si avvicin\u00f2 negli anni '50 al socialismo democratico, ma rimanendo fondamentalmente un illuminato di centro, libero da condizionamenti e senza particolare connotazione politica.\nGli ultimi anni di vita e il Lascito.\nVisse la propria professione con profonda passione e dedizione e, anche per questo motivo, rinunci\u00f2 a farsi una famiglia propria. Si concesse rarissime volte delle vacanze, tra le sue passioni che lo distraevano dal lavoro vi furono certamente la caccia con i cani e il tennis. Amante del bello e appassionato di arte, fu affezionato amico del pittore e poi sindaco di Treviglio Attilio Mozzi, suo fedele consigliere artistico e poi, successivamente dell'artista Trento Longaretti; mise insieme una notevole raccolta di opere che con lascito testamentario del 30 aprile 1960 il Prof. Pier Luigi Della Torre dispose di lasciare al Comune di Treviglio perch\u00e9 fosse istituito un museo intitolato ai suoi genitori, il Museo Ernesto e Teresa Della Torre, la seconda pinacoteca per importanza in provincia di Bergamo. Nella collezione vi sono, tra le altre, opere di Rembrandt, Guercino, Correggio, Giambono. Il museo \u00e8 stato successivamente arricchito con altri lasciti. Fu inoltre un grande esperto e appassionato di tappeti orientali.\nRitiratosi a vita privata nel 1957, con un piccolo screzio con l'amministrazione che non gli permise di restare come interino sino alla nuova nomina del successore, trascorse gli ultimi anni della sua vita dedicandosi alla sua raccolta, con la sola compagnia della governante \"Giacomina\", originaria di San Giovanni Bianco, e del fedele cane \"Burtul\u00ec\", un grosso pastore bergamasco dal pelo lungo bianco. Il Consiglio Comunale di Treviglio, nella seduta del 9 aprile 1960, demandava alla Giunta l'incarico di dimostrare al professore la gratitudine per l'opera prestata. Sofferente di un'aritmia cardiaca, con la lucidit\u00e0 che sempre lo contraddistinse, mor\u00ec a Treviglio nel 1963 diagnosticando da vero uomo di scienza la causa della propria morte, le sue ultime parole infatti furono: \"mi \u00e8 venuto un collasso, adesso muoio\". I funerali si svolsero in forma solenne, gli furono tributati onori civili e militari con la presenza in armi di un picchetto d'onore del 68\u00ba Reggimento fanteria \"Legnano\", il gonfalone del Comune listato a lutto scortato dai vigili urbani, i labari delle A.V.I.S., dei Combattenti, delle associazioni d'Arma, del Istituto Nazionale del Nastro Azzurro, della Croce Rossa Italiana accompagnato da un gruppo di crocerossine in divisa, e partecipazione notevole di popolo.\n\u00c8 sepolto nel cimitero di Treviglio nella tomba di famiglia.\nNel 1973 L'Universit\u00e0 di Pavia in occasione del decennale della sua morte ha tenuto un convegno-seminario sulla sua opera e sulla figura del prof. P.L. Della Torre come medico e studioso.\nNel 1979 il Comune di Treviglio gli ha intitolato una via nel centro storico e ha inaugurato nel vecchio ospedale, nel quale il professore per tanti lustri aveva esercitato come chirurgo, restaurato e riconvertito a centro culturale polifunzionale, la nuova sede del Museo Ernesto e Teresa Della Torre.\nIl 14 e 15 settembre 2013 il Comune di Treviglio ne ha commemorato ufficialmente la figura in occasione del cinquantesimo anniversario della morte e della fondazione del museo.\nOnorificenze.\nEncomio solenne \"Per la calma e serenit\u00e0 dimostrate nell'adempimento professionale durante il bombardamento di Redipuglia\". Ordine del Giorno n.288 del 16 agosto 1917, Ospedale da campo 0148.\nCittadinanza onoraria del comune di Vittorio Veneto riconosciuta a tutti i combattenti della Grande Guerra"}
{"id": "2197851", "revid": "767487", "url": "https://it.wikipedia.org/wiki?curid=2197851", "title": "Tornado (film 2003)", "text": "Tornado, il vento che uccide (\"Nature Unleashed: Tornado\") \u00e8 un film del 2003 diretto da Alain Jakubowicz.\n\u00c8 ambientato quasi interamente in Romania, ad eccezione delle prime scene, girate negli Stati Uniti.\nTrama.\n\u00c8 il 1974: il piccolo Josh viene svegliato da uno strano rumore... tuoni lampi e un vento fortissimo si stanno scatenando. Nell'inferno che di l\u00ec a poco ne esce, perde la vita suo fratello maggiore, mentre il padre, un meteorologo ossessionato dai tornado, \u00e8 intento a filmare ci\u00f2 che avviene nell'occhio del ciclone. Oggi: Josh, divenuto un uomo, sfida la furia dei venti per filmare un tornado a bordo di una jeep nelle spettacolari terre bulgare: le sue riprese serviranno per la realizzazione di un gioco virtuale sui Tornado. Con lui c'\u00e8 la reporter Nickie. I due insieme affrontano la furia della natura, ciascuno con un fine diverso, ma Nickie nasconde qualcosa e quando i due si imbattono in Kefir e la sua banda di terroristi..."}
{"id": "2197855", "revid": "73843", "url": "https://it.wikipedia.org/wiki?curid=2197855", "title": "Van Steenbergen", "text": ""}
{"id": "2197867", "revid": "104265", "url": "https://it.wikipedia.org/wiki?curid=2197867", "title": "Carte orange", "text": "La Carte Orange \u00e8 una carta-abbonamento settimanale o mensile per un numero illimitato di viaggi nella regione \u00cele-de-France per i vari mezzi di trasporto pubblico, gestiti dallo STIF.\nIl suo nome deriva dal colore arancione del biglietto magnetico. La carte viene mantenuta anche se il STIF ora incoraggia l'uso del Passe Navigo (viola).\nLa tessera.\nLa tessera \u00e8 personale e le iscrizioni sono rappresentati da uno speciale biglietto circolabile liberamente in alcune parti della regione \u00cele-de-France, queste regioni sono raggruppate in zone, numerate da 1 a 6 (Parigi intramuros \u00e8 nella zona 1, e Provins in zona 6; Malesherbes, anche se servito dalla RER D, \u00e8 una stazione situata al di fuori della regione Ile-de-France e si chiama \"fuori area\", non coperta dagli abbonamenti di trasporto Francilien supporta la zona fuori area). Una carta permette di accedere ad una serie di aree possono variare a seconda delle esigenze.\nLe zone 7 e 8 sono stati abolite il 1 \u00b0 luglio 2007 e fuse con il 6, per ridurre i costi di trasporto in periferia.\nAspetto.\nLa Carte Orange \u00e8 una piccola carta di colore arancione che contiene i dati del proprietario e la sua foto. \u00c8 di solito inserita in una sacca.\nIl biglietto mensile \u00e8 un biglietto arancione che ricorda la sua durata e con una posizione a cui aggiungere il numero del titolare della carta in questione.\nDall'estate 2005, le carte di colore arancione sono venduto anche sul Passe Navigo passa come quelle che si trovano sulle cartine Imagine'R e Integrale.\nStoria dei prezzi.\nQuesta \u00e8 l'evoluzione dei prezzi della carta.\nDiverse carte.\nLa carta \u00e8 di colore arancione, mensile o settimanale. Ha un minimo di almeno due aree contigue, al massimo sei."}
{"id": "2197868", "revid": "1000783", "url": "https://it.wikipedia.org/wiki?curid=2197868", "title": "Anthony Ashley Cooper, I conte di Shaftesbury", "text": ""}
{"id": "2197869", "revid": "112055011", "url": "https://it.wikipedia.org/wiki?curid=2197869", "title": "Powers That Be", "text": "Powers That Be \u00e8 una locuzione inglese che si riferisce ad un presunto governo o ad autorit\u00e0 stabilite, dette \"le autorit\u00e0 superiori\", cos\u00ec come anche i poteri occulti che governerebbero e guiderebbero la societ\u00e0 umana.\nOrigine.\n\"Powers that Be\" (\"PTB\", o \"TPTB\"), \u00e8 una sorta di espressione \"in codice\" tratta dalla Bibbia (nella versione inglese detta \"King James\", o \"Authorised Version\") e precisamente dal versetto di Romani 13:1 che dice recita:\nUn esatto corrispettivo potrebbe essere tratto dalla versione Diodati della Bibbia, che dice: \"Ogni persona sia sottoposta alle podest\u00e0 superiori; perciocch\u00e9 non vi \u00e8 podest\u00e0 se non da Dio; e le podest\u00e0 che sono, son da Dio ordinate\". \"Powers That Be\" potrebbe quindi tradursi in italiano come le \"podest\u00e0 che sono\", quindi con la sigla \"PCS\".\nUtilizzo.\n\"Powers That Be\" \u00e8 il titolo di un libro scritto nel 1979 da David Halberstam e che racconta del sorgere dei moderni mass-media come strumenti del potere per il controllo e manipolazione della popolazione.\n\"Powers That Be\" \u00e8 il titolo di un episodio della serie televisiva di fantascienza \"Stargate SG-1\" (nona stagione), e precisamente il n. 6, che in italiano \u00e8 stato tradotto: \"La minaccia degli Ori\". Racconta di come la squadra SG-1 (la cui missione \u00e8 quella di liberare la galassia dalla minaccia di specie intelligenti parassite che si fanno adorare da popolazioni come degli dei) venga attratta da Vala (uno di questi potenti parassiti) con l'inganno in un pianeta che un tempo dominava come un Goa'uld. Gli abitanti del pianeta non sanno nulla della caduta di questi parassiti e credono che Vala sia ancora il loro dio, fintanto che compare un \"Priore\" che cerca di far capire chi questi sia in realt\u00e0.\n\"Powers That Be\" \u00e8 anche un'entit\u00e0 della serie televisiva \"Angel\", tradotta in italiano \"Forze dell'Essere\". Essi rappresentano i pi\u00f9 alti poteri in assoluto, che controllano tutto ci\u00f2 che accade non solo sulla Terra, ma in tutto l'universo ed in ogni dimensione.\n\"The Powers That B\" \u00e8 il titolo del quarto album in studio della band californiana Death Grips.\nLa band inglese Muse cita l'espressione nella canzone \"Mercy\", appartenente al loro album \"Drones: \"Show me mercy from the powers that be\"\"\".\"\nTeorie del complotto.\nL'espressione, nell'ambito delle teorie del complotto \u00e8 usata per indicare i \"poteri occulti\" (ad esempio quello delle organizzazioni di mafia, della massoneria, di gruppi religiosi o di servizi segreti statali) che complotterebbero per il controllo del mondo cercando di occupare segretamente posti chiave della politica, dell'economia e/o dei mass-media, per servire ai loro interessi od aspirazioni.\nQuest'uso \u00e8 testimoniato dal citato libro dell'Halberstam e adombrato dagli stessi racconti di fantascienza, di cui potrebbero essere la parabola."}
{"id": "2197874", "revid": "339392", "url": "https://it.wikipedia.org/wiki?curid=2197874", "title": "Anthony Shaftesbury", "text": ""}
{"id": "2197875", "revid": "339392", "url": "https://it.wikipedia.org/wiki?curid=2197875", "title": "Anthony Shaftesbury, III conte di Shaftesbury", "text": ""}
{"id": "2197881", "revid": "339392", "url": "https://it.wikipedia.org/wiki?curid=2197881", "title": "Anthony Ashley-Cooper, primo conte di Shaftesbury", "text": ""}
{"id": "2197890", "revid": "380453", "url": "https://it.wikipedia.org/wiki?curid=2197890", "title": "Coppa panamericana di pallavolo femminile 2004", "text": "La III Coppa panamericana di pallavolo femminile si \u00e8 svolta dal 17 al 27 giugno 2004 a Mexicali e Tijuana, in Messico. Al torneo hanno partecipato 10 squadre nazionali nordamericane e sudamericane e la vittoria finale \u00e8 andata per la seconda volta a Cuba, la quale si \u00e8 qualificata di diritto al World Grand Prix 2005, insieme al Brasile, prima squadra sudamericana classificata e Stati Uniti e Repubblica Dominicana, rispettivamente seconda e terza squadra nordamericana classificata.\nPodio.\nCampione.\nCuba(Secondo titolo)\nSecondo posto.\nStati Uniti\nTerzo posto.\nRepubblica Dominicana"}
{"id": "2197891", "revid": "125279721", "url": "https://it.wikipedia.org/wiki?curid=2197891", "title": "Leonardo Re Cecconi", "text": "Carriera.\nLeopardo diventa conduttore radiofonico quasi per caso: mentre studia architettura, la sua passione per la musica lo spinge a lavorare per Radio Reporter. Dopo pochi mesi, a settembre del 1976 viene chiamato a Radio Milano International, l'emittente radiofonica in cui otterr\u00e0 la notoriet\u00e0.\nLeo, come viene chiamato dagli amici, \u00e8 un vero e proprio innovatore della radiofonia italiana. Il suo esordio \u00e8 legato soprattutto a due programmi musicali pomeridiani che lo fanno diventare uno dei conduttori pi\u00f9 conosciuti d'Italia. A partire dal 1977 Re Cecconi conduce su Radio Milano International: \"Hit Parade\" e \"Soul Train\".\nAgli inizi degli anni ottanta \u00e8 uno degli ideatori della \"Band of Jocks\" (\"I 10 DJ dalla puntina veloce\"), un'ideale classifica dei dieci conduttori radiofonici italiani, con pi\u00f9 seguito presso il pubblico dei giovani (costituita oltre che dallo stesso Cecconi, da Betty Miranda, Gianni De Berardinis, Max Pagani, Ronnie Jones, Claudio Sottili, Tommy, Mauro Micheloni, Enzo Persueder e Federico l'Olandese Volante); intestati a questa formazione vengono pubblicati quattro brani, in parte influenzati dal rap: \"Let's All Dance\" (1983), \"Good Times\" (1984), \"Music In My Heart\" (1985) e \"We Love Radio\" (1987). Nello stesso periodo ancora con Federico l'Olandese Volante, conduce inoltre il programma televisivo musicale \"Popcorn\", in onda su Canale 5. Le sue trasmissioni sono state caratterizzate soprattutto da una conduzione piena di carica e di originalit\u00e0 nel presentare i brani musicali e nel timbro di voce particolare e molto riconoscibile.\nDopo un'esperienza professionale a Radio 105 all'inizio degli anni ottanta, nel 1987 ritorna a Radio Milano International. In seguito la sua voce \u00e8 ascoltata su diverse emittenti tra cui, RTL 102.5, Hit Channel e Radio Monte Carlo.\nMuore prematuramente il 22 gennaio 2004 per un tumore alla laringe."}
{"id": "2197892", "revid": "44939", "url": "https://it.wikipedia.org/wiki?curid=2197892", "title": "Alfa-amilasi", "text": ""}
{"id": "2197894", "revid": "92723", "url": "https://it.wikipedia.org/wiki?curid=2197894", "title": "S\u00e1toralja\u00fajhely", "text": "S\u00e1toralja\u00fajhely (; ) \u00e8 una citt\u00e0 dell'Ungheria di 18.352 abitanti (dati 2001). \u00c8 situata nella provincia di Borsod-Aba\u00faj-Zempl\u00e9n a dal capoluogo Miskolc, nei pressi del confine con la Slovacchia.\nStoria.\nDopo la distruzione ad opera dei Tartari la citt\u00e0 fu ricostruita nel secolo XIII. Fu nominata citt\u00e0 dal re Stefano V nel 1261 che costru\u00ec nelle vicinanze un castello.\nCi furono diverse rivolte nel 1700 e 1800 contro gli Asburgo. Dopo la rivoluzione del 1848 divenne un importante snodo per le comunicazioni verso la Slovacchia e la Russia.\nAll'inizio del 1900 la citt\u00e0 contava 13.000 abitanti, 4.500 dei quali erano ebrei.\nA seguito del Trattato di Trianon, l'Ungheria perse i suoi territori pi\u00f9 settentrionali. Il nuovo confine tagli\u00f2 la citt\u00e0 in due parti: il 20% della popolazione (e il 25% del territorio) pass\u00f2 alla Cecoslovacchia che cre\u00f2 il comune di Slovensk\u00e9 Nov\u00e9 Mesto, che comprendeva anche due linee ferroviarie e la zona industriale.\nDurante la Seconda guerra mondiale la citt\u00e0 fu pesantemente bombardata e fu occupata dall'esercito dell'Unione Sovietica.\nAttualmente esercita un ruolo molto importante il turismo invernale.\nSociet\u00e0.\nEvoluzione demografica.\nSecondo il censimento del 2001 la popolazione, in base alla nazionalit\u00e0, si pu\u00f2 suddividere in:"}
{"id": "2197900", "revid": "767487", "url": "https://it.wikipedia.org/wiki?curid=2197900", "title": "Varicellovirus", "text": "Il varicellovirus \u00e8 un genere della sottofamiglia delle alphaherpesvirinae e comprende le seguenti specie:"}
{"id": "2197901", "revid": "6923", "url": "https://it.wikipedia.org/wiki?curid=2197901", "title": "Villa Martini Bernardi (Calenzano)", "text": "Villa Martini Bernardi sita a Calenzano, fu eretta alla fine del settecento dalla famiglia Levi Mortera.\nFu trasferita insieme con le due fattorie circostanti - dopo la caduta di Napoleone - alla possente famiglia Martini Bernardi che le dette il taglio attuale ed ampli\u00f2 notevolmente gli annessi. Ai Martini Bernardi si deve l'attuale giardino disegnato dal Cambray Digny."}
{"id": "2197910", "revid": "38120", "url": "https://it.wikipedia.org/wiki?curid=2197910", "title": "The Time Machine (film)", "text": ""}
{"id": "2197921", "revid": "1442080", "url": "https://it.wikipedia.org/wiki?curid=2197921", "title": "Thylogale", "text": "Il genere Thylogale comprende sette specie di piccoli marsupiali noti con il nome di pademelon. Questi abitanti quasi esclusivi delle foreste sono i pi\u00f9 piccoli tra i Macropodidi. Il loro nome \u00e8 la corruzione di \"badimaliyan\", termine con il quale venivano chiamati dagli aborigeni Dharuk di Port Jackson.\nPademelon, wallaby e canguri sono molto simili nella struttura corporea e i diversi nomi vengono utilizzati solamente per raggruppare le varie specie in base alle dimensioni. In origine i pademelon venivano chiamati piccoli wallaby per differenziarli dai wallaby veri e propri, ma poi questa dicitura venne abbandonata per evitare possibili confusioni.\nOltre che per le piccole dimensioni, i pademelon si distinguono dai wallaby per la coda, che \u00e8 pi\u00f9 corta, pi\u00f9 sottile e ricoperta da peli sparsi.\nDistribuzione e habitat.\nIl pademelon dal collo rosso \u00e8 diffuso nelle regioni costiere del Queensland e del Nuovo Galles del Sud. In alcune zone il suo areale si \u00e8 notevolmente ridotto. Il pademelon dalle zampe rosse, oltre che nelle stesse aree abitate dal precedente, vive anche nelle regioni centro-meridionali della Nuova Guinea. Il pademelon dal ventre rosso, o della Tasmania, \u00e8 molto abbondante nell'isola da cui prende il nome. Il pademelon scuro vive in Papua Nuova Guinea e nelle isole circostanti. In passato era noto come wallaby delle Isole Aru. Prima ancora, veniva chiamato \"filander\". Questo nome \u00e8 stato riscontrato in una traduzione dei \"Viaggi di C. de Bruyns\", pubblicati nel 1737.\nL'habitat naturale dei pademelon \u00e8 la fitta boscaglia o la foresta con un folto sottobosco. Nelle aree paludose essi possono inoltre scavare gallerie attraverso l'erba alta e i cespugli.\nDieta e comportamento.\nSe non sono presenti predatori, come i cani, questi animali si spingono a pascolare di prima mattinata o di sera sulle pendici erbose nei pressi dei boschetti dove possono rifugiarsi velocemente al primo segnale di pericolo. Dopo aver avvistato un potenziale predatore, come un pitone, cercano di avvertire i loro simili battendo i piedi sul terreno e producendo cos\u00ec suoni sorprendentemente rumorosi. I pademelon sono animali notturni che tendono a nutrirsi col favore delle tenebre.\nLa loro dieta principale \u00e8 costituita da erba, foglie e piccoli germogli. Non arrecano gravi danni ai raccolti e non sono neanche cos\u00ec aggressivi come i wallaby e i canguri, tanto che possono trasformarsi in gentili animali domestici.\nGeneralmente, le femmine vivono in gruppi separati dai maschi, i quali si avvicinano alle potenziali partner solamente quando queste sono pronte per accoppiarsi. I canguri pi\u00f9 grandi, al contrario, vivono in gruppi misti guidati da un unico maschio.\nConservazione.\nLa carne di pademelon era ritenuta deliziosa ed \u00e8 stata consumata per molto tempo in gran quantit\u00e0 dai coloni e dagli aborigeni. A un certo punto venne persino suggerito di introdurre questi animali in Francia per utilizzarli come scorta alimentare. Sebbene la loro carne sia molto povera di grassi e colesterolo (come quella di tutti i canguri), la maggior parte degli australiani la considera di \u00abseconda scelta\u00bb e le preferisce di gran lunga quella di agnello e di manzo.\nOltre che a causa delle uccisioni per la carne e per la loro soffice pelliccia, il numero di questi animali \u00e8 notevolmente diminuito in seguito all'introduzione di vari predatori, come gatti rinselvatichiti, cani e volpi. Anche l'esplosione del numero dei conigli ha causato loro dei problemi, dato che questi lagomorfi si nutrono delle stesse erbe dei pademelon. Inoltre, la deforestazione ha spinto wallaby e canguri, di maggiori dimensioni, nelle terre che i pademelon avevano abitato cos\u00ec a lungo.\nIl pademelon della Tasmania ha costituito per molto tempo una delle voci fondamentali della dieta del tilacino, ma viene tuttora predato da quoll, diavoli della Tasmania, pitoni e aquile cuneate. Nonostante la presenza di questi predatori, \u00e8 molto numeroso in Tasmania e nelle isolette circostanti, tanto che ogni anno molti esemplari devono essere abbattuti per tenere sotto controllo la popolazione."}
{"id": "2197922", "revid": "438678", "url": "https://it.wikipedia.org/wiki?curid=2197922", "title": "Motore inferenziale", "text": "In informatica, un motore inferenziale \u00e8 un algoritmo che simula le modalit\u00e0 con cui la mente umana trae delle conclusioni logiche attraverso il ragionamento. Fa parte dei software detti \"sistemi esperti\".\nAnalogamente al comportamento logico, il motore inferenziale pu\u00f2 trarre delle conclusioni di tipo deduttivo (o \"forward chaining\", quando da un principio di carattere generale ne estrae uno o pi\u00f9 di carattere particolare) oppure di tipo induttivo (o \"backward chaining\", quando accade il contrario).\nIl meccanismo del motore inferenziale \u00e8 basato su delle \"regole\" di soluzione del problema che vengono scelte ed attuate a seconda del problema in oggetto.\nUn motore inferenziale \u00e8 costituito dai seguenti elementi:"}
{"id": "2197923", "revid": "287204", "url": "https://it.wikipedia.org/wiki?curid=2197923", "title": "Coppa Italia 2003-2004 (calcio a 5)", "text": "La Coppa Italia 2003-2004 \u00e8 stata la 19\u00aa edizione assoluta della manifestazione nonch\u00e9 la prima disputata con la formula \"final eight\". Si \u00e8 svolta tra il 27 febbraio ed il 1\u00ba marzo 2004 presso il palazzetto dello sport di Foligno."}
{"id": "2197924", "revid": "80598", "url": "https://it.wikipedia.org/wiki?curid=2197924", "title": "Finardi (album)", "text": "Finardi \u00e8 il sesto album di Eugenio Finardi, pubblicato nel 1981 per la casa discografica Cicogna di Antonio Casetta e registrato a Carimate negli Stone Castle Studios dello stesso discografico.\nDescrizione.\nIl disco nasce dopo il trasferimento da Milano a Carimate, dove Finardi lavor\u00f2 nell'ambiente artistico che si era creato attorno agli Stone Castle Studios lasciando le tensioni che caratterizzavano l'ambiente metropolitano.\nIn particolare, al ritorno a Carimate da una sua permanenza a Londra nel 1981, Finardi lavora per realizzare un nuovo disco in inglese, ma il suo contratto passa dalla Cicogna alla Fonit Cetra che chiede di tornare a testi in italiano, lavoro fatto da Finardi in collaborazione con Valerio Negrini.\nIl disco viene registrato tra novembre e dicembre del 1980, per poi essere lavorato al mixer da gennaio a febbraio del 1981. Nell'album si nota anche la collaborazione Lucio Dalla, che suona il clarinetto nel brano \"Valeria come stai?\".\nLa copertina del disco riporta Finardi con una chitarra \"Exile Custom\" trasparente, realizzata per il musicista da Roberto Milanesio della \"Glass Master\"."}
{"id": "2197926", "revid": "1573940", "url": "https://it.wikipedia.org/wiki?curid=2197926", "title": "Paroikoi", "text": "Paroikoi \u00e8 il termine che, in et\u00e0 ellenistica e in epoca romana and\u00f2 a sostituire la parola meteci per indicare i residenti stranieri della polis . \"Paroikoi\" \u00e8 la traslitterazione del greco \u03c0\u03ac\u03c1\u03bf\u03b9\u03ba\u03bf\u03b9, che significa \"vicini\" (al singolare \u03c0\u03ac\u03c1\u03bf\u03b9\u03ba\u03bf\u03c2, \"vicino\"), un termine la cui traccia si rinviene anche nel'etimologia della parola parrocchia. In Asia Minore le stesse figure erano designate col termine \"katoikoi\" (\u03ba\u1fb0\u0301\u03c4\u03bf\u03b9\u03ba\u03bf\u03b9; al singolare: \u03ba\u1fb0\u0301\u03c4\u03bf\u03b9\u03ba\u03bf\u03c2).\nPi\u00f9 tardi, nell'ambito del sistema della pronoia vigente all'interno dell'impero bizantino, il termine \"paroikoi\" and\u00f2 a indicare i cosiddetti contadini dipendenti ai quali, privi di propriet\u00e0 terriera, lo Stato, o un signore, tramite affittanze, affidava la lavorazione dei propri possedimenti terrieri, in cambio di prestazioni, tasse e servizi.\nCaratteristiche.\nIn origine, nel IV secolo, il termine indicava solo un dipendente fornitore di manodopera. In seguito identific\u00f2 i contadini dei terreni di diretta propriet\u00e0 dello stato (\u03b4\u03b7\u03bd\u03bf\u03c3\u03b9\u03b1\u03ba\u03bf\u1f76 \u03c0\u03ac\u03c1\u03bf\u03b9\u03ba\u03bf\u03b9 - \"demosiakoi paroikoi\") o quelli dei territori ceduti dallo stato a un signore (\u03c0\u03ac\u03c1\u03bf\u03b9\u03ba\u03bf\u03b9). Quest'ultimo sistema, secondo cui il terreno era affidato in amministrazione temporanea a personaggi potenti in cambio di servizi ricevuti, era detto pronoia e aveva una durata definita, di solito vitalizia, senza possibilit\u00e0 di alienazione del diritto n\u00e9 di trasmissione agli eredi (almeno fino al 1079). Nella situazione giuridica sancita dalla \"pronoia\", i \"parokoi\" erano tenuti a pagare le tasse al \"pronoetes\" e non pi\u00f9 allo stato. La condizione dei contadini era sostanzialmente simile in entrambi i casi: la dipendenza da un privato poteva essere una condizione migliore, o peggiore, a seconda delle condizioni individuali del signore. Analoghe differenze potevano pertanto esistere anche tra contadini dipendenti da signori diversi.\nI paroikoi venivano distinti in varie categorie (\"zeugaratoi\", \"voidatoi\", \"akt\u00e8m\u00f4nes\" o \"p\u00e8zoi\") a seconda della loro ricchezza e quindi del carico fiscale che erano in grado di sostenere.\nDifferenze con i servi della gleba.\nQuesto sistema viene a volte accostato al feudalesimo del medioevo latino occidentale, sebbene vi siano evidenti differenze: il signore affidatario agisce in rapporto con il forte sistema di sovranit\u00e0 statale dell'impero bizantino, a cui fa invece da contraltare il diverso \"status\" giuridico, peraltro di tipo contrattuale, a cui sono improntati i rapporti tra suzerain e vassallo della feudalit\u00e0 occidentale. Diverso \u00e8 anche il rapporto tra \"parokoi\" e potenti affidatari, non assimilabile alla servit\u00f9 della gleba, difettandovi, in particolare, il giuramento di fedelt\u00e0. Inoltre, lo status di \"paroikos\", almeno fino al 1079, non era ereditario.\nRuolo dei \"paroikoi\" nell'esercito bizantino.\nLa pronoia ebbe un particolare sviluppo sotto la dinastia dei Comneni, quando l'istituto assunse un carattere militare che vincolava l'assegnatario delle terre a prestare personale servizio nell'esercito bizantino Questo sistema di coscrizione si sommava al reclutamento delle truppe mercenarie straniere, contribuendo a garantire l'ossatura della potenza militare bizantina. Si ritiene spesso che il signore, oltre agli obblighi personali, fosse tenuto a garantire la coscrizione di un certo numero di soldati, a seconda del valore dei beni ricevuti. Ostrogorsky, ad esempio, ha dedotto che i paroikoi fossero tenuti a seguire il loro signore (forse anche agli ordini diretti, in una sorta di \u00abesercito privato\u00bb) nelle campagne militari in cui egli era tenuto a prestare servizio in favore dell'impero. In funzione di questo obbligo, il carico delle tasse in capo ai parioikoi sarebbe stato attenuato. Tuttavia entrambe le deduzioni, basate su documentazione indiretta, potrebbero avere un debole fondamento. Questo potrebbe lasciare spazio all'ipotesi di un generico inquadramento di paroikoi nella fanteria imperiale, scollegato dall'obbligo del signore di garantire la coscrizione dei propri contadini dipendenti."}
{"id": "2197928", "revid": "21643213", "url": "https://it.wikipedia.org/wiki?curid=2197928", "title": "Oscar 2009", "text": ""}
{"id": "2197929", "revid": "486946", "url": "https://it.wikipedia.org/wiki?curid=2197929", "title": "Poltergust 4000", "text": ""}
{"id": "2197934", "revid": "307923", "url": "https://it.wikipedia.org/wiki?curid=2197934", "title": "Villa Martini Bernardi (Borgo San Lorenzo)", "text": "Villa Martini Bernardi si trova in Localit\u00e0 Rabatta a Borgo San Lorenzo, Firenze. Si trova a met\u00e0 strada tra la fine dell'abitato di Borgo San Lorenzo e l'inizio della frazione di Rabatta, al termine di via Caiani e viale Kennedy.\nStoria e descrizione.\nIl primo accenno storico all'esistenza di Villa Martini Bernardi si trova in un antico contratto di mezzadria risalente ai primi anni del XV secolo, che parla dell'immobile e dei possedimenti attorno ad esso. Si stima quindi che la Villa sia stata ricavata da un convento alla fine del Trecento, per opera della famiglia da Rabatta, discendenti di Messer Forese da Rabatta (Boccaccio, \"Decamerone\", Quinta novella). Fu venduta da questi ai Martini Bernardi con annessa la fattoria nei primi del Settecento, ed in seguito l'immobile fu via via adattato al gusto dei tempi (vedi gli affreschi Impero). \nNel 1882 Neri Martini Bernardi abbandon\u00f2 la villa trasformandola in casa fattoria e costru\u00ec un'altra villa (villa Martini Bernardi a Votanidi). Durante la seconda guerra mondiale i suoi spazi esterni sono stati utilizzati come centro logistico e di riparazioni per mezzi da trasporto della Wehrmacht. In seguito la Villa \u00e8 rimasta in stato di semiabbandono fino a quando alla fine del 1980 Emilia Martini Bernardi non l'ha ristrutturata finemente e ceduta suddivisa in appartamenti di pregio."}
{"id": "2197943", "revid": "183114", "url": "https://it.wikipedia.org/wiki?curid=2197943", "title": "Il figlio del lupo", "text": "Il figlio del lupo \u00e8 una raccolta di racconti dello scrittore statunitense Jack London.\nPubblicata il 7 aprile 1900, stesso giorno del matrimonio di London con Bessie Maddern, \u00e8 una raccolta di brevi storie d'avventura. Dopo i primi insuccessi letterari, nel 1897 London cerc\u00f2 la fortuna come cercatore d'oro nel Klondike al confine nord orientale del Canada: rimase l\u00e0 un anno, ritornando poi in California (nel frattempo si era ammalato di scorbuto) dove pubblic\u00f2, su riviste, questa serie di racconti ispirati proprio alla sua esperienza nelle terre canadesi. Tale serie venne poi raccolta in questo libro.\nNelle stesse terre nordamericane ambienter\u00e0 in seguito i suoi pi\u00f9 grandi successi, i romanzi \"Il richiamo della foresta\" (\"The Call of the Wild\", 1903) e \"Zanna Bianca\" \n(\"White Fang\", 1906)."}
{"id": "2197945", "revid": "287204", "url": "https://it.wikipedia.org/wiki?curid=2197945", "title": "Gianni De Conno", "text": "Biografia.\nIllustratore e presidente dell'Associazione illustratori dal 2005 al 2007, ha seguito un percorso formativo ricco di esperienze diverse (ha studiato al Conservatorio G. Verdi di Milano) anche se nel solco della creativit\u00e0 applicata al disegno.\nDopo gli studi superiori ha seguito i corsi di scenografia e animazione tenuti presso la Scuola di Cinema da qui ha iniziato la sua carriera di scenografo e realizzatore di storyboard. Nel suo lavoro di illustratore utilizzava sia tecniche tradizionali (acrylic, olio) sia Pittura digitale, De Conno nel 2008 contribuisce a fondare il gruppo Bandalarga a Milano e cura dal 2009 al 2012 l'immagine e la grafica del progetto MiMaster di Illustrazione Editoriale, concepito nel 2009 con la produzione della Scuola del Fumetto di Milano e proseguito dal 2010 con l'Associazione OPPI specializzata in formazione e accreditata presso il MIUR e la Regione Lombardia. Nel 2010 il festival Lucca Comics &amp; Games gli dedica una mostra antologica della sua carriera. Colpito da un tumore, muore il 26 Agosto 2017. Nel Marzo 2018 la Bologna Children's Book Fair gli dedica una mostra postuma, curata da Ivan Canu (amico, collega allo Studio Bandalarga di Milano e Direttore del Mimaster Illustrazione), dalla figlia Costanza India De Conno, da Patrizia Zerbi (editrice di Carthusia) e da Fabio Toninelli (Associazione Tapirulan), che fa tappa anche a Cremona (Associazione Tapirulan) e a Milano (Laboratorio Formentini per l'Editoria).\n\u00c8 stato pubblicato da: Bayard, Black Cat, Bohem Press, Carthusia, Casterman, Computer World Magazine, De Agostini, Fabbri RCS, Fatatrac, Gallimard, Giunti, Grimm Press, Finmeccanica, Hachette, Hermes Paris, Interlinea, Yale University Magazine, Lapis, Lorenzo Marini &amp; Associati, Milan, Pr\u00ecncipi &amp; Princ\u00ecpi, Purple Bear Books NY, Random House NY, Salani, Sterling Publishing NY, Vicen Vives.\nMostre collettive e personali in Italia, Svizzera, Germania, Giappone, Taiwan, Francia, Stati Uniti."}
{"id": "2197947", "revid": "767487", "url": "https://it.wikipedia.org/wiki?curid=2197947", "title": "Current 93", "text": "Current 93 \u00e8 un gruppo musicale britannico fondato nel 1982 da David Tibet.\nStoria.\nInizi e periodo industrial.\nIl gruppo venne fondato nel 1982 da David Tibet dopo aver lasciato gli Psychic TV, ne fu il solo componente fisso. Gli altri principali partecipanti furono Steve Stapleton, John Balance e Fritz Haaman. Nacque come progetto di musica industriale. Con i Current 93 nacque il concetto di \"industrial esoterico,\" in quanto i loro testi attingevano principalmente dalla dottrina dell'occultista britannico Aleister Crowley. Il nome del gruppo rimanda a \"The 93rd Current\", definizione della religione Thelema.\nNel 1984 uscirono gli album \"Nature Unveiled\" e \"Dogs Blood Rising\" i quali raggiunsero molta fama, grazie a un sound claustrofobico ed espressionista, caratterizzato dall'utilizzo di canti religiosi rimaneggiati, percussioni industrial, voci infernali e sinfonismi in loop. La struttura di questi album prevede canti gregoriani mixati ad elementi di rumorismo. . L'album successivo fu \"Live at Bar Maldoror\" il quale contiene brani remixati dai due album precedenti; nel 1986 usc\u00ec \"In Menstrual Night,\" in cui il gruppo si allontan\u00f2 dall\"'industrial\" per approdare ad un ambient e ad un'elettronica pi\u00f9 sperimentale. Nel 1987 fu pubblicato \"Dawn\", che segn\u00f2 il ritorno alle sonorit\u00e0 di inizio carriera.\nIl periodo di transizione.\nA seguito di un periodo di grave malattia di David Tibet, il gruppo pubblic\u00f2 nel 1987 \"Imperium\", che ebbe molta notoriet\u00e0 grazie alle manipolazioni elettroniche di Steven Stapleton, le linee di chitarra folk di Douglas P. e al cantato non pi\u00f9 campionato di David Tibet. L'album \u00e8 caratterizzato da sonorit\u00e0 folk che caratterizzeranno i lavori successivi, ma anche per le tematiche affrontate: vengono abbandonate le dottrine thelemiche e sataniche degli esordi per allacciarsi a tematiche proprie della religione cristiana.\nNel 1988 fu pubblicato il primo disco folk apocalittico dei Current 93, \"Swastikas For Goddy\", il quale fu uno dei primi album del genere insieme a Brown Book dei Death In June. Musicalmente il lavoro si allontana dagli sperimentalismi elettronici del passato per focalizzarsi pi\u00f9 su sonorit\u00e0 bucoliche, tradizionali e folk; le tematiche dell'album rimangono ancorate alle dottrine esoteriche. Secondo il parere di critica e fan, questo lavoro resta a tutt'oggi uno dei meno riusciti del gruppo, in quanto le sonorit\u00e0 risultano ancora acerbe, e non sono chiare le derive musicali che intende intraprendere il gruppo. L'album verr\u00e0 riprodotto in versione riveduta e corretta nel 1989 sotto il nome di \"Crooked Crosses for the Nodding God\".\nGli album folk degli anni novanta.\nNel 1991 usc\u00ec \"Island\", un disco prodotto insieme all'islandese H\u00d6H e in cui figura tra gli ospiti anche una giovanissima Bj\u00f6rk. Musicalmente l'album si muove verso coordinate vicine alla musica elettronica e new age.\nI Current 93 pubblicarono nel 1992 \"Thunder Perfect Mind,\" un album dalla durata di quasi ottanta minuti, contraddistinto dall'uso della chitarra acustica di Cashmore (da qui in avanti Douglas P. abbandon\u00f2 il progetto), dalle manipolazioni elettroniche di Stapleton e dalle linee vocali di Rose McDowall, oltre che dalle interpretazioni di Tibet. Nell'album compaiono inoltre vecchi amici di Tibet, come Balance e la violinista Julie Wood, che collabor\u00f2 con il gruppo anche negli anni successivi.\nNel 1994 usc\u00ec l'album \"Of Ruine or Some Blazing Starre,\" nel 1996 \"\", il quale presenta sonorit\u00e0 neofolk pi\u00f9 oscure dei suoi due predecessori.\nI lavori del \"minimalismo sonoro\".\nIl 1998 pubblicarono l'album \"Soft Black Stars,\" privo di sonorit\u00e0 folk e industriali, Tibet fa affidamento solo sulla propria voce e su un mesto e minimale \"tappeto\" di piano suonato da Maya Elliott. L'opera si chiude con un brano di dieci minuti di soli droni elettronici e chitarra acustica.\nNel 2000 usc\u00ec Sleep Has His House, un album dedicato al padre defunto. L'opera, nella quale compaiono solo i collaboratori pi\u00f9 stretti di Tibet, \u00e8 caratterizzata da sonorit\u00e0 scarne, minimali ed ermetiche; si riscontra un ritorno alle sonorit\u00e0 folk coadiuvate da un'atmosfera eterea e \"metafisica\", resa tale grazie all'uso dell'harmonium suonato da Tibet stesso.\nGli anni duemila.\nNei primi anni duemila, il gruppo pubblic\u00f2 soltanto EP e qualche album minore, come \"Music for the Horse Hospital\", \"Bright Yellow Moon\" ed \"Hypnagogue.\" Nel 2005 venne pubblicato \"How I Devoured Apocalypse Balloon\".\nNel 2006 usc\u00ec l'album \"Black Ships Ate The Sky\" che rappresenta un ritorno alle sonorit\u00e0 folk dei primi anni novanta. L'album \u00e8 caratterizzato da tonalit\u00e0 pi\u00f9 cupe e \"dark\" e in molti casi decisamente progressive: Tibet in questo periodo riconosce in alcune interviste di essere stato influenzato dagli Emerson, Lake &amp; Palmer e dagli Yes. A quest'opera, che ha una durata di quasi un'ora e venti minuti, presero parte diversi artisti che proposero la loro versione di \"Idumea\", una canzone che ritorner\u00e0 otto volte lungo tutta la durata dell'album e che dal vivo, al loro concerto londinese alla Queen Elizabeth Hall (2008), verr\u00e0 affidata a Marc Almond ed Ernesto Tomasini.\nTre anni dopo il gruppo mut\u00f2 ulteriormente pubblicando \"Aleph at Hallucinatory Mountain\", disco caratterizzato da sonorit\u00e0 rock gi\u00e0 incontrate nell'EP \"Lucifer over London,\" da cui differenzia per sonorit\u00e0 stoner rock, ed \u00e8 arricchito dall'elettronica di Stapleton (ormai da venticinque anni accanto a Tibet). L'ultima apparizione dal vivo dei Current 93 in questo decennio avvenne nell'ottobre 2009 al PRE Final Fest di Roma.\nNel 2010 e nel 2011 il gruppo diede alle stampe due album che non incontrarono un omogeneo consenso di critica e pubblico. Il recente \"The Light Is Leaving Us All\" ritorna alle classiche sonorit\u00e0 neo-folk.\nIdeologia.\nL'ideologia di David Tibet non ha mai avuto un preciso riferimento: nel corso della sua discografia si trovano diverse correnti di pensiero, da quelle esoteriche con richiami alle dottrine crowleyane o ai racconti di Lautr\u00e9amont, alla dottrina cristiana, fino a quella buddhista e induista.\nFormazione.\nDavid Tibet \u00e8 stato il solo componente fisso e molti musicisti come Steven Stapleton che \u00e8 apparso in quasi tutti i lavori del gruppo sin dagli inizi della carriera sia nel ruolo di produttore che come curatore della componente elettronica; Rose McDowall, Joolie Wood, John Contreras, Baby Dee e John Balance dei Coil, hanno partecipato ai vari album; il chitarrista Michael Cashmore il quale offr\u00ec il suo contributo a cominciare dagli album folk degli anni novanta; Douglas P. dei Death In June presente, generalmente nel ruolo di chitarrista, nelle opere del gruppo di fine anni ottanta.\nTra i collaboratori estemporanei ed ospiti: Nick Cave, Will Oldham, Bj\u00f6rk, Antony Hegarty (che debutt\u00f2 discograficamente proprio grazie all'etichetta di Tibet, la Durtro), James Blackshaw, Hilmar \u00d6rn Hilmarsson, Shirley Collins, Andrew W.K., Ben Chasny dei Six Organs of Admittance, Tiny Tim, Colin Potter, Tony Wakeford dei Sol Invictus, Steve Ignorant dei Crass (che us\u00f2 l'appellativo \"Stephen Intelligent\"), Marc Almond, Cosey Fanni Tutti, Ian Read dei Fire + Ice, Boyd Rice, gli studiosi Freya Aswynn e Thomas Ligotti."}
{"id": "2197948", "revid": "1632387", "url": "https://it.wikipedia.org/wiki?curid=2197948", "title": "Rentokill", "text": "I Rentokill sono un gruppo punk rock austriaco.\nStoria del gruppo.\nNati nella seconda met\u00e0 degli anni novanta nei sobborghi di Vienna, sono stai influenzati da band quali 7 Seconds, Strike Anywhere, Rich Kids on LSD, Propagandhi, Good Riddance, Bad Religion e NOFX.. Oltre a due EP autoprodotti, i Rentokill hanno pubblicato due full-length intitolati \"Back to Convenience\" (2004, Engineer/Rise or Rust/Broken Heart/Vitaminerpiller Records) e \"Antichorus\" (2007, Rude/NoReason/Broken Heart Records), sia in versione CD che LP, uno split vinile 10\" con i Red Lights Flash (2006, Broken Heart Records) e un EP in picture vinyl 12\" edizione limitata, intitolato \"The O.S.E.\" (2009, NoReason/Horror Business/The Shield/Broken Heart), oltre a numerosissime partecipazioni a diverse compilation in tutto il mondo. \"Back to Convenience\" e \"Antichorus\" sono stati pubblicati anche in Giappone per conto di In-n-Out Records/CR Japan.\nCostantemente in tour, la band ha girato in lungo e in largo quasi tutta l'Europa, sbarcando diverse volte anche nel Regno Unito, conquistandosi una grande fetta di pubblico attento alle loro attivit\u00e0. Nelle numerose date europee, i Rentokill hanno avuto l'occasione di suonare al fianco di band quali Anti-Flag, Propagandhi, Millencolin, Death to Me, Good Riddance, Kill Your Idols, Death Before Disco, The Setup, De Heideroosjes, Paint It Black, New Mexican Disaster Squad, Zebrahead, Venerea, Against Me!, Waterdown, Redlightsflash, Antimaniax, Terrorgruppe, Sommerset, Fabulous Disaster, Horace Pinker, I Against I, Elvis Jackson, Antillectual, Multiball, Strike Anywhere, The Loved Ones, Against All Authority e Retching Red (ex Tilt), oltre ad essere stati scelti come supoort band ufficiale del tour europeo di febbraio/marzo 2009 di Rise Against e Strike Anywhere.\nGrazie alla notoriet\u00e0 acquisita anch'egli Stati Uniti, i Rentokill sono stati inclusi nel documentario Punk's Not Dead di Susan Dynner.\nI testi del gruppo affrontano spesso tematiche politiche, dal problema della comunicazione dei media, alla guerra in Cecenia, dal razzismo, alla mancanza di rispetto per gli animali."}
{"id": "2197951", "revid": "729019", "url": "https://it.wikipedia.org/wiki?curid=2197951", "title": "Selyeb", "text": "Selyeb \u00e8 un comune dell'Ungheria di 505 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2197953", "revid": "729019", "url": "https://it.wikipedia.org/wiki?curid=2197953", "title": "Sima (Ungheria)", "text": "Sima \u00e8 un comune dell'Ungheria di 24 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2197954", "revid": "200154", "url": "https://it.wikipedia.org/wiki?curid=2197954", "title": "Yanito", "text": ""}
{"id": "2197965", "revid": "1788047", "url": "https://it.wikipedia.org/wiki?curid=2197965", "title": "Coppa Italia 2002-2003 (calcio a 5)", "text": "La Coppa Italia 2002-2003 \u00e8 stata la diciottesima edizione della manifestazione riservata alle societ\u00e0 di Serie A. Rispetto alla precedente edizione, il regolamento della Coppa \u00e8 variato per adattarsi alla riduzione dell'organico della Serie A sceso da 16 a 14 unit\u00e0. Le finaliste del 2002 (BNL e Prato) sono infatti ammesse di diritto ai quarti di finale, mentre le rimanenti squadre si affrontano negli ottavi di finale. La \"final four\" della manifestazione \u00e8 stata organizzata dalla Lazio presso il PalaRomboli di Colleferro. \nAvvenimenti.\nLa finale, vinta dalla squadra ospitante per 3-2 contro il Prato \u00e8 stata rigiocata il mese successivo sul neutro di Pescara, poich\u00e9 il giudice sportivo rilev\u00f2 che \"gli specifici comportamenti posti in essere volontariamente dai tesserati della Nuova Associazione Sportiva Lazio Calcio a 5 nel corso dell'incontro, finalizzati sistematicamente ad interrompere efficaci azioni di attacco della squadra avversaria, hanno avuto influenza diretta sul regolare svolgimento della gara e sono stati perpetrati dolosamente al fine di far conseguire alla societ\u00e0 di appartenenza un ingiusto vantaggio, in palese violazione dei principi di lealt\u00e0, correttezza e probit\u00e0\" (comunicato ufficiale N. 349 del 3 aprile 2003). La ripetizione della partita per cause \"ambientali\" fu una .\nFase finale.\nLa \"final four\" di Coppa Italia \u00e8 stata organizzata dalla Nuova Associazione Sportiva Lazio Calcio a 5 e si \u00e8 svolta il 31 marzo e il 1\u00ba aprile 2003 presso il palazzetto dello sport \"Alfredo Romboli\" di Colleferro. La ripetizione della finale, disposta dal giudice sportivo, si \u00e8 disputata sul neutro di Pescara presso il PalaRigopiano. Entrambe le partite sono state vinte dalla Lazio."}
{"id": "2197966", "revid": "1833487", "url": "https://it.wikipedia.org/wiki?curid=2197966", "title": "Nocivo", "text": "Con nocivo (il cui simbolo \u00e8 Xn) ci si riferisce a sostanze o preparazioni possono implicare rischi per la salute. Queste diciture e simboli vengono riportati sull'etichettatura dei prodotti.\nDefinizione.\nCon il termine \"nocivo\" vengono identificate tutte le sostanze o preparazioni che, per inalazione, ingestione o assorbimento cutaneo, possono implicare rischi per la salute, di gravit\u00e0 variabile, e raramente la morte. Questa definizione, riportata nella direttiva 67/548/CEE&lt;ref name=\"67/548\"&gt;Direttiva 67/548/CEE e successive modifiche&lt;/ref&gt; non distingue tra tossicit\u00e0 acuta (legata alla capacit\u00e0 di provocare la morte in breve tempo) e cronica (legata alla capacit\u00e0 di provocare patologie non necessariamente mortali).\nIl nuovo Regolamento 1272/2008 (CLP) sulle sostanze pericolose introduce la definizione di tossicit\u00e0 specifica per organo bersaglio, non legata dunque alla letalit\u00e0. Il 1\u00ba giugno 2015 il nuovo Regolamento CLP \u00e8 entrato in vigore in via definitiva, anche per le miscele e non solo per le sostanze.\nTraduzione della vecchia classificazione nella nuova.\nIn seguito si riporta come generalmente pu\u00f2 essere \"tradotta\" la vecchia classificazione con la nuova, per quanto riguarda la vecchia categoria \"nocivo\".\nTossicit\u00e0 acuta legata alla letalit\u00e0.\nTossicit\u00e0 acuta legata alla letalit\u00e0, basata sulla dose letale 50: sostanze che difficilmente provocano la morte in caso di intossicazione, se non a dosi relativamente elevate.\nTossicit\u00e0 acuta per specifici organi.\nTossicit\u00e0 acuta per specifici organi: in caso di intossicazione ci si pu\u00f2 ammalare anche gravemente ma non si muore.\nTossicit\u00e0 cronica per specifici organi.\nTossicit\u00e0 cronica per specifici organi: in caso di esposizione prolungata ci si pu\u00f2 ammalare anche gravemente.\nN.B. Se gli effetti, acuti o cronici, su specifici organi sono molto gravi e/o si verificano a dosi relativamente basse, la sostanza \u00e8 classificata come \"tossica\" anzich\u00e9 nociva\nAltri effetti dannosi.\nAltri effetti dannosi sulla salute non dovuti propriamente alla tossicit\u00e0, ma alle propriet\u00e0 chimico-fisiche, alla capacit\u00e0 di provocare allergie, ecc.\nSostanze che, se ingerite, comportano un rischio elevato di aspirazione con conseguente polmonite ab ingestis a causa della loro bassa viscosit\u00e0:\nSostanze allergizzanti per le vie respiratorie:\nSospetti cancerogeni, mutageni o tossici per la riproduzione.\nSospetti cancerogeni, mutageni o tossici per la riproduzione:"}
{"id": "2197969", "revid": "84184", "url": "https://it.wikipedia.org/wiki?curid=2197969", "title": "Junkers A 50", "text": "Lo Junkers A 50, designazione aziendale EF 31 e citato anche come Junkers A 50 Junior, era un monomotore da turismo ed addestramento biposto ad ala bassa prodotto dall'azienda tedesca Junkers Flugzeugwerk AG negli anni trenta.\nDi costruzione interamente metallica, era caratterizzato dalla singolare superficie in metallo ondulato tipico della produzione Junkers.\nStoria del progetto.\nL'A 50 fu il primo velivolo interamente progettato da Hermann Pohlmann da quando venne assunto dalla Junkers e caratterizzato dalla struttura metallica ricoperta da pannelli in duralluminio ondulato atto ad aumentarne al robustezza strutturale, soluzione adottata anche dai grandi aerei da trasporto passeggeri. Il prototipo, dotato di un motore radiale Walter NZ di produzione cecoslovacca, venne portato in volo per la prima volta il 13 febbraio 1929 seguito da altri 4 prototipi realizzati per testare le varie soluzioni di motorizzazione.\nHugo Junkers aveva previsto una produzione di 5\u00a0000 esemplari, ma il progetto venne interrotto dopo solo 69 apparecchi, di cui solo 50 sono stati venduti, probabilmente a causa dell'elevato prezzo di acquisto. Oltre che in Germania, sono stati utilizzati in molti altri paesi ed alcuni esemplari utilizzati dalle compagnie aeree. A partire dalla versione A 50ce venne introdotta la possibilit\u00e0 di ripiegare le ali per facilitare il trasporto e l'hangaraggio.\nTre A 50 tedeschi parteciparono alla gara internazionale per aerei da turismo Challenge 1929, arrivando all'undicesimo posto (velivolo A 50be, pilot Waldemar Roeder) e al diciassettesimo. Tre A 50 parteciparono anche al Challenge 1930 dell'anno seguente, arrivando al quindicesimo posto (A 50ce, pilota Johann Risztics), al ventisettesimo e al ventinovesimo.\nNe venne realizzata anche una versione sperimentale partendo dall'esemplare W.Nr.3502 ed immatricolato D-1682 per lo studio di un'ala ad incidenza variabile. Il velivolo aveva assunto un'inusuale configurazione biplana con la nuova ala montata alta a parasole e collegata all'ala inferiore originale.\nTecnica.\nL'A 50 era un velivolo dall'aspetto piuttosto convenzionale; monomotore, ad ala bassa e carrello fisso. La sua particolarit\u00e0 risiedeva nel materiale usato per la costruzione, struttura metallica sovrapposta a pannelli in duralluminio ondulato, tipico della produzione Junkers. La fusoliera caratterizzata dall'adozione di due abitacoli aperti in tandem, l'anteriore per il pilota/allievo ed il posteriore per il passeggero/istruttore, dotati entrambi di un parabrezza. Posteriormente terminava in un impennaggio classico monoderiva dai piani orizzontali controventati. L'ala era montata bassa ed a sbalzo, caratterizzata anch'essa dalla superficie metallica ondulata. Il carrello d'atterraggio era fisso, con le ruote collegate alla parte inferiore dell'ala e della fusoliera da una struttura in tubolare, ed integrato posteriormente con un pattino d'appoggio posizionato sotto al coda. La propulsione era affidata ad un motore radiale posto sul muso, variato nel tipo e nella potenza a seconda delle versioni prodotte ma sempre abbinato ad un'elica bipala in legno a passo fisso.\nVersioni.\nLe varianti -ce e -ci furono le pi\u00f9 prodotte, con circa 25 immatricolazioni sul registro civile tedesco\nGrazie alla loro struttura, gli A 50 furono velivoli longevi e dotati di una lunga vita operativa.\nEsemplari attualmente esistenti.\nPur non essendo arrivati ai nostri giorni esemplari originali completi una copia \u00e8 esposta al Deutsches Museum di Monaco di Baviera, un secondo, di propriet\u00e0 del Suomen Ilmailumuseo di Helsinki, si trova attualmente esposto nella sala partenze dell'aeroporto di Helsinki-Vantaa. Il velivolo riproduce l'A 50c marche OH-ABB (ex D-1915) (Wk.n 3530) con cui il pilota finlandese Vaino Bremer comp\u00ec un volo da Helsinki a Citt\u00e0 del Capo e ritorno nel 1932.\nUn terzo esemplare (immatricolazione civile \"VH-UCC\", s/n 3517) \u00e8 stato riportato alle condizioni di volo negli anni sessanta, certificato ed autorizzato al volo civile in Australia dove venne utilizzato con discontinuit\u00e0 fino agli anni novanta. Nel 2009 questo esemplare ritorn\u00f2 in Germania acquistato e prestato al Technikmuseum Hugo Junkers, a Dessau, dove dopo un restauro per riportarlo alle condizioni originarie verr\u00e0 esposto presso le sue strutture museali.\nSono presenti inoltre alcune parti, il timone, la cappottatura ed i galleggianti della versione idrovolante, presso il Suomen Ilmailumuseo di Helsinki.\nPrimati.\nNel giugno del 1930 una versione idrovolante dell'A 50, dotata di motore Armstrong Siddeley da 59\u00a0kW (79 CV), stabil\u00ec una serie di otto record mondiali della FAI, per altitudine di volo, distanza percorsa e velocit\u00e0 media.\nNel 1931 Marga von Etzdorf fu la prima donna a volare in solitaria, con un A 50, da Berlino a Tokyo."}
{"id": "2197971", "revid": "1165513", "url": "https://it.wikipedia.org/wiki?curid=2197971", "title": "Secret Streets", "text": "Secret Streets \u00e8 il settimo album di Eugenio Finardi, pubblicato nel 1982 per la Fonit Cetra e prodotto da Angelo Carrara.\nDescrizione.\nQuesto \u00e8 il settimo album di Finardi, il primo interamente in inglese; infatti Finardi riprende il progetto abbandonato per il disco precedente ed incide versioni in inglese di molti brani pubblicati in italiano nel precedente album. I testi sono curati, oltre che da Eugenio Finardi, anche da Mark Harris.\nQuesto disco utilizza il materiale registrato allo Stone Castle Studios di Carimate da Allan Goldberg, ma le voci vengono registrate e lavorate al mixer nei Radius Studios da parte di Alberto Radius e Enzo Denna, mentre la masterizzazione viene realizzata all'Idea Transfer da Alberto Radius e Marco Inzadi."}
{"id": "2197984", "revid": "834", "url": "https://it.wikipedia.org/wiki?curid=2197984", "title": "Global A Go-Go", "text": ""}
{"id": "2197993", "revid": "266224", "url": "https://it.wikipedia.org/wiki?curid=2197993", "title": "La batteria, il contrabbasso eccetera", "text": ""}
{"id": "2197995", "revid": "104458", "url": "https://it.wikipedia.org/wiki?curid=2197995", "title": "Finanze", "text": ""}
{"id": "2197999", "revid": "767487", "url": "https://it.wikipedia.org/wiki?curid=2197999", "title": "Lucio Bini", "text": "Il nome di Lucio Bini \u00e8 ricordato insieme a quello di Ugo Cerletti per la scoperta dell'elettroshock (1938). Data la scarsa dimestichezza pratica con l'elettricit\u00e0, Cerletti affid\u00f2 a Bini il compito di costruire una macchina capace di garantire i massimi sistemi di sicurezza nell'uso della corrente elettrica.\nSempre a Bini, inoltre, si deve il cosiddetto \"metodo dell'annichilimento\" (1947), per cui ai pazienti pi\u00f9 refrattari agli effetti positivi della cura veniva praticata una sequenza di elettroshock fino alla pressoch\u00e9 totale perdita della memoria a cui sarebbe seguita anche l'amnesia dei complessi patologici."}
{"id": "2198001", "revid": "1305772", "url": "https://it.wikipedia.org/wiki?curid=2198001", "title": "Storm Front", "text": ""}
{"id": "2198004", "revid": "161374", "url": "https://it.wikipedia.org/wiki?curid=2198004", "title": "Song Tsen Gam Po", "text": ""}
{"id": "2198012", "revid": "344503", "url": "https://it.wikipedia.org/wiki?curid=2198012", "title": "Michael Shannon", "text": "Nella sua carriera da attore \u00e8 stato candidato per due volte ai Premi Oscar come miglior attore non protagonista, nel 2009 per \"Revolutionary Road\" e nel 2017 per \"Animali notturni\".\nBiografia.\nNato nel Kentucky, dopo il divorzio dei genitori cresce a Chicago, nell'Illinois, dove il padre, Donald S. Shannon, insegnava alla DePaul University. Suo nonno era l'entomologo Raymond Corbett Shannon. Verso la met\u00e0 degli anni novanta inizia a lavorare per il teatro, debuttando nella pi\u00e8ce \"Winterset\", portata in scena all'Illinois Theatre Center. Successivamente lavora per la Steppenwolf Theatre Company. Per qualche anno si trasferisce a Londra, dove sui palcoscenici del West End lavora in varie rappresentazioni off-Broadway, come \"Killer Joe\" e \"Bug\". Il suo debutto al cinema avviene nel 1993 nel film \"Ricomincio da capo\", tre anni pi\u00f9 tardi appare in \"Reazione a catena\". Nel corso degli anni recita in film come \"A morte Hollywood\", \"Tigerland\", \"Pearl Harbor\", \"Vanilla Sky\" e \"8 Mile\", costruendosi una solida carriera da attore caratterista, dove ha spesso ricoperto ruoli tormentati e da disturbato.\nDopo essere apparso in film \"Bad Boys II\" e \"The Woodsman - Il segreto\", William Friedkin gli affida la parte principale in \"Bug - La paranoia \u00e8 contagiosa\", tratto dall'omonima pi\u00e9ce che aveva gi\u00e0 rappresentato a teatro, storia della follia e dell'autodistruzione di un ex marine ossessionato dagli insetti. Nel 2006 lavora per Oliver Stone in \"World Trade Center\", mentre Curtis Hanson e Sidney Lumet gli affidano una parte rispettivamente in \"Le regole del gioco\" e \"Onora il padre e la madre\". Nel 2008 interpreta nuovamente un ruolo da disturbato in \"Revolutionary Road\" di Sam Mendes, ottenendo la sua prima candidatura all'Oscar, come miglior attore non protagonista. Nel 2010 prende parte alla serie televisiva della HBO \"Boardwalk Empire - L'impero del crimine\", dove interpreta il ruolo dell'agente Nelson Van Alden. Nel 2013 recita nel reboot del franchise di Superman, intitolato \"L'uomo d'acciaio\", dove interpreta il ruolo del \"villain\" Generale Zod.\nNel 2015 \u00e8 nel cast di \"Freeheld - Amore, giustizia, uguaglianza\" e di \"99 Homes\". Quest'ultimo ruolo viene molto acclamato dalla critica e viene anche candidato ai Golden Globe come miglior attore non protagonista ed ai Screen Actors Guild Award ancora come miglior attore non protagonista. L'anno dopo recita nel thriller psicologico \"Animali notturni\", diretto da Tom Ford, accanto a Jake Gyllenhaal ed Aaron Taylor-Johnson, per cui viene nominato nuovamente per un Premio Oscar nella categoria miglior attore non protagonista. Nel 2017 viene presentato alla 74\u00aa Mostra internazionale d'arte cinematografica di Venezia il film \"La forma dell'acqua - The Shape of Water\", dove recita nei panni del colonnello Strickland, accanto a Sally Hawkins ed Octavia Spencer.\nNel 2021 ricopre uno dei ruoli determinanti nella serie \"Nine Perfect Stranger\", nei panni del padre della famiglia Marconi, reduce di un profondo lutto.\nVita privata.\nDal 2002 ha una relazione con l'attrice Kate Arrington. La coppia ha due figlie, Sylvia e Marion.\nDoppiatori italiani.\nNelle versioni in italiano dei suoi film, Michael Shannon \u00e8 stato doppiato da:"}
{"id": "2198014", "revid": "1543377", "url": "https://it.wikipedia.org/wiki?curid=2198014", "title": "Loparo (Capodistria)", "text": "Loparo (Lopar in sloveno) \u00e8 un insediamento di 111 abitanti del comune sloveno di Capodistria, nell'Istria settentrionale.\nIl centro abitato \u00e8 posto su un colle, a un'altitudine di 303 m s.l.m., che separa le brevi valli del Pignovazzo o Dragogna piccolo (\"Pinjevec\") e di un suo affluente. Il primo sorge poco a nord di Gracischie, mentre il secondo sgorga dal Colle di Zabavia (\"Zabavaska varda\"), che si erge ad un'altitudine di 405 m s.l.m.\nL'abitato fu chiamato in precedenza con i nomi \"Luparo\", \"Lupar\" e \"Neoparo\", deriva forse dal lupo.\nIl villaggio, a seguito della donazione di Corrado II imperatore di Germania, pervenne ai patriarchi di Aquileia nel 1028 i quali lo devolsero ai vescovi di Capodistria. Questa baronia, per investitura vescovile, venne in feudo di nobili famiglie capodistriane fin dal XV secolo; quindi divenne feudo della famiglia Verzi nel 1534. Nel 1705 il vescovo Naldini invest\u00ec i Smerli di Loparo del feudo di un maso situato nel territorio.\nLa piccola \"chiesa di S. Ruffo\" con annesso cimitero, al termine del paese, ha un campanile a vela con una piccola campana. La chiesa \u00e8 stata ricostruita nella sua parte superiore come si nota dalla muratura non intonacata; non porta n\u00e9 date n\u00e9 iscrizioni ed \u00e8 sottoposta alla parrocchia di Truscolo.\nSecondo quanto narr\u00f2 il vescovo Tommasini di Cittanova, nel 1545, il vescovo di Capodistria Pier Paolo Vergerio si sarebbe recato a Loparo. Nella chiesa egli avrebbe fatto levare molte lastre del pavimento e rinvenuto sotto di esse monete ed altri arredi sacri qui sepolti dal tempo della guerra di Chioggia, forse gi\u00e0 nel 1354. Il Tommasini asser\u00ec di aver desunto tutto ci\u00f2 dalle carte del processo contro il Vergerio che a suo tempo erano state depositate presso l'archivio di Cittanova. Sembra un po' strano, considerato che Loparo dipende dalla diocesi capodistriana. Da questi documenti risult\u00f2 pure che, mentre il Vergerio commetteva questo sacrilegio, un fulmine si levasse sopra Loparo scatenando un terribile temporale. Quelle preziose cose appartenevano gi\u00e0 alla cappella nella quale era stato sepolto S. Ruffo.\nLoparo \u00e8 legato al leggendario rinvenimento delle reliquie di San Ruffo, martire capodistriano, che gli sloveni chiamano \"Sveti Tavisi\". Prospero Petronio, nel XVII secolo asser\u00ec che le reliquie furono trasportate a Momiano."}
{"id": "2198022", "revid": "30445", "url": "https://it.wikipedia.org/wiki?curid=2198022", "title": "Thylogale billardierii", "text": "Il pademelon della Tasmania (Thylogale billardierii ), noto anche come pademelon dal ventre rossiccio o pademelon dal ventre rosso, \u00e8 l'unica specie di pademelon endemica della Tasmania. A causa del clima pi\u00f9 freddo dell'isola, questa specie ha sviluppato una pelliccia pi\u00f9 folta e cespugliosa di quella dei suoi parenti settentrionali, che abitano il continente australiano e la Papua Nuova Guinea.\nI maschi pesano circa 12\u00a0kg, sono alti 1-1,2 metri e sono notevolmente pi\u00f9 grandi delle femmine, di soli 3,9\u00a0kg.\nHabitat.\nIl pademelon della Tasmania \u00e8 un animale solitario e notturno che trascorre le ore del giorno tra la fitta vegetazione. Preferisce vivere nelle foreste pluviali, nelle foreste di sclerofille e nelle boscaglie, sebbene talvolta si possa incontrare anche nelle zone umide ai confini delle foreste di eucalipti. Alcuni luoghi, nei pressi di aree aperte dove vi \u00e8 maggiore disponibilit\u00e0 di cibo, sono particolarmente prediletti. Dopo il tramonto, questo animale si sposta in aree aperte per nutrirsi, ma solo raramente si spinge a pi\u00f9 di 100 metri dal limitare della foresta.\nQuesta specie \u00e8 abbondante e largamente diffusa in tutta la Tasmania.\nDieta.\nIl pademelon della Tasmania \u00e8 un erbivoro notturno che si nutre di una grande variet\u00e0 di vegetali, da erba e germogli verdi ai fiori ricchi di nettare.\nUn tempo parte della dieta del tilacino, questo pademelon \u00e8 tuttora predato da altri predatori dell'isola, compresi il diavolo della Tasmania e i quoll. Anche cos\u00ec, \u00e8 talmente abbondante che ogni anno molti esemplari devono essere abbattuti (insieme ad altre specie di wallaby) per ridurre la competizione per i pascoli con gli animali da fattoria. Cacciare questo animale \u00e8 consentito; la pelle ha un certo valore economico e la sua carne \u00e8 saporita.\nRiproduzione.\nIl pademelon della Tasmania non ha una stagione degli amori ben definita; tuttavia, il 70% delle nascite sembra avvenire intorno agli inizi dell'inverno. La gestazione \u00e8 di 30 giorni. Il piccolo rimane nel marsupio per circa 6 mesi ed \u00e8 svezzato all'et\u00e0 di 8 mesi. Diventa sessualmente maturo a 14-15 mesi. In natura questo animale vive tra i 5 e i 6 anni."}
{"id": "2198024", "revid": "48344", "url": "https://it.wikipedia.org/wiki?curid=2198024", "title": "Servizio aereo dell'Esercito imperiale giapponese", "text": ""}
{"id": "2198030", "revid": "827882", "url": "https://it.wikipedia.org/wiki?curid=2198030", "title": "Premio Erasmo", "text": "Il premio Erasmo (\"Erasmusprijs\" in olandese) \u00e8 un riconoscimento annuale intitolato al filosofo olandese Erasmo da Rotterdam, istituito il 23 giugno 1958 dal principe Bernardo dei Paesi Bassi (nato Conte van Lippe-Biesterfeld) ed assegnato dalla fondazione olandese \"Praemium Erasmianum\", a personalit\u00e0 o ad istituzioni (anche non europee) che si sono particolarmente distinte per il loro contributo nel campo dell'arte o delle scienze sociali in Europa; al 2011 l'entit\u00e0 di esso ammonta a 150\u00a0000 euro."}
{"id": "2198031", "revid": "48344", "url": "https://it.wikipedia.org/wiki?curid=2198031", "title": "Imperial Japanese Army Air Service", "text": ""}
{"id": "2198032", "revid": "198277", "url": "https://it.wikipedia.org/wiki?curid=2198032", "title": "Cagliari Calcio 1981-1982", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 1981-1982.\nStagione.\nNella stagione 1981-1982 nel Cagliari si chiudono i cinque anni della presidenza di Mariano Delogu, al timone della societ\u00e0 sarda l'imprenditore toscano Alvaro Amarugi. L'allenatore \u00e8 Paolo Carosi il suo secondo \u00e8 Antonio Congiu. L'obiettivo stagionale \u00e8 quello di mantenere la massima categoria e la squadra sarda lo raggiunge, dopo un campionato sofferto, proprio sul filo di lana, grazie ad un buon finale di campionato.\nQuesta \u00e8 stata una stagione anomala, con il Como costantemente ultimo, sono retrocesse due nobili del calcio italiano, Il Milan ed il Bologna. Lo scudetto ha visto la lotta tra la Fiorentina e la Juventus, i torinesi per un punto hanno conquistato il ventesimo titolo e la seconda stella. Il Cagliari pareggiando in casa con la Fiorentina (0-0) nell'ultima giornata ha ottenuto il punto decisivo per la salvezza, e decisivo per l'assegnazione del titolo nazionale alla Juventus.\nMiglior marcatore del Cagliari in questa stagione Luigi Piras autore di 10 reti, delle quali 1 in Coppa Italia e 9 in campionato. Nella Coppa Italia la squadra sarda, prima del campionato ha disputato il quarto girone di qualificazione, che ha promosso la Sampdoria ai quarti di finale, grazie alla miglior differenza reti nei confronti del Cagliari, entrambe erano giunte prime nel girone con 5 punti.\nMaglie e sponsor.\nLo sponsor ufficiale per la stagione 1981-1982 fu Ariostea.\nOrganigramma societario.\nArea direttiva\nArea tecnica\nArea sanitaria"}
{"id": "2198042", "revid": "123228405", "url": "https://it.wikipedia.org/wiki?curid=2198042", "title": "Luca Tarlazzi", "text": "Biografia.\nNato nel 1962, Tarlazzi studi\u00f2 al Liceo Artistico di Ravenna e inizi\u00f2 poi a lavorare come fumettista e illustratore proseguendo questa attivit\u00e0 per due decenni. Le sue storie sono state pubblicate su riviste non solo italiane in dieci album monografici a fumetti in varie lingue.\nDalla fine degli anni novanta si dedica alla computer grafica. Suoi lavori hanno illustrato copertine di libri di autori del genere fantasy e di romanzo storico. Oltre che nel fumetto ha operato nel tatuaggio, nella scultura, nella pubblicit\u00e0 e nell'animazione; ha eseguito \"performance live\". Ci sono monografie dedicate al lavoro in computer grafica e ai tattoo-flash.\nOpere.\nIn italiano.\nLuca Tarlazzi pubblic\u00f2 per ogni numero della rivista mensile Selen, uscita per l'editore 3ntini tra il 1994 e il 2000, un episodio a fumetti centrato sull'omonima protagonista, ispirata all'ex-pornodiva Luce Caponegro. Questi episodi vennero in seguito riuniti raccolte e volumi monografici.\nTra le altre pubblicazioni in italiano di Tarlazzi possono essere citate:"}
{"id": "2198046", "revid": "165042", "url": "https://it.wikipedia.org/wiki?curid=2198046", "title": "Segaccio", "text": ""}
{"id": "2198050", "revid": "1442080", "url": "https://it.wikipedia.org/wiki?curid=2198050", "title": "Thylogale browni", "text": "Il pademelon di Brown (Thylogale browni ) \u00e8 una specie di marsupiale della famiglia dei Macropodidi. \u00c8 diffuso nelle foreste pluviali e nelle savane della Nuova Guinea orientale e di alcune isolette vicine, dal livello del mare fino ai 2000 m; vive anche nell'Arcipelago di Bismarck. \u00c8 minacciato dalla deforestazione."}
{"id": "2198054", "revid": "124123", "url": "https://it.wikipedia.org/wiki?curid=2198054", "title": "Nati nel 1062", "text": ""}
{"id": "2198056", "revid": "339392", "url": "https://it.wikipedia.org/wiki?curid=2198056", "title": "Tsing-tao", "text": ""}
{"id": "2198058", "revid": "298229", "url": "https://it.wikipedia.org/wiki?curid=2198058", "title": "Val\u00e9rie Grand'Maison", "text": "Nuota nella categoria S13 di disabilit\u00e0, detiene il record del mondo per i 100, 200, 400 e 800\u00a0m stile libero e 400\u00a0m misti. Ha vinto tre medaglie d'oro alle Paralimpiadi estive 2008, nei 100 metri farfalla, 100 e 400 metri stile libero, e 3 medaglie d'argento nei 50 metri stile libero, 100 metri rana e 200 metri misti."}
{"id": "2198060", "revid": "71433", "url": "https://it.wikipedia.org/wiki?curid=2198060", "title": "Hellcab", "text": ""}
{"id": "2198084", "revid": "1714743", "url": "https://it.wikipedia.org/wiki?curid=2198084", "title": "Vera Konstantinovna Romanova (1854-1912)", "text": "Biografia.\nInfanzia.\nDopo aver trascorso i primi anni a San Pietroburgo si trasfer\u00ec nel 1861 con la famiglia a Varsavia, poich\u00e9 suo padre era divenuto vicer\u00e9 della Polonia. Vera era una bambina problematica, soggetta a violenti scatti di rabbia e soffriva di ci\u00f2 che venne ufficialmente diagnosticato come \"condizione nervosa\". Divenne cos\u00ec incontrollabile che i suoi genitori decisero di mandarla dalla zia paterna, la granduchessa Olga, regina del W\u00fcrttemberg, che acconsent\u00ec a prenderla in cura. Il 7 dicembre 1863, il granduca Costantino e la moglie arrivarono con Vera, di nove anni, a Stoccarda, lasciando la figlia alla regina Olga ed al re Carlo I del W\u00fcrttemberg, che non avevano figli perch\u00e9 Carlo era omosessuale. Ufficialmente si disse che questo veniva fatto perch\u00e9 la piccola potesse godere le pi\u00f9 innovative cure in Germania, me in realt\u00e0 i genitori di Vera volevano nascondere la sua malattia imbarazzante dalla corte russa. La regina Olga fu felice di prendersi cura della nipote nonostante i problemi e per Vera la zia sostitu\u00ec la vera madre.\nLa regina Olga ed il suo marito furono genitori adottivi devoti, ma all'inizio ebbero ben poco successo nella cura dello stato della ragazza. Vera era malata di nostalgia e continuava ad essere estremamente difficile, al punto ds essere fisicamente violenta verso loro; periodicamente poi doveva essere sottoposta a controlli da parte di un ufficiale medico dell'esercito ed in pi\u00f9 di un'occasione questo dovette avvenire applicando la forza . Carlo I la portava a fare lunghe passeggiate e le leggeva i passi della Bibbia la sera ma ancora nel 1866 c'erano stati ancora pochi miglioramenti nello stato della ragazza. La regina Olga persever\u00f2 e col tempo la giovane granduchessa miglior\u00f2 e super\u00f2 i suoi comportamenti problematici: da ragazza divenne introspettiva e timida, ma intelligente con una certa attirudine per lo studio. Detestava le cerimonie ed il suo aspetto fisico, come la sua personalit\u00e0, era piuttosto particolare: aveva capelli biondi spessi e ricci, ma era bassa, tarchiata ed estremamente ordinaria.\nMatrimonio.\nIl re Carlo e la regina Olga adottarono legalmente la granduchessa Vera nel 1871 e le organizzarono un matrimonio con un membro del ramo slesiano della loro famiglia, il duca Eugenio di W\u00fcrttemberg (20 agosto 1846 - 27 gennaio 1877) in modo che non dovesse lasciare il paese dopo le nozze. Il fidanzamento si ebbe nel gennaio 1874: il granduca Konstantin scrisse al re ed alla regina che li ringraziava abbondantemente per l'aiuto che avevano dato a sua figlia e la regina scrisse al fratello \u00ab...la mia bambina problematica \u00e8 ora una sposa felice, amorevole e cara. Non avrei mai immaginato che tale felicit\u00e0 potesse esistere. Eugenio \u00e8 gi\u00e0 come un figlio per il re\u00bb . Vera aveva diciannove anni ed Eugenio ventotto: la cerimonia nuziale si tenne con grande pompa a Stoccarda il 4 maggio 1874 in presenza dello zio di Vera, lo zar Alessandro II che, a causa della scarsa attrattiva della nipote, rilev\u00f2 con scarsa galanteria \"confesso che non invidio il giovane marito\" ma comunque concesse una dote di un milione di rubli.\nLa coppia si trasfer\u00ec in una grande casa a Stoccarda, l\"'Akademie\" e l'anno dopo ebbero il primo figlio, Carlo Eugenio, morto a sette mesi. Nel 1876 Vera ebbe due gemelle, Elsa ed Olga, ma la sua vita nuziale non doveva durare a lungo: il marito, ufficiale nell'esercito del W\u00fcrttemberg, ebbe un comando a D\u00fcsseldorf, dove mor\u00ec all'improvviso il 27 gennaio 1877. Si disse che era morto o per una caduta da cavallo oppure per una crisi respiratoria: il vero motivo, un duello, venne tenuto sotto silenzio.\nIl matrimonio era durato tre anni e, vedova a ventitr\u00e9, Vera non si spos\u00f2 pi\u00f9 e piuttosto che tornare nel suo paese natale decise di rimanere in W\u00fcrttemberg, il paese che considerava la propria casa, dove godette dell'affetto e della protezione dei sovrani; viaggi\u00f2 comunque molto, andando a trovare i genitori in Russia e la sorella, la regina Olga dei Greci, in Grecia. Alla morte del re Carlo nel 1891 Vera eredit\u00f2 una considerevole fortuna e quando la regina Olga mor\u00ec, un anno dopo, ebbe anche Villa Berg a Stoccarda, in cui visse con considerevole sfarzo.\nLa granduchessa, intelligente e loquace, era popolare in W\u00fcrttemberg: scrisse poesie, trasform\u00f2 la sua residenza in un centro culturale, oltrech\u00e9 di ritrovo per la sua famiglia, e si dedic\u00f2 ad attivit\u00e0 caritatevoli: rifugi per le \"donne perdute\" chiamate \"Case di Vera\", l'Istituto di benevolenza, la Clinica Olga a Stoccarda; la Scuola d'istruzione per infermieri per ciechi Nicola, l'Istituto Mariaberg vicino a Reutlingen, il reggimento dei dragoni del suo defunto marito ed un reggimento russo furono fra le oltre trenta istituzioni ed organizzazioni sotto il suo patronato. Inoltre partecip\u00f2 alla costruzione della chiesa ortodossa di San Nicola a Stoccarda .\nUltimi anni.\nLa granduchessa Vera visit\u00f2 spesso la Russia ed era presente con le sue figlie nel maggio 1896 durante le cerimonie di incoronazione dello zar Nicola II. La maggiore delle gemelle, Elsa, dapprima fu fidanzata, nel gennaio 1895, al principe ereditario di Sassonia-Coburgo-Gotha Alfredo, un nipote della regina Vittoria; il fidanzamento fu presto rotto ed Elsa spos\u00f2 un lontano cugino, il principe Alberto di Schaumburg-Lippe, fratello della regina Carlotta di W\u00fcrttemberg. L'anno dopo l'altra figlia di Vera, Olga, spos\u00f2 il fratello minore del cognato, il principe Maximilian di Schaumburg-Lippe. Il destino di Olga fu simile a quello della madre: ebbe tre figli e nei pochi anni che durarono le sue nozze perse un figlio ed il marito, rimanendo giovane vedova che non si spos\u00f2 pi\u00f9.\nCol passare degli anni divenne cagionevole di salute: si pens\u00f2 che avesse la c\u00f2rea o \"ballo di san Vito\", un disordine neurologico dei movimenti che creava movimenti bruschi e involontari : a Stoccarda le fu assegnato un attendente che controllasse che durante gli attacchi non si ferisse .\nAl volgere del secolo, Vera Konstantinovna divenne una signora piccola, grassottella con un viso grasso e rotondo, che portava i capelli molto corti (il che la dava un look mascolino) , decisamente miope (per questo portava il \"pince-nez\") ed era ancora considerata un'eccentrica, ma manteneva il suo senso dell'umorismo e le sue battute erano ricordate con allegria dai nipoti.\nDopo avere vissuto in W\u00fcrttemberg per tanto tempo, era entrata in disaccordo con i suoi parenti russi per motivi politici e religiosi: le sue simpatie politiche andavano alla Germania e non capiva la visione sempre pi\u00f9 antitedesca dei Romanov; da sempre molto religiosa, alla fine si convert\u00ec al luteranesimo nel 1909, con costernazione della famiglia imperiale, ed incaric\u00f2 della costruzione di una chiesa protestante al piano terra di Villa Berg.\nLa granduchessa Vera Konstantinovna ebbe un infarto nell'ottobre 1911 e mor\u00ec a Stoccarda l'11 aprile 1912 a 58 anni.\nDiscendenza.\nLa granduchessa Vera e suo marito il duca Eugenio di W\u00fcrttemberg ebbero tre figli:"}
{"id": "2198085", "revid": "1305772", "url": "https://it.wikipedia.org/wiki?curid=2198085", "title": "Delmira Agustini", "text": "Vita.\nDelmira Agustini nacque a Montevideo nel 1886, fu una bambina di intelligenza precoce e mostr\u00f2 subito una vocazione, fin da ragazzina, per la composizione poetica.\nInizi\u00f2 a pubblicare non ancora ventenne e si spos\u00f2 con un matrimonio di alta societ\u00e0, che purtroppo si dimostr\u00f2 problematico. Divorzi\u00f2 subito dopo pochi mesi, ma fu uccisa nel 1914 dal marito, che in seguito si suicid\u00f2.\nOpere.\nLa Agustini risent\u00ec dell'influenza letteraria di Rub\u00e9n Dar\u00edo e compose nello stile del \"modernismo\" letterario del poeta nicaraguense. Il Dario la paragon\u00f2 a Teresa d'Avila, affermando che era la prima donna ad esprimersi come tale nella poesia spagnola dai tempi della Santa.\nLe sue principali poesie hanno un tema di fondo erotico per cui fu giudicata come una femminista nel Sudamerica del primo Novecento.\nLa Agustini era molto dedicata al soggetto amore nelle sue poesie e dedic\u00f2 al Dio dell'amore, Eros, il suo terzo libro intitolato \"Los c\u00e1lices vac\u00edos\" nel 1913. In quegli anni la Agustini era entrata a fare parte del movimento letterario \"La Vanguardia\", assieme a Julio Herrera y Reissig.\nLe sue opere principali furono:\nPoesia \"El Silencio\" (da \"Los C\u00e1lices vac\u00edos\").\nIl seguente \u00e8 un esempio (con traduzione in italiano) della poesia di Delmira Agustini:"}
{"id": "2198087", "revid": "767487", "url": "https://it.wikipedia.org/wiki?curid=2198087", "title": "Edward Pierson Ramsay", "text": "Biografia.\nTra il 1863 e il 1865 studi\u00f2 medicina all'Universit\u00e0 di Sydney. Divenne il primo conservatore di origine australiana del Museo d'Australia. Pubblic\u00f2, dal 1876 al 1894, il \"Catalogue of the Australian Birds in the Australian Museum at Sydney\" [Catalogo degli Uccelli Australiani nel Museo d'Australia di Sydney], suddiviso in quattro parti.\nNel 1883, assistette a Londra ad un'esposizione internazionale sulla pesca. Qua incontr\u00f2 il chirurgo militare Francis Day (1829-1889), il quale aveva assemblato una immensa collezione di pesci raccolti in India, Birmania, Malaysia e in altri luoghi dell'Asia. Ramsay ne acquist\u00f2 una parte, comprendente 150 specie classificate per la prima volta da Day stesso.\nLasci\u00f2 il suo impiego nel 1894 per ragioni di salute e continu\u00f2 a viaggiare per il Museo come ornitologo consulente fino al 1909."}
{"id": "2198093", "revid": "767487", "url": "https://it.wikipedia.org/wiki?curid=2198093", "title": "Sibling species", "text": "Sibling species (o specie gemelle, o criptospecie) sono due specie che pur essendo completamente isolate dal punto di vista riproduttivo, sono estremamente simili dal punto di vista morfologico (o fenotipico). Per tale motivo non \u00e8 possibile la discriminazione, appunto, in base a caratteristiche morfologiche e sono necessari analisi di tipo, genetico, biochimico, etologico, ecologico, ecc."}
{"id": "2198097", "revid": "1649409", "url": "https://it.wikipedia.org/wiki?curid=2198097", "title": "Cirillo I", "text": "Biografia.\nCirillo, figlio e nipote di sacerdoti ortodossi, entr\u00f2 nel 1965 nel seminario teologico di Leningrado (nome all'epoca di San Pietroburgo) e poi studi\u00f2 teologia presso l'Accademia Teologica di San Pietroburgo. Dopo la sua ordinazione nel 1969 e la sua laurea nel 1970, divenne il primo segretario del metropolita Nicodemo di Leningrado, che gi\u00e0 nel 1960 aveva favorito l'apertura ecumenica della Chiesa ortodossa russa. Nel 1971, Cirillo diviene Archimandrita e fu designato rappresentante ufficiale del Patriarcato di Mosca presso il Consiglio Ecumenico delle Chiese; in questa veste, \u00e8 stato attivamente coinvolto nell'attivit\u00e0 ecumenica della Chiesa ortodossa russa.\nAlla fine del 1974 Cirillo divenne rettore del seminario di San Pietroburgo e dell'Accademia Teologica, mantenendo la carica fino alla fine del 1984. Nel marzo 1976 venne nominato vescovo di Vyborg, divenendo arcivescovo l'anno seguente; sotto la sua giurisdizione ricadevano anche le parrocchie della Finlandia. Nel dicembre 1984 venne nominato arcivescovo di Smolensk, e amministratore della diocesi di Kaliningrad. Nel 1991, il patriarca Alessio II lo nomin\u00f2 metropolita. Dal novembre 1989, egli divenne anche presidente del dipartimento affari religiosi esteri del patriarcato di Mosca e, quindi, anche membro permanente del Santo Sinodo della Chiesa ortodossa russa. In qualit\u00e0 di membro della Commissione biblica e teologica del patriarcato di Mosca Cirillo aveva partecipato ai preparativi per il Consiglio a Mosca nel 2000.\nIl 18 maggio 2006 ha consacrato la prima chiesa ortodossa russa a Roma, in occasione di un viaggio durante il quale ha incontrato papa Benedetto XVI. Nel dicembre 2007 il Papa ha accolto con favore il Metropolita Cirillo in una udienza privata. Nel mese di ottobre 2008 Cirillo inaugura la prima Chiesa ortodossa russa a Cuba, e la Cattedrale della Madonna di Kazan a L'Avana.\nCirillo il 25 aprile 2007 (accanto al metropolita Juwenali di Krutizy e Kolomna e al metropolita Kliment di Kaluga e Borowsk) \u00e8 stato uno dei celebranti al servizio funebre per il defunto presidente russo Boris El'cin nella cattedrale di Cristo Salvatore a Mosca.\nCirillo \u00e8 stato anche considerato come uno dei principali autori nella redazione della dottrina sociale della Chiesa ortodossa russa.\nPatriarca di Mosca.\nIl 5 dicembre 2008 moriva il patriarca Alessio II, da tempo malato. Il giorno successivo, il Santo Sinodo della Chiesa ortodossa russa nominava Cirillo \"Locum tenens\" del seggio patriarcale. In tale veste, egli offici\u00f2 i funerali del defunto Patriarca nella Cattedrale di Cristo Salvatore, tenutisi il successivo 9 dicembre.\nPer la scelta del successore di Alessio II \u00e8 stato convocato per i giorni 27-29 gennaio 2009 il Consiglio dei vescovi della Chiesa russa (Pomestny Sobor), ospitato nella medesima cattedrale. Qui Cirillo, che si \u00e8 presentato come largamente favorito, \u00e8 stato eletto con 508 voti su 702 Patriarca di Mosca e di tutte le Russie.\nIl 1\u00ba febbraio 2009, si \u00e8 tenuta nella Cattedrale di Cristo Salvatore la fastosa cerimonia dell'intronizzazione, nella quale, alla presenza di oltre 4.000 tra prelati e fedeli, tra cui il presidente Dmitrij Medvedev e il primo ministro Vladimir Putin, Cirillo ha assunto ufficialmente la nuova carica.\nDa parte della Santa Sede erano presenti i cardinali Crescenzio Sepe, arcivescovo di Napoli, e Walter Kasper, presidente del Pontificio consiglio per la promozione dell'unit\u00e0 dei cristiani.\nOltre che dai due statisti russi, la nomina di Cirillo a Patriarca \u00e8 stata salutata con favore sia dal patriarca ecumenico di Costantinopoli Bartolomeo I sia dalla Santa Sede.\nIl 12 febbraio 2016, il Patriarca Cirillo incontra papa Francesco presso l'aeroporto internazionale di L'Avana; firmano poi una dichiarazione congiunta."}
{"id": "2198102", "revid": "1318658", "url": "https://it.wikipedia.org/wiki?curid=2198102", "title": "Rifugio Genova-Figari", "text": "Il rifugio Genova-Figari \u00e8 un rifugio situato nella catena delle Alpi Marittime nel comune di Entracque, in provincia di Cuneo, a 2015 metri di altitudine. Si trova sulla riva del lago del Chiotas ed a poca distanza dal lago Brocan, ai piedi del monte Argentera.\nStoria.\nIl primo rifugio Genova fu costruito nel 1898 su un promontorio a quota 1914 , posizionato al centro della conca del Chiotas. La conca venne allagata negli anni settanta del XX secolo in seguito alla realizzazione delle dighe del Chiotas e del colle Laura, che crearono l'attuale lago del Chiotas. L'Enel, realizzatrice del progetto, sostitu\u00ec il vecchio rifugio con l'attuale struttura, che fu inaugurata nel 1981.\nCaratteristiche e informazioni.\nIl rifugio, di propriet\u00e0 del CAI sezione Ligure di Genova, sorge sulla riva del lago del Chiotas, a 2015 metri di quota.\nSi tratta di una costruzione a tre piani fuori terra pi\u00f9 un piano seminterrato, in muratura di pietrame. Il piano seminterrato ospita il locale invernale, dotato di 12 posti letto, stufa e posto cottura. Al piano terra si trovano cucina, sala da pranzo e servizi; il primo piano \u00e8 costituito da posti letto in camerette, mentre al secondo piano vi sono due dormitori comuni.\nIl rifugio \u00e8 dotato di acqua corrente interna ed esterna ed impianto elettrico. Il riscaldamento \u00e8 mediante stufa a legna.\nOffre servizio di bar, ristorante e alberghetto. La capienza \u00e8 di 60 posti.\nDal 2007 il rifugio \u00e8 dotato di collegamento Internet satellitare, realizzato dalla Regione Piemonte nell'ambito del programma \"Wi-Pie\". \u00c8 stata anche installata una webcam che, nel periodo di apertura, permette di avere una visuale aggiornata ogni 5 minuti sulla conca del Chiotas.\nAccessi.\nIl modo pi\u00f9 semplice per raggiungere il rifugio \u00e8 quello di partire dal lago della Rovina, a quota 1535\u00a0m, raggiungibile in estate con i mezzi motorizzati. Lasciata la macchina, si risale verso il rifugio per un sentiero diretto che risale la testata della valle, fino a raggiungere il bordo della conca del Chiotas, da dove, seguendo le strade di servizio realizzate dall'ENEL per la gestione della diga, si raggiunge il rifugio. Il percorso richiede circa un'ora e mezza.\nIl rifugio \u00e8 raggiungibile anche in inverno, partendo direttamente da Entracque; il tempo di percorrenza stimato in queste condizioni \u00e8 di circa 8 ore.\nTraversate.\nIl rifugio si trova sul percorso rosso della Via Alpina, in particolare sul tracciato della tappa R143 tra il rifugio Morelli-Buzzi ed il rifugio Soria Ellena. \u00c8 inoltre posto tappa della Grande Traversata delle Alpi, inserito tra le tappe: rifugio Soria Ellena - rifugio Genova-Figari, e rifugio Genova-Figari - Terme di Valdieri.\nAltre attivit\u00e0.\nNei pressi del rifugio \u00e8 presente una palestra d'arrampicata attrezzata; \u00e8 inoltre possibile praticare il bouldering sui massi prossimi al rifugio stesso."}
{"id": "2198105", "revid": "118123527", "url": "https://it.wikipedia.org/wiki?curid=2198105", "title": "Venere esquilina", "text": "La Venere esquilina \u00e8 una scultura ellenistica in marmo pario (h. 155\u00a0cm) del I secolo a.C., conservata nei Musei Capitolini di Roma.\nStoria.\nLa statua venne ritrovata nel 1874 sull'Esquilino nella zona presso l'odierna Piazza Vittorio, in una sala sotterranea degli \"Horti Lamiani\", da cui proviene anche il \"ritratto di Commodo come Ercole\".\nInterpretata al momento della scoperta come Venere-Iside, pi\u00f9 recentemente si \u00e8 ritenuto che si trattasse di una raffigurazione di Cleopatra, databile nella seconda met\u00e0 del I secolo a.C.. Secondo questa tesi il cobra raffigurato sul vaso rappresenterebbe l'\"ureus\", simbolo della regalit\u00e0 egizia.\nNel periodo da giugno a settembre del 2008, la scultura \u00e8 stata esposta presso il padiglione italiano nell'Esposizione Internazionale di Saragozza (Spagna) ed \u00e8 diventata la massima attrazione dei visitatori del padiglione. Per tutto il periodo \u00e8 stata custodita 24 ore su 24 da agenti della Guardia di Finanza.\nIl 27 gennaio 2016 in occasione dell'importante viaggio in Italia del presidente iraniano Hassan Rohani, la scultura insieme ad altre opere d'arte sono state coperte con pannelli in compensato affinch\u00e9 le immagini ufficiali della visita potessero essere trasmesse alla televisione iraniana.\nUna copia si trova nel museo del Louvre.\nDescrizione e stile.\nRappresenta una donna nell'atto di legarsi i capelli (le dita della mano sinistra si conservano sui capelli raccolti, mentre le braccia, sollevate, sono perdute) prima di immergersi nel bagno. La figura \u00e8 nuda ad eccezione dei sandali (tratto significativo per le interpretazioni recenti visto che Venere non indossa mai sandali). La scultura si appoggia ad un sostegno che raffigura un vaso intorno al quale si arrotola un cobra, sul quale \u00e8 poggiato un panno: la presenza dell'animale ha fatto pensare a una rappresentazione romana di Cleopatra (d'altronde la datazione coincide con gli anni della presenza di Cleopatra VII a Roma).\nLa statua rielabora per il volto e la capigliatura modelli di stile severo, mentre per il corpo riprende modelli ellenistici e in particolare l'iconografia della \"Afrodite Anadiomene\".\nEvidente \u00e8 la ricerca di una resa naturalistica del corpo femminile, indifferente ai canoni della bellezza applicati alla figura della dea nelle rappresentazioni tradizionali."}
{"id": "2198106", "revid": "149485", "url": "https://it.wikipedia.org/wiki?curid=2198106", "title": "Trattato di Dresda", "text": "Il trattato di Dresda (o pace di Dresda) fu siglato il 25 dicembre 1745 a Dresda fra Regno di Prussia, Arciducato d'Austria e il Principato Elettorale di Sassonia. Esso pose termine alla seconda guerra di Slesia.\nDopo i successi dell'Austria nella parallela guerra di successione austriaca e dopo l'uscita del Principato della Baviera dalla coalizione anti-austriaca con la pace di F\u00fcssen (22 aprile 1745), la situazione della Prussia si era fatta pesante.\nLa Quadruplice Alleanza fra Austria, Inghilterra, Paesi Bassi e Sassonia stipulata a Varsavia l'8 gennaio 1745, aveva l'obiettivo di rioccupare la Slesia e di levare alcuni possedimenti brandeburghesi alla Prussia, che sarebbero stati suddivisi fra Austria e Sassonia.\nTuttavia, dopo le brillanti vittorie prussiane di Soor (30 settembre 1745) e di Kesselsdorf (15 dicembre dello stesso anno) e dopo l'occupazione di Dresda da parte di Leopoldo I di Anhalt-Dessau avvenuta due giorni dopo, Maria Teresa d'Austria decise di proporre un trattato di pace, anche per poter dedicare tutte le forze dell'Impero a combattere francesi e spagnoli che minacciavano i territori sotto il dominio austriaco in Italia ed nei Paesi Bassi.\nAnche il sovrano prussiano, Federico II, gi\u00e0 il 15 di dicembre del 1745 aveva tentato approcci a questo scopo. In effetti egli non era pi\u00f9 in grado di sostenere finanziariamente nuove campagne militari e temeva un intervento militare russo in favore di Austria e Sassonia.\nLe trattative furono molto brevi e gi\u00e0 il 25 dicembre del 1745 fu stipulato un trattato di pace in Dresda. Questo conferm\u00f2 alla Prussia il dominio sulla Slesia, mentre Federico II riconosceva il marito di Maria Teresa Francesco Stefano di Lorena, sposato da quest'ultima il 12 settembre 1736, quale successore di Carlo VI come legittimo imperatore del Sacro Romano Impero.\nFu per\u00f2 la Sassonia a patire i maggiori svantaggi dalla stipula del trattato di pace. Essa dovette pagare riparazioni di guerra per un milione di talleri alla Prussia, risolvere la vertenza doganale con quest'ultima a proprio sfavore ed infine accettare che i sassoni che erano stati arruolati forzatamente dai prussiani rimanessero nell'esercito della Prussia.\nGarante del trattato fu l'Inghilterra."}
{"id": "2198110", "revid": "339392", "url": "https://it.wikipedia.org/wiki?curid=2198110", "title": "Muttawa", "text": ""}
{"id": "2198119", "revid": "2110845", "url": "https://it.wikipedia.org/wiki?curid=2198119", "title": "Ahmed Jibril", "text": "\u00c8 il fondatore ed il capo del Fronte Popolare per la Liberazione della Palestina - Comando Generale (FPLP-CG), parte dell'ala sinistra del movimento secolare nazionale palestinese di liberazione.\nBiografia.\nJibril nacque a Yazur, una citt\u00e0 vicino a Giaffa all'epoca della palestina mandataria.\nLa sua famiglia si stabil\u00ec in Siria, dove fu cresciuto e dove prest\u00f2 servizio militare nell'esercito di Damasco dal 1956 al 1958. Sotto le armi raggiunse il grado di Capitano, prima di essere espulso in quanto sospetto di comunismo.\nNel 1959 fond\u00f2 il Fronte per la Liberazione della Palestina (FLP), prima di unirsi a George Habash e fondare assieme a questi il Fronte Popolare per la Liberazione della Palestina (FPLP) nel 1967, un movimento armato di orientamento comunista.\nIl FPLP-CG.\nNel 1968 Jibril ruppe i rapporti con l'FPLP, a causa delle dispute fra Habash ed il Governo di Damasco, e form\u00f2 il Fronte Popolare per la Liberazione della Palestina - Comando Generale (FPLP-CG), per l'appunto di orientamento filo-siriano. Grazie alla sua costante fedelt\u00e0 alla Siria, il gruppo di Jibril mantenne la propria sede a Damasco, conducendo numerosi attacchi contro obbiettivi sia civili che militari israeliani.\nSebbene per decenni la base ideologica del FPLP-CG rimase quasi identica a quella del FPLP, Jibril non mise mai in dubbio la propria convinzione che la Palestina potesse essere liberata solo attraverso una guerra di logoramento di tipo militare. In seguito si ritrov\u00f2 al fianco di Habash e di altri gruppi scissionisti nell'opporsi ai negoziati con il governo israeliano. Negli anni svilupp\u00f2 una grande variet\u00e0 di tipologie di attacco verso obbiettivi israeliani, culminata con la Notte dei deltaplani il 25 novembre 1987.\nRapporti con l'islamismo.\nJibril fu il primo militante della vecchia guardia palestinese ad abbracciare l'aiuto della Repubblica Islamica d'Iran, di Hezbollah e del Movimento per il Jihad Islamico. Contrariamente a George Habash, che era un cristiano di rito greco-ortodosso, Jibril, come musulmano, fu abile a connettere il radicalismo islamico e Dai primi anni novanta, con la crescita dei consensi di Hamas nella Striscia di Gaza ed in Cisgiordania, Jibril ha visto declinare la propria posizione di nemico-chiave dello Stato di Israele.\nIl figlio di Jibril, Jihad Ahmed Jibril, che fu a capo dell'ala militare del FPLP-CG, ed era ritenuto il successore naturale del padre alla guida del Fronte, venne ucciso da un'autobomba a Beirut, il 20 maggio 2002."}
{"id": "2198124", "revid": "1442080", "url": "https://it.wikipedia.org/wiki?curid=2198124", "title": "Thylogale brunii", "text": "Il pademelon scuro (Thylogale brunii ), noto anche come wallaby scuro, \u00e8 una specie di marsupiale della famiglia dei Macropodidi. \u00c8 diffuso nelle foreste pluviali e nelle savane della Nuova Guinea meridionale (nei distretti delle Pianure del Fiume Fly e di Port Moresby), sulle Isole Aru e sull'isola di Kei Besar. \u00c8 minacciato dalla deforestazione."}
{"id": "2198128", "revid": "92723", "url": "https://it.wikipedia.org/wiki?curid=2198128", "title": "Basilica di San Luigi Maria Grignion de Montfort", "text": "La basilica di San Louis-Marie Grignion de Montfort \u00e8 una basilica cattolica a Saint-Laurent-sur-S\u00e8vre, un comune francese situato nel dipartimento della Vandea nella regione dei Paesi della Loira.\nCentinaia di pellegrini ogni anno giungono alla basilica per pregare presso i sepolcri di san Louis-Marie Grignion de Montfort e della beata Marie-Louise Trichet.\nIl 19 settembre 1986 papa Giovanni Paolo II visit\u00f2 la basilica dove medit\u00f2 e preg\u00f2 presso le due tombe, dopo aver firmato la lettera apostolica \"Rosarium Virginis Mariae\" che indicava san Louis-Marie de Montfort come esempio della mariologia della scuola spirituale francese."}
{"id": "2198131", "revid": "118638305", "url": "https://it.wikipedia.org/wiki?curid=2198131", "title": "Lino Del Fra", "text": "Biografia.\nLaureato in filosofia e pedagogia presso la facolt\u00e0 di lettere dell'ateneo capitolino, nei primi anni cinquanta svolse l'attivit\u00e0 di critico cinematografico nelle pagine del quotidiano \"L'Avanti\" e dei periodici \"Cinema Nuovo\" e \"Bianco Nero\", per iniziare nel decennio successivo l'attivit\u00e0 di documentarista, prendendo tra l'altro parte al documentario collettivo \"All'armi, siam fascisti!\" (1962).\nNel 1961 vinse il Leone d'oro alla Mostra internazionale d'arte cinematografica di Venezia per il cortometraggio \"Fata Morgana\", che tratta degli emigranti meridionali verso il Nord Italia.\nVincitore del Pardo d'oro al Festival di Locarno per il film \"Antonio Gramsci - I giorni del carcere\" (1977), la sua opera cinematografica fu segnata dalla collaborazione con sua moglie Cecilia Mangini.\nNote.\n(*) \"Corto Reale - Gli anni del documentario italiano\", programma televisivo condotto da Marco Bertozzi, 2014, Rai Storia e Rai 3."}
{"id": "2198133", "revid": "83531", "url": "https://it.wikipedia.org/wiki?curid=2198133", "title": "Russell Square", "text": "Russell Square \u00e8 una grande piazza con un giardino al centro sita nel quartiere londinese di Bloomsbury nel London Borough of Camden. Essa \u00e8 vicina alla sede della University of London ed al British Museum.\nStoria.\nLa piazza ha preso il nome dal cognome dei conti e duchi di Bedford, che costruirono il quartiere sui terreni di famiglia siti a Londra fra il XVII ed il XVIII secolo, cominciando con il realizzare il Covent Garden (Bedford Street). Russell Square venne realizzata quando vennero costruite delle nuove strade che provenivano dai terreni del duca in cui si erano realizzate delle costruzioni. Esse si congiunsero nel giardino di quella che era stata la sua residenza londinese, \"Bedford House\". I luoghi che ricordano questa famiglia sono diversi e sono: \"Bedford Square\", \"Bedford Place\", \"Bedford Avenue\", \"Bedford Row\" e \"Bedford Way\"; \"Woburn Square\" e \"Woburn Place\" (dalla \"Woburn Abbey\"); \"Tavistock Square\", \"Tavistock Place\" e \"Tavistock Street\" (marchese di Tavistock), e \"Thornhaugh Street\" (titolo sussidiario di \"Baron of Thornhaugh\"). I pali dell'illuminazione di questi luoghi riportano gli emblemi della famiglia Bedford. \nRussell Square \u00e8 contornata da eleganti dimore abitate da famiglie appartenenti all'alta e media borghesia. Sul lato meridionale ed occidentale della piazza sono ancora presenti delle case dell'epoca mentre sugli altri lati esistono palazzi moderni. Sul lato ovest si affaccia la sede centrale della University of London, e sulla sua facciata esiste una targa a commemorazione di T. S. Eliot che lavor\u00f2 qui per alcuni anni.\n7 luglio 2005 - Gli attentati terroristici.\nIl 7 luglio 2005, un attentato terroristico colp\u00ec Londra con quattro contemporanee esplosioni in tre stazioni della metropolitana nel tratto compreso tra King's Cross St. Pancras e Russell Square e su di un bus a due piani proprio a Tavistock Square nelle vicinanze di Russell Square.\nPer commemorare le vittime, molti fiori sono state poste in un punto in Russell Square appena a sud del caff\u00e8. La posizione \u00e8 ora contrassegnata da una targa commemorativa e un giovane albero di quercia."}
{"id": "2198135", "revid": "1442080", "url": "https://it.wikipedia.org/wiki?curid=2198135", "title": "Thylogale calabyi", "text": "Il pademelon di Calaby (Thylogale calabyi ), noto anche come wallaby alpino, \u00e8 una specie di marsupiale della famiglia dei Macropodidi. Molto raro, \u00e8 diffuso solamente in Nuova Guinea, sui monti Albert Edward e Giluwe, situati nella Provincia degli Altopiani Orientali, ad un'altitudine di circa 3000 m. \u00c8 minacciato dalla deforestazione."}
{"id": "2198141", "revid": "767487", "url": "https://it.wikipedia.org/wiki?curid=2198141", "title": "Parasaurus geinitzi", "text": "Il parasauro (Parasaurus geinitzi) \u00e8 un rettile erbivoro estinto appartenente ai pareiasauri, vissuto nel Permiano superiore (circa 260 milioni di anni fa). I suoi resti sono stati ritrovati in Germania.\nDescrizione.\nCome gran parte dei pareiasauri, anche questo animale era di grosse dimensioni e superava i due metri di lunghezza. Il corpo era a forma di botte, massiccio e corto, sorretto da quattro zampe robuste e tozze. Recenti scoperte indicano che il parasauro possedeva piccoli aculei nella parte posteriore del cranio, e probabilmente era privo di placche ossee immerse nella pelle (osteodermi) al contrario di tutti gli altri pareiasauri. Quest'ultima caratteristica, in ogni caso, deve essere comprovata da ulteriori scoperte.\nClassificazione.\nPer lungo tempo il parasauro \u00e8 stato conosciuto solo in base a resti frammentari e, pur riconoscendo l'appartenenza alla famiglia dei pareiasauridi, gli studiosi non si sbilanciavano riguardo a una classificazione pi\u00f9 approfondita. Con il ritrovamento di ulteriori resti fossili e la riscoperta di materiale ritenuto perduto, il parasauro \u00e8 stato descritto adeguatamente: secondo un'analisi filogenetica dettagliata, questo animale era uno dei pareiasauri pi\u00f9 evoluti, e potrebbe essere stato imparentato con il ben noto \"Scutosaurus\" della Russia. "}
{"id": "2198145", "revid": "76963", "url": "https://it.wikipedia.org/wiki?curid=2198145", "title": "Edward Robert Hughes", "text": "Biografia.\nHughes nacque a Londra da una famiglia borghese. Suo zio era il pittore Arthur Hughes. Dopo i primi studi ader\u00ec alla concezione pittorica dei Preraffaelliti e a quella dell'Estetismo. Hughes usava molto anche l'acquarello e la tempera, ottenendo effetti spesso eccezionali. Fu un autentico perfezionista, un vero e proprio cultore della bellezza assoluta che non si stancava mai di perseguire anche attraverso la ricerca di nuove ed ambiziose tecniche. Nel 1891 fu eletto membro della Royal Watercolour Society.\nQuando il pi\u00f9 anziano William Holman Hunt venne colpito da una grave forma di cecit\u00e0 progressiva, Hughes divenne il suo assistente e lo aiut\u00f2 a completare alcune opere fra le quali \"The Lady of Shalott\" e la versione ingrandita de \"La luce del mondo\" che oggi si trova nella St. Paul's Cathedral.\nMor\u00ec nel suo cottage di St Albans nello Hertfordshire, il 23 aprile del 1914, poco dopo un intervento chirurgico.\nOpere.\nLe opere pi\u00f9 conosciute di Edward Robert Hughes sono:"}
{"id": "2198146", "revid": "767487", "url": "https://it.wikipedia.org/wiki?curid=2198146", "title": "Acleistorhinus pteroticus", "text": "L\u2019acleistorino (Acleistorhinus pteroticus) \u00e8 un rettile estinto, vissuto nel Permiano inferiore (circa 270 milioni di anni fa). I suoi resti sono stati ritrovati in Oklahoma (USA).\nDescrizione.\nQuesto animale doveva avere l'aspetto di una grossa lucertola dal corpo e dal cranio tozzi. Il cranio, in particolare, possedeva una serie di caratteristiche uniche: al contrario degli altri anapsidi, ad esempio, era presente una finestra temporale inferiore, analoga a quella presente nei sinapsidi (gli antenati dei mammiferi). Questa caratteristica, per\u00f2, era frutto di convergenza evolutiva e l'acleistorino non era imparentato con i sinapsidi. Inoltre, questo animale possedeva un'articolazione mandibolare collocata anteriormente all'occipite (ovvero la parte posteriore del cranio che articola la testa al collo). In gran parte degli altri amnioti, questa articolazione era posta nella zona dell'occipite. A causa di questa caratteristica, l'acleistorino era dotato di una mandibola molto corta, e probabilmente il suo morso era notevolmente poderoso. A cosa servisse un morso tanto poderoso, per\u00f2, non \u00e8 del tutto chiaro, date le esigue dimensioni dell'animale.\nClassificazione.\nL'acleistorino condivide numerose caratteristiche craniche con la famiglia dei lantanosuchidi, un gruppo poco conosciuto di primitivi amnioti del Permiano superiore. Tra queste caratteristiche, da ricordare la riduzione dell'osso postparietale e una lunga articolazione basicranica. Le varie caratteristiche primitive dell'acleistorino lo denotano come il pi\u00f9 antico appartenente al gruppo degli anapsidi. Un suo stretto parente \u00e8 l'enigmatico \"Colobomycter\"."}
{"id": "2198149", "revid": "287204", "url": "https://it.wikipedia.org/wiki?curid=2198149", "title": "L'io, il potere, le opere", "text": "L'io, il potere, le opere (sottotitolato \"Contributi da un'esperienza\") \u00e8 un saggio antologico del sacerdote cattolico e teologo Luigi Giussani, fondatore del movimento Comunione e Liberazione, pubblicato nel 2000.\nStoria editoriale.\nPubblicato dall'editore Marietti, che da qualche anno realizzava volumi antologici di Giussani, il libro raccoglie interventi pubblici e lezioni del sacerdote brianzolo centrati sull'azione sociale del cristiano, suddivisi e ordinati secondo alcune categorie notevoli: potere, lavoro, opere e politica.\nMolti dei testi, come di norma, erano gi\u00e0 apparsi come inserti o redazionali dei mensile \"Tracce\", organo ufficiale di Comunione e Liberazione, e \"30 giorni nella Chiesa e nel mondo\" o in altre riviste e pubblicazioni.\nContenuti.\nIl libro delinea il concetto di responsabilit\u00e0, che secondo l'autore trova pieno compimento nella persona a partire dal senso religioso. Il senso di responsabilit\u00e0 spinge gli uomini a mettersi insieme, ad operare nella societ\u00e0 alla ricerca di un bene pi\u00f9 grande per tutti, e ad edificare, nel governo di un popolo, quel \"bene comune\" di tomistica memoria, ripreso dal magistero di papa Leone XIII."}
{"id": "2198150", "revid": "108221835", "url": "https://it.wikipedia.org/wiki?curid=2198150", "title": "Peut-\u00eatre toi", "text": "Peut-\u00eatre toi \u00e8 il quinto singolo del album \"Avant que l'ombre...\" della cantautrice francese Myl\u00e8ne Farmer, pubblicato il 21 agosto 2006.\nLa traccia presenta un sound pop up-tempo ed \u00e8 caratterizzata da alcuni slang in inglese gridati da un coro di bambini (proprio come in \"Fuck them all\".\nIl videoclip \u00e8 un anime diretto da Naoko Kusumi che illustra la storia di due prigionieri che tentano da fuggire dal bunger in cui sono rinchiusi.\nIl singolo ha venduto 60.000 copie arrivando comunque alla terza posizione della chart single francese.\n\u00c8 stato presentato in versione live durante le tredici date a Bercy nel 2006 come traccia di apertura."}
{"id": "2198152", "revid": "1181880", "url": "https://it.wikipedia.org/wiki?curid=2198152", "title": "Lanthanosuchidae", "text": "I lantanosuchidi (Lanthanosuchidae) sono una famiglia di rettili estinti, appartenenti agli anapsidi. Vissero esclusivamente nel Permiano superiore (circa 260 milioni di anni fa). I loro resti sono stati rinvenuti solo in Russia.\nDescrizione.\nQuesti animali possedevano uno strano cranio estremamente appiattito, largo e corto. La superficie dorsale del cranio era percorsa da un notevole numero di rilievi e di fossette. Il corpo era piuttosto allungato e anch'esso appiattito, e poteva superare il metro di lunghezza. L'aspetto di questi animali richiamava notevolmente quello dei numerosi anfibi del periodo (temnospondili) che abitavano i fiumi e i laghi di gran parte del mondo.\nClassificazione.\nLe affinit\u00e0 dei lantanosuchidi non sono chiare e per lungo tempo gli studiosi hanno dato vita a dibattiti. C'\u00e8 chi li ha avvicinati ai seymouriamorfi (un gruppo di rettiliomorfi basali) a causa dei numerosi rilievi e delle fossette presenti sul cranio; altri studiosi ritengono che i lantanosuchidi potessero essere imparentati con i diadectomorfi, un altro gruppo di animali dalle caratteristiche intermedie tra gli anfibi e i rettili. Un'ulteriore ipotesi, attualmente la pi\u00f9 accreditata, li considera veri e propri rettili arcaici, ascritti al gruppo degli anapsidi; se fosse cos\u00ec, i lantanosuchidi rappresentano uno dei rami pi\u00f9 specializzati di questo gruppo. Si suppongono strette parentele con \"Acleistorhinus\", attualmente considerato l'anapside pi\u00f9 antico.\nPaleobiologia.\n\u00c8 difficile ipotizzare lo stile di vita di questi animali; in passato si riteneva che fossero creature semiacquatiche, poich\u00e9 generalmente un cranio largo e piatto corrisponde a questo stile di vita. Recenti studi, tuttavia, hanno smentito questa teoria, e i lantanosuchidi potrebbero essere stati altrettanto probabilmente animali compiutamente terrestri."}
{"id": "2198156", "revid": "22356", "url": "https://it.wikipedia.org/wiki?curid=2198156", "title": "Lantanosuchidi", "text": ""}
{"id": "2198163", "revid": "94902", "url": "https://it.wikipedia.org/wiki?curid=2198163", "title": "Gomma pane", "text": ""}
{"id": "2198167", "revid": "33921", "url": "https://it.wikipedia.org/wiki?curid=2198167", "title": "All'origine della pretesa cristiana", "text": "All'origine della pretesa cristiana \u00e8 un saggio del sacerdote cattolico e teologo Luigi Giussani, fondatore del movimento Comunione e Liberazione, pubblicato nel maggio 1988. \u00c8 il secondo volume del \"PerCorso\", opera in tre parti, pubblicata per la prima volta tra il 1986 e il 1992, nella quale don Giussani riassume il suo itinerario di pensiero e di esperienza e che rappresenta la base, sviluppata in quarant'anni di insegnamento, della sua proposta educativa.\nNel testo Giussani descrive il passaggio dal \"senso religioso\", come descritto nel primo volume del \"PerCorso\" (\"Il senso religioso\"), all'avvenimento storico della rivelazione cristiana.\nStoria editoriale.\nIl \"PerCorso\" nacque, come impianto iniziale, quale base delle lezioni di religione tenute da don Giussani al liceo Berchet di Milano negli anni cinquanta e in seguito rielaborata per l'insegnamento di introduzione alla teologia all'Universit\u00e0 Cattolica. L'opera intende esemplificare le modalit\u00e0 secondo le quali si pu\u00f2 aderire coscientemente e ragionevolmente al cristianesimo, tenendo conto dell'esperienza reale.\nIl libro ricalca, sviluppandola, l'impostazione data da don Giussani in una sua prima opera intitolata \"Il senso religioso\" e pubblicata originariamente nel 1966. Seguendo lo schema l\u00ec adottato, il \"PerCorso\" inizia col tema del \"senso religioso\" inteso come \u00abessenza stessa della razionalit\u00e0 e la radice della coscienza umana\u00bb. Il secondo volume riguarda il tema della \"rivelazione\", mentre il terzo verte sul tema della Chiesa.\n\"All'origine della pretesa cristiana\" fu pubblicato nel marzo del 1988 da Jaca Book e fu seguito, negli anni successivi, dal testo conclusivo del \"PerCorso\", \"Perch\u00e9 la Chiesa\", in due tomi, nel 1990 e nel 1992.\nNel 2001 Rizzoli Editore, che aveva gi\u00e0 pubblicato la rinnovata edizione de \"Il senso religioso\" nel 1997, realizz\u00f2 quella che, riveduta e corretta, con un nuovo apparato bibliografico e di note, una nuova prefazione dell'autore, \u00e8 considerata l'edizione \"definitiva\" di \"All'origine della pretesa cristiana\". Il testo fu poi pubblicato anche in edizione economica nella Biblioteca Universale Rizzoli nel 2004.\nL'edizione in lingua inglese di \"All'origine della pretesa cristiana\", pubblicata da McGill-Queen's University Press di Montr\u00e9al, fu presentata al Palazzo di Vetro delle Nazioni Unite a New York il 24 maggio del 1999 analogamente a quanto avvenne nel dicembre del 1997 per \"The Religious Sense\". La presentazione di \"At the Origin of the Christian Claim\" fu organizzata dall'Osservatore permanente della Santa Sede presso l'ONU monsignor Renato Martino con interventi del cardinale John O'Connor, Arcivescovo di New York, del pastore e teologo luterano Gilbert C. Meilander, del rabbino e filosofo ebraico Neil Gillman e di Razan A.G. Farhadi, ambasciatore afghano presso l'ONU.\nGiussani stesso afferm\u00f2 di tenere particolarmente a questo libro, poich\u00e9 \u00abesprime le ragioni di una fede consapevole e matura\u00bb.\n\"All'origine della pretesa cristiana\" e gli altri testi del \"PerCorso\" sono alla base del volume per l'insegnamento della religione cattolica rivolto agli studenti delle scuole superiori intitolato \"Scuola di religione\" e pubblicato dalla SEI di Torino nel 1999 (e in una nuova edizione nel 2003).\nContenuti.\nNell'introduzione, ampliata nella riedizione del libro ad opera dell'editore Rizzoli, Giussani riepiloga gli aspetti salienti dell'esperienza religiosa dell'uomo, contenuto del primo volume del \"PerCorso\". Il senso religioso \u00e8 \u00abquella natura originale dell'uomo per cui egli si esprime esaurientemente in domande \"ultime\"\u00bb e quindi \u00abespressione adeguata di quel livello della natura in cui la natura diventa coscienza del reale tendenzialmente secondo la totalit\u00e0 dei suoi fattori\u00bb. Coincide con l'aspetto ultimo e profondo della ragione.\nL'uomo non distratto, ma consapevole, si rende conto che il senso della realt\u00e0, cio\u00e8 il contenuto ultimo della ragione, \u00e8 un fattore non immediatamente compreso, esterno, una \u00abx\u00bb, come la definisce l'autore. Giussani descrive come \u00abvertiginosa\u00bb la condizione umana di fronte a questo riconoscimento che \u00e8 il vertice della ragione umana. Vertiginoso \u00e8 aderire a qualcosa che non si riesce ad afferrare, qualcosa di cui si intuisce la presenza, ma che non \u00e8 visibile, misurabile e non si possiede. Cio\u00e8 il \u00abmistero\u00bb com'\u00e8 cristianamente definito. La ragione umana, per sua natura \u00e8 cos\u00ec spinta alla ricerca di una soluzione, anzi, la ragione stessa implica l'esistenza di una soluzione.\nCreativit\u00e0 religiosa e esigenza della rivelazione.\nNei primi due capitoli \u00e8 descritto come l'uomo abbia cercato nella storia di immaginare e di definire il mistero in rapporto con s\u00e9 attraverso le religioni. Giussani afferma che in tal senso tutte le religioni sono \"vere\", \u00abl'unico dovere che l'uomo ha \u00e8 quello della seriet\u00e0 nell'aderirvi\u00bb. Tutti gli aspetti della creativit\u00e0 religiosa rispondono alla necessit\u00e0 della ragione di comprendere il fattore misterioso che \u00e8 avvertito come risposta alle proprie domande ultime. Viene per\u00f2 sottolineato che il mistero stesso deve rivelarsi. \u00abUnico aiuto adeguato alla riconosciuta impotenza esistenziale dell'uomo non pu\u00f2 essere che il divino stesso, quella divinit\u00e0 nascosta, il mistero, che in qualche modo si coinvolga con la fatica dell'uomo illuminandolo e sostenendolo nel suo camminare.\u00bb La necessit\u00e0 della rivelazione \u00e8 stata intuita dai grandi artisti in ogni tempo e luogo (l'autore cita Giacomo Leopardi e Platone) Inoltre l'ipotesi della rivelazione non pu\u00f2 essere esclusa a priori perch\u00e9 escluderla significherebbe limitare la libert\u00e0 del mistero stesso in un'ultima forma di idolatria. L'autore esemplifica, con l'aiuto di citazione degli storici delle religioni Julien Ries (futuro cardinale) e Mircea Eliade e di altri, come l'ipotesi della rivelazione sia stata affrontata nelle varie credenze, fino al caso dell'ebraismo in cui \u00e8 evidente l'implicarsi di Dio nella storia e dell'uomo e addirittura di un popolo.\nGiussani definisce quindi in cosa consiste la \u00abpretesa\u00bb a cui fa riferimento il titolo del libro. \u00abNel nobile sforzo razionale, morale ed estetico che esprimono, tutte le religioni sono vere e l'uomo, indotto dalle esigenze della sua umanit\u00e0, \"deve\" compiere questo sforzo e deve quindi avere una religione.\u00bb L'esigenza della rivelazione \u00e8 insita in ogni tentativo religioso. Considerando tutti i tentativi religiosi e la libert\u00e0 di espressione dell'uomo, che ci sia una che dice di s\u00e9 \u00abio sono \"la\" religione, l'unica strada\u00bb, sarebbe un delitto \u00abin quanto imposizione morale della propria espressione agli altri\u00bb. Conclude per\u00f2 l'autore:\nL'ipotesi dell'incarnazione.\nPer andare al fondo di questa pretesa, apparentemente irrazionale, Giussani utilizza uno schema che riassume come l'uomo concepisce e realizza il suo rapporto con il divino:\nLa linea orizzontale \u00e8 la traiettoria umana e sopra di essa incombe la presenza del fattore esterno X (destino, fato, mistero ultimo, \"Dio\"). Le frecce ascendenti indicano la tensione conoscitiva della ragione umana verso X. La freccia verticale indica il rivelarsi del mistero, del significato ultimo, nella vicenda umana. L'ipotesi dell'incarnazione consiste nel supporre che \u00abX\u00bb, \u00abl'enigmatica presenza che incombe oltre l'orizzonte, senza la quale la ragione non potrebbe essere ragione [...] entrasse nel flusso del tempo e dello spazio e con forza espressiva inimmaginabile si incarnasse in \"Fatto\" tra noi.\u00bb \"Incarnarsi\" significa che X diventa un fatto normale sperimentabile nella traiettoria storica, un fatto che si implica concretamente, direttamente e personalmente con l'uomo. Escludere questa ipotesi sarebbe per l'autore irragionevole. Si tratta quindi, vista la plausibilit\u00e0 e la razionalit\u00e0 dell'ipotesi, di domandarsi: \u00ab\"\u00e8 accaduto o no?\"\u00bb\nNell'ipotesi che il divino abbia scelto di utilizzare questo metodo, incarnandosi, si tratterebbe di un \u00abcapovolgimento del metodo religioso\u00bb, il rapporto uomo-destino non si baserebbe pi\u00f9 sullo sforzo umano, non sarebbe pi\u00f9 un dignitoso tentativo umano. Si tratterebbe invece di \u00abimbattersi in un presente\u00bb, non uno sforzo moralistico, ma \u00abla semplicit\u00e0 di un riconoscimento\u00bb. Giussani lo chiama \u00abincontro\u00bb.\nLa pretesa cristiana non \u00e8 quindi semplicemente l'affermazione che il cristianesimo \u00e8 l'unica risposta, ma piuttosto l'annuncio che quanto ipotizzato, il capovolgimento secondo cui il significato ultimo si \u00e8 incarnato, \u00e8 un fatto accaduto. Non un problema teorico, ma storico. \u00abLa prima domanda di cui ci dobbiamo investire non \u00e8: \"\u00c8 ragionevole o giusto quel che dice l'annuncio cristiano?\", ma \"\u00c8 vero che sia accaduto o no? \u00c8 vero che Dio \u00e8 intervenuto?\"\u00bb.\nUna citazione di F\u00ebdor Dostoevskij introduce la descrizione di come la domanda posta sopra sia quella fondamentale e ponga un problema ineliminabile nell'esperienza religiosa dell'uomo.\nL'autore sostiene cos\u00ec che il \u00absemplice fatto che un solo uomo affermi \"Dio \u00e8 diventato uomo\" pone un problema radicale e ineliminabile nella vita religiosa dell'umanit\u00e0.\u00bb Citando Kierkegaard Giussani afferma che l'uomo non pu\u00f2 disinteressarsi di un fatto come la dichiarazione di un uomo che ha affermato di essere Dio, passivamente. \nLa societ\u00e0 tende a non prendere in considerazione questo annuncio per la percezione di enormit\u00e0 dei termini del problema. Invece una riflessione sulla veridicit\u00e0 del cristianesimo parte, secondo i termini di realismo che Giussani ha gi\u00e0 delineato nel primo volume del \"PerCorso\", dalla verifica sull'oggetto, in questo caso da Cristo stesso, unico caso nella storia in cui non ci si trova di fronte a un uomo genericamente \"divinizzato\", ma che si \u00e8 sostanzialmente identificato con Dio.\nL'autore spiega che storicamente il fatto cristiano \u00e8 indagabile attraverso i Vangeli: la testimonianza di persone mosse dall'urgenza di far conoscere i fatti accaduti secondo la loro intelligenza, nella forma di un \"annuncio\". Cio\u00e8 \u00abil ricordo di un fatto eccezionale trasmesso da qualcuno che ritiene vitale farlo conoscere ad altri.\u00bb Non un resoconto stenografico, ma \u00abmemoria e annuncio\u00bb. La domanda da porsi secondo Giussani \u00e8: \u00ab\u00c8 plausibile? \u00c8 convincente?\u00bb L'analisi di quanto descritto nei testi evangelici richiede, citando von Balthasar, di \u00abnon lesinare sul senso\u00bb, cio\u00e8 \u00e8 necessario farsi provocare dalla totalit\u00e0 del fatto, la pretesa di Cristo, cos\u00ec com'\u00e8.\nIl metodo della rivelazione.\nL'approccio al fatto cristiano richiede la convivenza nel tempo con Cristo stesso, con la modalit\u00e0 che Cristo stesso propone, nell'unicit\u00e0 della sua pretesa. Il venir meno di questo metodo non soddisfa, secondo Giussani, che qui richiama il primo volume del \"PerCorso\", i requisiti per una seria indagine. Convivenza nel tempo, tenendo conto che Cristo fa costantemente appello all'intelligenza e la sollecita, al fine di giungere alla certezza.\nIl punto di partenza \u00e8 quindi per l'autore la constatazione che \u00abil mistero ha scelto di entrare nella storia dell'uomo con una storia identica a quella di qualsiasi uomo\u00bb.\nGiussani inizia qui il racconto dell'incontro umano dei primi apostoli con Ges\u00f9 ricordando che il racconto di Giovanni \u00abriporta la memoria di un uomo che ha trattenuto per tutta la vita negli occhi e nel cuore l'istante in cui la sua esistenza \u00e8 stata investita da una presenza e capovolta\u00bb (). Dell'incontro con Ges\u00f9 fatto insieme al suo amico Andrea Giovanni ricorda l'ora, \u00aberano circa le quattro del pomeriggio\u00bb ().\nGli apostoli si trovano di fronte a una persona diversa dalle altre, dalla personalit\u00e0 eccezionale, ma che con una modalit\u00e0 semplicissima, la convivenza con loro, porta ad una certezza apparentemente sproporzionata, quella di aver trovato il Messia.\nNei capitoli centrali Giussani esemplifica, sempre attraverso i Vangeli, quale sia \u00abil carattere eccezionale del fatto incontrato e come una impressione iniziale pur carica di evidenza si \u00e8 trasformata in convinzione\u00bb. L'autorivelazione di Ges\u00f9 avviene progressivamente, nel tempo la certezza di chi lo ha incontrato si fa pi\u00f9 solida. La cosa che pi\u00f9 colpisce non sono i miracoli o la sua padronanza della realt\u00e0, ma \u00abuno sguardo rivelatore dell'umano cui non ci si poteva sottrarre [...] Ges\u00f9 vedeva dentro l'uomo.\u00bb Tale evidenza \u00e8 esemplificata da Giussani negli incontri di Ges\u00f9 con la Samaritana (\u00abMi ha detto tutto quello che ho fatto!\u00bb, ) con Matteo il gabelliere (), con Zaccheo, l'uomo pi\u00f9 odiato di Gerico (). La domanda \u00abChi \u00e8?\u00bb \u00e8 quella che maggiormente investe chi incontra Ges\u00f9. Solo coloro che hanno convissuto con lui possono credere alla sua parola, alla sua autorivelazione, non tanto per l'evidenza in s\u00e9, ma per i segni emersi in una convivenza nel tempo che ha sollecitato la loro intelligenza.\nGiussani spiega l'atteggiamento di Pietro alla domanda di Cristo che chiede \u00abVolete andarvene anche voi?\u00bb dopo la reazione della folla e dei Farisei al suo annuncio pubblico (\u00abIn verit\u00e0 vi dico: chi non mangia della mia carne non entrer\u00e0 nel regno dei cieli\u00bb)().\nLa risposta di Pietro (\u00abSignore, da chi andremo? Tu hai parole di vita eterna; noi abbiamo creduto e conosciuto che tu sei il Santo di Dio\u00bb, ) \u00e8 per Giussani un caso di \"certezza morale\" come descritta nella terza premessa de \"Il senso religioso\".\nIl testo descrive la \"pedagogia\" di Cristo nel rivelarsi fino a quello che \u00e8 definito \"il momento dell'identificazione\" come risposta alla domanda \u00abTu chi sei?\u00bb. Per Pietro la risposta \u00e8 l'evidenza secondo cui \u00abSe non posso fidarmi di quest'uomo, non posso fidarmi neppure di me stesso.\u00bb Ges\u00f9 rende poi esplicita la sua natura divina (, ) sfidando ma rispettando la libert\u00e0 di ognuno.\nLa pretesa diventa, nel racconto evangelico, sempre pi\u00f9 manifesta e le condizioni per decidere su di essa sono cos\u00ec rese esplicite. \u00abIl problema della divinit\u00e0 di Ges\u00f9\u00bb, secondo don Giussani, \u00absi riduce a questo: alternativa in cui penetra pi\u00f9 che in altra occasione la decisione della libert\u00e0. Una decisione che ha radici recondite e collegate ad un atteggiamento di fronte alla realt\u00e0 tutta.\u00bb\nLa concezione della vita e dell'uomo.\nNell'ottavo capitolo Giussani descrive l'idea che Ges\u00f9 ha della vita e dell'uomo. \u00abGes\u00f9 non \u00e8 venuto nel mondo per sostituirsi al lavoro umano, all'umana libert\u00e0 o per eliminare l'umana prova - condizione esistenziale della libert\u00e0. Egli \u00e8 venuto nel mondo per richiamare l'uomo al fondo di tutte le questioni, alla sua struttura fondamentale e alla sua situazione reale.\u00bb\nLa premessa per comprendere questo \u00e8 l'educazione alla moralit\u00e0, non intesa in senso di irreprensibilit\u00e0 etica, ma come apertura originale dell'animo, come atteggiamento di disponibilit\u00e0 e non di autosufficienza. La sfida che Ges\u00f9 fa alla libert\u00e0 dell'uomo \u00e8 proprio tra l'essere disponibili (morali) o autosufficienti.\nGes\u00f9 risponde alla domanda \u00abTu chi sei?\u00bb e lo fa realisticamente tenendo conto della natura stessa dell'uomo:\nQuesta consapevolezza di dipendenza si traduce in \"domanda\", cio\u00e8 in \"preghiera\", che \u00e8 anche la consapevolezza che Ges\u00f9 aveva di s\u00e9. La preghiera \u00e8 risposta all'evidenza della propria originale dipendenza, non nel passato, ma continua. \u00abSi arriva cos\u00ec alla constatazione che l'uomo non solo non c'era, ma non ci sarebbe se dipendesse da s\u00e9, in ogni momento l'uomo non si fa da s\u00e9.\u00bb\nUna religiosit\u00e0 cos\u00ec vissuta, che corrisponde alla concezione che Cristo ha dell'uomo, porta a considerare la vita come \"dono di s\u00e9\", cio\u00e8 \u00abservire il tutto di cui si fa parte\u00bb. Ma l'uomo non \u00e8 capace di vivere la sua dipendenza dal tutto come dono, amore e servizio. Una incapacit\u00e0 originale che tradizionalmente \u00e8 detta peccato originale che si traduce principalmente nell'incapacit\u00e0 dell'uomo di realizzare se stesso. \u00abL'uomo non pu\u00f2 realizzare se stesso se non accettando l'amore di un Altro, - di un Altro con un nome preciso, che indipendentemente dalla volont\u00e0 tua \u00e8 morto per te.\u00bb\nIl ruolo della libert\u00e0, a cui Giussani aveva gi\u00e0 dedicato un importante capitolo nel primo volume del \"PerCorso\", \u00e8 fondamentale. Alla libert\u00e0 di Ges\u00f9 si affianca quella dell'uomo, la possibilit\u00e0 di scegliere di nuovo.\nLa fede, cio\u00e8 seguire liberamente ma totalmente Cristo, genera l'atteggiamento esistenziale dell'uomo infaticabilmente in cammino verso una meta certa, genera la carit\u00e0 e un'esperienza di pace.\nIl mistero dell'incarnazione.\nGiussani afferma, nell'ultimo capitolo, che \u00abprendere sul serio la pretesa di Cristo \u00e8 profondamente razionale, poich\u00e9 essa si \u00e8 posta come fatto nella storia, e come fatto generatore di un \"nuovo essere\", di una nuova creazione.\u00bb Inoltre \u00abrappresenta una trascendente risposta a una esigenza umana che il grande genio ha sempre saputo intuire\u00bb (come l'autore ha evidenziato nei secondo capitolo come \"esigenza della rivelazione\"). In tal senso \u00e8 proposta come esempio una poesia di Giacomo Leopardi che per Giussani \u00e8 stata fondamentale nella sua traiettoria personale e che definisce profetica. \u00abProfezia che si esprime come anelito a poter abbracciare quella fonte di amore intuita dietro il fascino della creatura umana.\u00bb\nL'intuizione di Leopardi \u00e8 per Giussani il vertice del genio umano: l'idea eterna (che per Leopardi si nasconde dietro l'idea della donna, nella \"cara belt\u00e0\") \"cui di sensibil forma sdegni l'eterno senno esser vestita\" \u00e8 l'intuizione della incarnazione, \u00e8 l'esigenza stessa della rivelazione, come dice il Vangelo di Giovanni \u00abIl Verbo si \u00e8 fatto carne\u00bb () e come l'apostolo stesso testimonia nella sua prima lettera:\nQuello che sognava ed intuiva Leopardi, e cio\u00e8 che quella idea eterna della bellezza diventasse forma sensibile, \u00e8 successo davvero, l'idea eterna di bellezza \u00e8 diventato un avvenimento nella storia, un uomo, Cristo. La \u00abX\u00bb smisurata di cui Giussani parla all'inizio del terzo capitolo del testo \u00abcui si tende ultimamente \u00e8 diventata presenza, \u00e8 diventata Qualcun Altro; Qualcun Altro \u00e8 diventato la nostra misura. Non esiste nulla di pi\u00f9 umanamente desiderabile dalla nostra natura: la vita della nostra natura \u00e8 amore, l'affermazione di un Altro come significato di s\u00e9.\u00bb\nIl mistero dell'incarnazione \u00abstabilisce un metodo che Dio ha creduto opportuno scegliere per aiutare l'uomo ad andare da Lui. Questo metodo si pu\u00f2 riassumere cos\u00ec: Dio salva l'uomo attraverso l'uomo.\u00bb Si tratta di un metodo che risponde alla natura dell'uomo carica di esigenza di sensibilit\u00e0 e che rispetta la sua libert\u00e0, la dignit\u00e0 umana, poich\u00e9 Dio la rende collaboratrice della sua opera. Per riconoscere l'intervento di Dio nella vita dell'uomo \u00e8 necessario \u00abattraverso la ricerca aderire innanzitutto alla nostra natura e tener presente che l'esito di una nostra ricerca pu\u00f2 esigere un cambiamento radicale, una rottura del limite stesso della nostra natura\u00bb. Questo metodo, secondo l'autore, \u00e8 ci\u00f2 che differenzia la Chiesa cattolica dalle altre concezioni e interpretazioni cristiane.\nUn tal metodo continua nella storia, l'adesione deve essere possibile per chiunque e in ogni momento. \u00abSe Ges\u00f9 \u00e8 venuto, \u00e8, permane nel tempo con la sua pretesa unica, irripetibile, e trasforma il tempo e lo spazio, tutto il tempo e tutto lo spazio.\u00bb L'autore conclude descrivendo come l'uomo istintivamente provi a resistere, la ragione resiste di fronte all'annuncio dell'Incarnazione. Ci\u00f2, nella storia, ha portato il dogma dell'Incarnazione a essere osteggiato al punto che la cultura illuminista ha istituito un nuovo dogma moderno: \u00abla divisione tra fede e realt\u00e0 mondana coi suoi problemi. [...] \u00c8 l'ultima latitudine cui si pu\u00f2 spingere la pretesa idolatrica, la pretesa cio\u00e8 di attribuire a Dio ci\u00f2 che la ragione aggrada o ci\u00f2 che la ragione decide.\u00bb"}
{"id": "2198170", "revid": "1543377", "url": "https://it.wikipedia.org/wiki?curid=2198170", "title": "Tim Flannery", "text": "Dopo gli studi presso La Trobe University e Monash University, nel 1985, rivolse i suoi interessi allo studio dell'evoluzione dei mammiferi in Australasia. Come parte del suo dottorato, descrisse 29 nuove specie di canguro.\nIn campo paleontologico ha scoperto molte nuove specie di dinosauro sulle coste meridionali del Victoria e resti fossili di mammiferi australiani risalenti a 80 milioni di anni fa. In Nuova Guinea ha descritto una specie di Falangeride gigante del Pleistocene. Per i risultati ottenuti, Sir David Attenborough lo ha descritto come \u00abuno dei pi\u00f9 grandi esploratori di tutti i tempi, al pari di David Livingstone\u00bb.\nNegli ultimi anni si \u00e8 dedicato ad un'intensa opera di sensibilizzazione riguardo al riscaldamento globale, tanto da essere stato nominato \u00abAustraliano dell'Anno\u00bb nel 2007.\nNel 2009 aderisce al progetto per la realizzazione del film \"Soldiers of Peace\" che coinvolge 14 Paesi nel Mondo nella realizzazione di una pace globale.\nNel 2011 l'Accademia di scienze naturali di Filadelfia (\"Academy of Natural Sciences of Philadelphia\") gli confer\u00ec il Premio Leidy."}
{"id": "2198172", "revid": "1305772", "url": "https://it.wikipedia.org/wiki?curid=2198172", "title": "Casternone", "text": "Il Casternone (\"Casternon\" in piemontese) \u00e8 un torrente del Piemonte, affluente alla destra orografica del Ceronda. Il suo corso si sviluppa interamente nel territorio della Provincia di Torino Il suo nome deriverebbe dal latino \"castrum nonum\", ovvero \"nono accampamento\".\nPercorso.\nNasce dalla confluenza di alcuni rami torrentizi che si originano nella conca compresa tra il Monte Arpone e l'anticima sud del Monte Colombano.\nDopo aver percorso la Val Casternone con andamento nord-ovest/sud-est e, ricevuti alcuni piccoli affluenti principalmente in sinistra idrografica, esce nella pianura all'altezza della borgata Brione (comune di Val della Torre). \nDi qui l'andamento si fa piuttosto sud-ovest/nord-est; il corso del torrente segna per parecchi km il confine tra i comuni di Givoletto e di San Gillio. Si getta nel Ceronda poco a Nord di Druento ad una quota di 273 m, ormai nei pressi della parte storica del Parco regionale La Mandria.\nRegime.\nIl torrente si presenta spesso completamente in secca, specialmente nel suo tratto montano. Questo non toglie che la portata possa variare velocemente in risposta alle precipitazioni atmosferiche e trasportare a valle notevoli quantit\u00e0 di detriti.\nLe piene del torrente hanno causato danni anche notevoli; in particolare nel 1994 sono stati pesantemente lesionati i due ponti che lo attraversano nell'abitato di Val della Torre. Le zone pi\u00f9 a rischio di esondazione sono le confluenze con i bacini secondari e quella con il Ceronda.\nPesca.\nL'ittiofauna comprende salmonidi come trota fario e trota iridea e ciprinidi quali le alborelle.\nCollegamenti esterni.\nArticolo sul Casternone di G.Visetti"}
{"id": "2198173", "revid": "124123", "url": "https://it.wikipedia.org/wiki?curid=2198173", "title": "Vieira Portuense", "text": "Biografia.\nSi form\u00f2 artisticamente in patria, risentendo della tradizione artistica iberica: termin\u00f2 i suoi studi a Roma e li complet\u00f2 con lunghi soggiorni in diverse localit\u00e0 d'Italia, Austria, Germania e Inghilterra, dove fu in contatto con l'incisore Francesco Bartolozzi: particolarmente importante fu il suo viaggio in Svizzera, dove venne influenzato dall'arte di Angelika Kauffman.\nProfessore aggiunto dell'Accademia di belle arti di Parma, il 16 giugno 1794 partecip\u00f2 alla riscoperta degli affreschi del Correggio nell'appartamento della badessa nel monastero di San Paolo, inaccessibile dal 1524 a causa del severo regime di clausura imposto alle religiose: tradusse i dipinti in schizzi che vennero poi rielaborati da Francesco Rosaspina e da cui Paolo Toschi trasse 34 incisioni.\nAmmalatosi di tubercolosi, si trasfer\u00ec sull'isola di Madera, dove si spense trentanovenne.\nHa lasciato schizzi per le illustrazioni dei \"Lusiadi\" di Lu\u00eds de Cam\u00f5es. Tra le sue opere principali si ricordano: \"Discesa dalla croce\", \"Ritratto di sconosciuto\", \"In\u00e9s de Castro supplica il re di Portogallo\" (Lisbona, Museo nazionale di arte antica); \"Dona Filipa de Vilhena\" (andato perduto nel 2007)."}
{"id": "2198174", "revid": "339392", "url": "https://it.wikipedia.org/wiki?curid=2198174", "title": "Torrente Casternone", "text": ""}
{"id": "2198179", "revid": "106456", "url": "https://it.wikipedia.org/wiki?curid=2198179", "title": "Francisco Vieira de Matos", "text": ""}
{"id": "2198183", "revid": "287204", "url": "https://it.wikipedia.org/wiki?curid=2198183", "title": "Thaltej", "text": " \nThaltej \u00e8 una suddivisione dell'India, classificata come \"census town\", di 42.699 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 04' 03 N e 72\u00b0 30' 44 E.\nSociet\u00e0.\nEvoluzione demografica.\nAl censimento del 2001 la popolazione di Thaltej assommava a 42.699 persone, delle quali 22.565 maschi e 20.134 femmine. I bambini di et\u00e0 inferiore o uguale ai sei anni assommavano a 4.426, dei quali 2.556 maschi e 1.870 femmine. Infine, coloro che erano in grado di saper almeno leggere e scrivere erano 34.329, dei quali 18.883 maschi e 15.446 femmine."}
{"id": "2198188", "revid": "287204", "url": "https://it.wikipedia.org/wiki?curid=2198188", "title": "Thangadh", "text": " \nThangadh (o Than) \u00e8 una suddivisione dell'India, classificata come \"municipality\", di 36.877 abitanti, situata nel distretto di Surendranagar, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 34' 0 N e 71\u00b0 10' 60 E e ha un'altitudine di 129 .\nSociet\u00e0.\nEvoluzione demografica.\nAl censimento del 2001 la popolazione di Thangadh assommava a 36.877 persone, delle quali 19.432 maschi e 17.445 femmine. I bambini di et\u00e0 inferiore o uguale ai sei anni assommavano a 6.033, dei quali 3.240 maschi e 2.793 femmine. Infine, coloro che erano in grado di saper almeno leggere e scrivere erano 21.681, dei quali 13.101 maschi e 8.580 femmine."}
{"id": "2198193", "revid": "125893587", "url": "https://it.wikipedia.org/wiki?curid=2198193", "title": "Eboli", "text": " \nEboli (\"Jevule\" in dialetto ebolitano) \u00e8 un comune italiano di abitanti della provincia di Salerno in Campania.\nFrequentato fin dalla preistoria, il territorio ebolitano \u00e8 tra i principali centri di produzione della mozzarella di bufala campana DOP e costituisce la porzione pi\u00f9 estesa della piana del Sele.\nGeografia fisica.\nTerritorio.\nLa citt\u00e0 \u00e8 sorta sulle pendici del Montedoro, un contrafforte del gruppo montuoso del Raione e del Ripalta. Il territorio \u00e8 in larghissima parte pianeggiante, composto dalla pianura alluvionale del fiume Sele, che ne delimita il territorio a sud. La restante parte, di morfologia collinare-montuosa, ricade nel parco regionale Monti Picentini. Oltre al Montedoro, il territorio comprende la zona collinare dei Monti di Eboli, suddivisa fra il comune di Olevano sul Tusciano e quello di Battipaglia.\nOrigini del nome.\nIl nome Eboli potrebbe derivare da \"Eu b\u00f2los\" (\u03b5\u03c5 \u03b2\u03ce\u03bb\u03bf\u03c2, \"buona zolla\"), o dal mitico fondatore Ebalo, figlio della ninfa Sebeti e di Telone, re di Capri, menzionato da Virgilio alla fine del settimo libro dell'Eneide (\"Oebale quem generasse Telon Sebetide Nympha\"). Si tratta, tuttavia, di ipotesi non documentate da fonti scritte. \nQuando i greci arrivarono ad \"Ebhura\" (trascrizione indoeuropea), trovando il nome simile a quello di numerose localit\u00e0 pelasgiche della Grecia, la indicarono come \"Eph\u00fdra kat\u00e0 Kamp\u00e1nian\" (\u0395\u03c6\u03cd\u03c1\u03b1 \u03ba\u03b1\u03c4\u1f70 \u039a\u03b1\u03bc\u03c0\u03ac\u03bd\u03b9\u03b1\u03bd). Difatti, il nome \"Eph\u00fdra\" (\u0395\u03c6\u03cd\u03c1\u03b1) \u00e8 l'antico nome di Corinto. Un'ulteriore origine potrebbe essere \"\u0395\u03c5 \u03c0\u03cc\u03bb\u03b9\u03c2\", ossia \"buona citt\u00e0\": la \u03c0, tramite un processo linguistico di labiovelarizzazione seconda, si sarebbe trasformata nella labiovelare \u03b2, dando origine a \"\u0395\u03c5 \u03b2\u03cc\u03bb\u03b9\u03c2\", che sarebbe sfociato poi nella variante del latino medievale \"Ebolus\", dunque \"Evoli\" e poi, infine, \"Eboli\".\nStoria.\nIl territorio fu frequentato sin dalla preistoria, come testimonia il ritrovamento di una mummia neolitica in localit\u00e0 Corno d'Oro.\nRicca di reperti archeologici rinvenuti in diversi siti dislocati sulle colline (numerosi sono i corredi funerari risalenti all'eneolitico e all'et\u00e0 del bronzo ritrovati su Montedoro), in Eboli risulta consolidata nei secoli successivi la presenza della civilt\u00e0 villanoviana.\nA partire dalla fine del V secolo a.C. furono fiorenti i rapporti commerciali tra le popolazioni etrusche a nord e quelle greche a sud, tanto che Eboli divenne un centro di riferimento importante per le trib\u00f9 lucane dell'entroterra, come testimoniato dalle numerose necropoli sparse lungo il perimetro del centro storico.\nCon l'arrivo dei romani e la costruzione della via Popilia (che congiungeva \"Capua\" a \"Regium\") \"Eburum\" divenne un importante e fiorente centro artigianale e commerciale, come dimostrano i resti di un antico quartiere artigianale (datato III-II secolo a.C.) dedito alla produzione di ceramica, grazie alla presenza di tre fornaci romane ubicate a pochi passi dal santuario dei SS. Cosma e Damiano. \u201c[...] \"Terra antiqua, potens armis atque ubere glebae\"\u201d: cos\u00ec ne parla Virgilio nell'Eneide. Del IV secolo \u00e8 la villa romana rinvenuta in localit\u00e0 Fontanelle, distante meno di un chilometro dal centro. \nA testimonianza della grande vitalit\u00e0 di questo centro i romani concessero ad \"Eburum\" lo status giuridico di \"municipium\", rendendo i suoi cittadini a tutti gli effetti \"cives\" romani pur mantenendo il diritto a governarsi con leggi proprie, come dimostra la stele eburina (oggi conservata presso il museo archeologico della media valle del Sele). Il piedistallo di una statua al tempo dedicata al console Tito Flavio Silvano, ritrovata nel basamento dell'antica chiesa di \"Sancta Maria ad Intra\" nel centro storico, riporta in calce un'iscrizione in latino (un latino non perfetto, o forse gi\u00e0 frammisto ad elementi di volgare) che definisce \"\"Eburum\", \"municipium\" romano\". \nCon la caduta dell'Impero romano, Eboli fu distrutta una prima volta da Alarico nel 410 d.C. e successivamente saccheggiata e devastata dai saraceni nel IX e X secolo.\nTuttavia, gli insediamenti sul Montedoro sopravvissero fino a quando giunsero in queste terre i Longobardi. Nel Medioevo fu identificata con il nome \"Evoli\" (nel dialetto locale ancora oggi persiste la forma \"J\u00e9vule\", evidente eredit\u00e0 del nome medievale). La citt\u00e0 in quel periodo storico divenne un caposaldo del sistema difensivo del Principato di Salerno grazie al suo imponente castello, eretto da Roberto il Guiscardo, circondato da mura e dalle sue cinque porte. Numerosi furono gli interventi di recupero di antiche chiese e complessi monumentali attuati dai Normanni: ne \u00e8 un esempio ancora tangibile la badia di San Pietro alli Marmi, oggi sede del convento dei frati Cappuccini.\nDal 1811 al 1860, Eboli fu capoluogo dell'omonimo circondario appartenente al distretto di Campagna del regno delle Due Sicilie.\nIn questo periodo, con la creazione di un apposito istituto, fu avviata la bonifica degli acquitrini e delle paludi che ricoprivano vaste aree di territorio coltivabile della piana del Sele.\nPer l'epoca delle lotte per l'Unit\u00e0 d'Italia, nel centro storico della citt\u00e0 una targa ricorda ancora l'ospitalit\u00e0 che una famiglia locale concesse a Giuseppe Garibaldi (alcuni accenni sparsi raccontano anche che proprio a Eboli trovarono rifugio alcuni membri della spedizione organizzata da Carlo Pisacane, sopravvissuti all'eccidio di Sapri). Dal 1860 al 1927, durante il regno d'Italia, Eboli fu capoluogo dell'omonimo mandamento appartenente al circondario di Campagna. Nel 1929 dal territorio ebolitano si distacc\u00f2 la frazione di Battipaglia, che divenne comune autonomo.\nEboli deve gran parte della sua fama contemporanea grazie al libro di Carlo Levi, \"Cristo si \u00e8 fermato a Eboli\", bench\u00e9 gli eventi dell'opera non siano ambientati nel comune campano, ma in Basilicata durante il regime fascista.\nLa citt\u00e0 fu inoltre sede di un discorso bellicoso di Benito Mussolini poco prima dell'inizio della Guerra d'Etiopia (discorso che il dittatore stesso ricorder\u00e0 all'inizio della campagna italiana di Grecia).\nNel 1980, il terribile terremoto dell'Irpinia non risparmi\u00f2 la citt\u00e0 con il crollo di palazzi e il danneggiamento di scuole, la cui ricostruzione \u00e8 stata completata solo al fine degli anni '90. Durante il sisma due ebolitani persero la vita.\nMonumenti e luoghi d'interesse.\nAree naturali.\nGrotte.\nElenco delle cavit\u00e0 naturali presenti nel territorio comunale:\nSociet\u00e0.\nEtnie e minoranze straniere.\nAl 31 dicembre 2020, ad Eboli risultavano residenti cittadini stranieri (il 14,1% della popolazione complessiva). Le nazionalit\u00e0 principali sono:\nReligione.\nChiesa cattolica.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla forania omonima dell'arcidiocesi di Salerno-Campagna-Acerno, suddivisa in sette parrocchie.\nChiesa evangelica.\nL'altra confessione cristiana presente \u00e8 quella evangelica con una comunit\u00e0 fondata nel 1950 circa.\nAltri culti.\nFra gli altri culti sono presenti i Testimoni di Geova, con una sala del Regno.\nAltre religioni presenti sul territorio ebolitano: Chiesa ortodossa, Islam.\nCultura.\nIstituti di istruzione superiore.\nNella citt\u00e0 sono presenti diversi licei ed istituti superiori, sia pubblici che privati:\nArte.\nAd Eboli, nel 1954, \u00e8 stato ritrovato il quadro del Caravaggio raffigurante il \"Martirio di Sant'Orsola\". Il dipinto fu poi acquistato dalla Banca Commerciale Italiana (ora Banca Intesa) che lo conserva a Napoli.\nLa Curia Arcivescovile di Salerno \u00e8 proprietaria di due opere provenienti da Eboli: dalla chiesa di San Francesco proviene una tavola di Roberto d'Oderisio rappresentante una \"Crocifissione\", del XIV secolo; da quella di Santa Maria della Piet\u00e0 l'altra tavola con \"L'Incoronazione della Vergine\" dell'anonimo Maestro dell'Incoronazione di Eboli, opera della seconda met\u00e0 del XV secolo. Entrambe le opere sono conservate nel Museo Diocesano di Salerno. Nello stesso Museo Diocesano \"San Matteo\" di Salerno vi \u00e8 anche il dipinto, eseguito intorno al 1519, di Andrea Sabatini da Salerno raffigurante la \"Madonna di Costantinopoli\". L'opera proviene anch'essa dalla chiesa di San Francesco a Eboli ed \u00e8 di propriet\u00e0 della Curia Arcivescovile di Salerno. Nel 2017 nella chiesa di San Francesco il Comune di Eboli, in collaborazione con il Centro Culturale Studi Storici, ha posto due riproduzioni fotografiche in dimensioni originali delle opere; contestualmente si \u00e8 dato avvio alla rassegna di Storia dell'Arte \"Arte in Eboli\". \nNella chiesa di San Francesco a Eboli vi \u00e8 un dipinto di \"Santa Lucia con San Bonaventura e Santa Martire\" di Paolo De Matteis e un dipinto raffigurante una \"Crocifissione\" di Nicola Maria Rossi, entrambi realizzati nella prima met\u00e0 del XVIII secolo come pure vi \u00e8 una statua della \"Immacolata Concezione\" in legno policromo di Giacomo Colombo di fine Seicento o inizi Settecento ed il trittico del 1472 di Pavanino da Palermo raffigurante la Vergine con Bambino tra i Santi Eustachio e Caterina d'Alessandria. Nella Sacrestia della stessa chiesa \u00e8 stato allestito un piccolo museo contenente alcuni libri antichi e paramenti sacri. Nella cripta del convento dei Frati Francescani Cappuccini di San Pietro Apostolo vi \u00e8 un'interessante statua in legno policromo raffigurante \"San Fedele da Sigmaringa\" (o Sigmaringen), frate cappuccino martire, opera di Giacomo Colombo.\n\"Cristo si \u00e8 fermato a Eboli\".\nL'elemento di maggiore notoriet\u00e0 della cittadina resta comunque l'essere citata nel titolo del libro di Carlo Levi, \"Cristo si \u00e8 fermato a Eboli\"; lo scrittore antifascista torinese, confinato ad Aliano in Basilicata, cos\u00ec riprendeva un'espressione della Gente Lucana: \"Noi non siamo Cristiani, perch\u00e9 Cristo si \u00e8 fermato ad Eboli.\": cos\u00ec si intendeva dire che Eboli - \"dove la ferrovia e la strada abbandonano il golfo di Salerno\"- rappresentava l'avamposto della \"Civilt\u00e0\" prima di \"addentrarsi\" nelle desolate terre di Lucania.\nNel 1984 \u00e8 stato intitolato a Carlo Levi il Liceo Artistico di Eboli e una piazzetta lungo il Viale G. Amendola.\nGeografia antropica.\nUrbanistica.\nLa citt\u00e0 ha usufruito nel tempo di diversi piani regolatori:\nIl Genovese, elabora un piano di ampliamento per l'intera citt\u00e0, come \"dono che si facea da un patrio artista\" per la sua \"diletta terra nat\u00eca\", costituente il primo passo verso il risanamento del nucleo originario, in modo da consentire all'esterno dell'abitato la preventiva sistemazione delle famiglie che avrebbero perso la propria casa per le demolizioni da operarsi all'interno: \"ne conseguitava adottar si dovesse lo espediente primiero, come punto di partenza, d'avere un piano generale riordinatore dello esterno della Citt\u00e0 coordinato all'interno, e con il maggior numero possibile di punti d'attacco, antiponendo forse alla bellezza inopportuna e superflua le vedute igieniche e di relazioni sociali con quanti ne stanno d'attorno in contatto o lontani\" 8. Infatti, altra considerazione del Genovese era quella che Eboli, per il recente passaggio della ferrovia nel suo territorio, veniva acquistando un'importanza sempre pi\u00f9 considerevole per lo smistamento dei traffici dalla strada ferrata alle vie secondarie di comunicazione verso l'interno.\nIl 10 ottobre 1870, la progettazione viene abbandonata e sostituita da quella dell'architetto Francesco Paolo d'Urso, fratello dell'allora sindaco Raffaele.\nGiambarba si limita a espandere l'abitato su tutti i lati per la profondit\u00e0 di un unico lotto, ad eccezione della zona della Ripa e di quella nei pressi di S. Maria della Piet\u00e0, in cui le condizioni orografiche (i fortissimi dislivelli per la prima e il fiume per la seconda) rappresentano delle soglie da superare non facilmente anche dal punto di vista dei costi di realizzazione. L'unica zona in cui l'ampliamento \u00e8 pi\u00f9 consistente e prevede la realizzazione di un nuovo schema stradale a scacchiera \u00e8 quella che dal Borgo arriva al ponte di S. Biagio, estendendosi verso la collina di S. Antonio.\nCon deliberazione del 29 maggio 1890, il Consiglio comunale nomin\u00f2 per la formazione del piano l'ing. Diego Genovese, figlio del pi\u00f9 illustre Gaetano. \"Dalla planimetria risulta che tutto il territorio di cui si \u00e8 studiato il piano regolatore \u00e8 di superficie circa metri quadrati 50.000. Tolte le strade da aprirsi, le piazze da crearsi, ecc. la restante zona \u00e8 stata ripartita in n\u00ba 17 suoli, cio\u00e8 10 di prima classe e 7 di seconda, i quali tutti insieme rappresentano una superficie di metri quadrati 30.820, distinti in metri quadrati 19.923 di prima classe e metri quadrati 10.907 di seconda\".\nViene elaborato nel 1906 e poi approvato dal Ministero della Pubblica Istruzione il 7 gennaio 1910 il progetto per la \"Nuova Casa della Scuola in Eboli\". Si trattava, inizialmente, di un grande edificio ad U, per maschi e femmine, delimitante verso nord la Piazza dei leoni con un imponente prospetto lungo ben 90 metri, pi\u00f9 un'ulteriore \"Palazzina per asilo d'infanzia\".\nIn seguito, poich\u00e9 cos\u00ec dimensionato avrebbe \"sbarrato la prospettiva dello Stradone\", fu scisso in due fabbricati identici, uno per le scuole maschili e l'altro per quelle femminili. Scrive lo stesso autore nella Relazione del progetto, a pag. 5: \u00abIl motivo architettonico \u00e8 in istile fiorentino, semplificato per i prospetti interni, nei quali sono incise le regolamentari finestre delle varie classi\u00bb. I lavori per la realizzazione di questi edifici, che nel 1912 sono ancora in costruzione, rendono improrogabile la realizzazione di un piano che regolamenti, ma soprattutto incentivi, lo sviluppo urbano dell'area ad essi sottostante, di circa 95000 metri quadrati, limitati a sud dalla \"rotabile provinciale per le Calabrie, ad est dalla Via Madonna delle Grazie, a nord dalla villetta pubblica e ad ovest dalla via S. Bernardino\". Messo da parte quello prima esposto, opera di Diego Genovese, l'incarico viene affidato allo stesso autore delle scuole in costruzione, aspettandosi un lavoro \"informato a criteri edilizi, igienici ed economici\".\nPi\u00f9 che il risultato formale ottenuto dallo Storniello, in cui ancora una volta \u00e8 riscontrabile l'influenza della prima pianificazione di Gaetano Genovese - la maglia ortogonale, la forma romboidale dell'incrocio delle due vie principali - , quello che caratterizza questo piano sono le funzioni a cui vengono destinate le due grandi aree a sud-est e a sud-ovest: rispettivamente assegnate alla fiera e alle industrie. Pertanto quella che doveva essere essenzialmente una zona di espansione residenziale acquista connotazioni legate anche allo sviluppo produttivo dell'intera citt\u00e0. Inoltre le strade vengono suddivise, per stimare il differente valore dei lotti, in quelle appartenenti alla prima categoria (lo Stradone, la sua mediana, i due assi obliqui), alla seconda (le vie discendenti parallelamente allo Stradone, ai fianchi degli edifici scolastici) e alla terza (i rimanenti percorsi). Ma probabilmente i tempi non erano ancora maturi, se alle ottimistiche disposizioni contenute nel Capitolato, tra cui \"Qualora per un dato lotto vi siano pi\u00f9 richieste, si aprir\u00e0 fra i richiedenti una gara a norma delle vigenti leggi\", seguir\u00e0 dopo ben 9 anni, un avviso affisso per le strade di Eboli in cui il Sindaco rendeva noto che coloro i quali avessero desiderato \"suoli gratuiti per l'edificazione di case popolari (coloniche ed operaie), avrebbero potuto presentare domanda e progetto, oppure scegliere tra i due depositati presso il Comune, compilati dall'ing. Storniello, per i due tipi di case.\nFrazioni.\nIn base al 14\u00ba Censimento Generale della Popolazione e delle Abitazioni, i centri abitati principali sono:\nEconomia.\nLa prevalenza economica della citt\u00e0 di Eboli \u00e8 data dalle medie e grandi aziende agricole, con produzione a campo aperto e serricoli. Vi sono produzioni di carciofi, verdure, rucola, finocchi, angurie, meloni, kiwi e pomodori . Il territorio Ebolitano \u00e8 molto vasto e vi si produce anche la mozzarella di bufala campana che \u00e8 luogo di origine.\nAltre aziende sono presenti nella produzione della pasta , dei mangimi e dei gelati, aziende floricole e vivai.\nSono presenti lungo la litoranea lidi e bagni anche per diversamente abili e per gli amici animali.\nPoche ma ottime sono le strutture ricettive, alberghi ed hotel, acerba ancora lo sviluppo turistico.\nInfrastrutture e trasporti.\nStrade.\nLa citt\u00e0 \u00e8 dotata di un'uscita autostradale sull\u2019A2 Salerno-Reggio Calabria che funge da porta secondaria di accesso (dopo lo svincolo di Battipaglia) al Cilento.\nLe strade statali che attraversano il territorio comunale sono tre:\nIl territorio comunale \u00e8 attraversato da numerose strade provinciali; quelle di maggiore rilevanza sono le seguenti:\nAltre strade provinciali sono:\nMobilit\u00e0 urbana.\nLa mobilit\u00e0 \u00e8 affidata, per quanto riguarda i trasporti extraurbani, alla societ\u00e0 Sicurezza e Trasporti Autolinee - Sita Sud S.r.l. e alla Societ\u00e0 Consortile Salernitana Trasporti.\nAmministrazione.\nDi seguito vengono elencati i primi cittadini del Comune, dal 1983 ad oggi, cos\u00ec come riportato nell'archivio del Ministero dell'Interno\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele e all'Autorit\u00e0 di bacino interregionale del fiume Sele.\nPer quel che riguarda la gestione dell'irrigazione e del miglioramento fondiario, l'ente competente \u00e8 il Consorzio di bonifica in Destra del fiume Sele.\nSport.\nImpianti sportivi.\nInaugurato nel 2001, con una capienza di 15.000 posti, ed intitolato al calciatore brasiliano Dirceu, scomparso nel 1995, che dal 1989 al 1991 aveva militato nell'Ebolitana.\nPalazzetti sportivi.\nAd Eboli \u00e8 presente il pi\u00f9 grande palazzo sportivo al chiuso della Campania, il PalaSele, che ha una capacit\u00e0 di 8.000 posti a sedere.\nVicino a questo grande palazzetto dello sport ne \u00e8 presente un altro pi\u00f9 piccolo, il PalaDirceu che ospita solitamente partite di hockey, calcio a 5 o pallamano.\nCalcio.\nLa squadra di calcio della citt\u00e0 \u00e8 la Academy Ebolitana che attualmente milita nel girone E della Promozione.\nSquadra di Calcio a 5 Feldi Eboli disputa il campionato di Serie A ed \u00e8 ormai una realt\u00e0 affermata a livello nazionale.\nHockey.\nLa citt\u00e0 di Eboli \u00e8 nota anche per la squadra di hockey su pista, la CRESH Eboli (Circolo rotellistico ebolitana sporting hockey), che attualmente milita in serie A2.\nCollegamenti esterni.\n "}
{"id": "2198194", "revid": "287204", "url": "https://it.wikipedia.org/wiki?curid=2198194", "title": "Tharad", "text": " \nTharad \u00e8 una suddivisione dell'India, classificata come \"municipality\", di 22.791 abitanti, situata nel distretto di Banaskantha, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 23' 55 N e 71\u00b0 37' 38 E.\nSociet\u00e0.\nEvoluzione demografica.\nAl censimento del 2001 la popolazione di Tharad assommava a 22.791 persone, delle quali 11.907 maschi e 10.884 femmine. I bambini di et\u00e0 inferiore o uguale ai sei anni assommavano a 4.006, dei quali 2.145 maschi e 1.861 femmine. Infine, coloro che erano in grado di saper almeno leggere e scrivere erano 11.107, dei quali 7.283 maschi e 3.824 femmine."}
{"id": "2198196", "revid": "287204", "url": "https://it.wikipedia.org/wiki?curid=2198196", "title": "Premio Wolf per le arti", "text": "Il premio Wolf per le arti \u00e8 un premio assegnato annualmente dalla fondazione Wolf in Israele. \u00c8 una delle sei categorie dei premi Wolf riconosciuti dalla fondazione e assegnati dal 1978. La categoria Arti, istituita nel 1981, premia, alternando ogni anno, personalit\u00e0 nel campo della pittura, della musica, dell'architettura e della scultura."}
{"id": "2198201", "revid": "1543377", "url": "https://it.wikipedia.org/wiki?curid=2198201", "title": "Freeradio", "text": "Free Radio La Topaia, emittente radiofonica di Milano, fu una delle primissime radio libere nate in Italia nella met\u00e0 degli anni settanta. Fu attiva dal 1975 al 1988.\nFree Radio La Topaia: l'inizio della Radio Libera in Italia.\n\u00c8 stata tra le primissime radio Libere in Italia e nasce nel settembre 1975 in una soffitta di Milano, in viale Pasubio 14, su impulso di Riccardo Rompani e Marco Bianchi, cui si aggiungono molto presto Massimo Torre, Daniele Lorenzano e Pierluigi Paesano. A comprova vi \u00e8 presso la Questura di Milano, Ufficio Politico, la denuncia di detenzione dell'apparato trasmittente e di utilizzo della Frequenza, che venne presentata pochi giorni dopo l'inizio delle trasmissioni. La sede legale fu inizialmente in via M.M. Bandello 4/1, Milano. Trasmetteva, con un apparato valvolare di recupero militare modificato, sui 100,500\u00a0MHz. Tra i primissimi disc jockey, oltre a Riccardo e Marco, vanno ricordati: Alessandra Veronese, Andrea Iozzi, Il Barba (Roberto Baroni) col gruppo di 'Quelli della Casa di Fronte'.\nNuovi impulsi e innovazioni seguono nei primi mesi del 1976, grazie anche all'apporto di nuovi collaboratori tra i quali spicca Marco Sbaraini, il pi\u00f9 giovane tra i conduttori del panorama radiofonico dell'epoca; si passa dallo spirito pionieristico a un assetto pi\u00f9 professionale: da ricordare il programma quotidiano \"Bridge\", ogni sera dalle 22.00 alla 01.00, condotto a giorni alterni da Giorgio Abbati e Moreno Bonavigo, programma con dediche personalizzate, musica milanese e giochi a premi. \"Bridge\" registr\u00f2 un grandissimo successo di ascolto.\nAltri programmi di grande successo furono \"Rock on\", condotto da Mario Manasse, in seguito divenuto grande chitarrista e affermato musicista, e \"La Telefonata\" condotto da Dino Panareo, poi affermato manager discografico; \"Top Twenty\" classifica dei dischi pi\u00f9 ascoltati della settimana condotto da Albertino Mitrani.\nUn 'Notiziario in lingua' e 'Di nuovo sulla strada', notizie beat e musica anni sessanta, di G. Abbati.\nTra i disc jockey che hanno iniziato tra le mura di Free Radio, sono da ricordare: Fabio Santini, con un programma sulla musica jazz, Davide Tortorella, Miki Chieregato, Elia Perboni con il programma \"Jukebox all'idrogeno\", Paolo Muzzolon con \"Pop-eye\" programma di musica fusion e west coast, Maria Cerruti.\nIl segnale veniva ricevuto in una vasta zona della Lombardia.\nL'evoluzione.\nPrimi programmi del palinsesto sono anche: \"Father, Mother, Sister and Brother\", \"La Gazza Ladra\" (musica da film), \"Il Rebelot\", \"No Coment\", 'Recensioni cinematografiche e musiche da film', \"Davide &amp; Golia\", \"Teenagers Club\" (musica leggera internazionale), \"Con voi sotto la doccia\" (in diretta alle 6.30 di tutte le mattine) di Pierluigi Paesano. Ben presto venne registrata - e fu tra i primissimi esempi di tentativi di regolarizzare un settore deregolato e ritenuto dagli Enti Tutori non legale, almeno fino alla nota Sentenza della Corte Costituzionale n. 202 del 28 luglio 1976 - quale testata giornalistica radiofonica quotidiana al n. 25 del Registro Stampa di Milano (19 gennaio 1997) e mand\u00f2 in onda regolarmente un radiogiornale alle ore 15,30. Si trasform\u00f2 poi in Societ\u00e0 per Azioni, su impulso e consiglio dell'avvocato milanese Luciano Lilloni. Venne cos\u00ec creata una struttura che separa le diverse funzioni, quali quelle giornalistiche, quella commerciale, quella legale, quella pubblicitaria.\nLo spirito pionieristico delle Radio Libere (inizialmente erano da taluni e dalle istituzioni, definite clandestine o \"pirata\") venne sostituito dall'ingresso di ingenti capitali e Free Radio smise di trasmettere nel 1988. L'amb\u00ecto impianto di trasmissione a 100,500\u00a0MHz fu ceduto a Radio Wonderful Music di Legnano (Radio Tele Linea s.r.l.), che, curiosamente, anzich\u00e9 approfittare della possibilit\u00e0 di illuminare la citt\u00e0 di Milano dall'ambita postazione sull'Hotel Michelangelo (Via Scarlatti 33, presso la Stazione Centrale), trasfer\u00ec la frequenza sul grattacielo della citt\u00e0 dove aveva sede, perdendo gran parte della storica area di copertura.\nSuccessivamente, l'impianto 100.500\u00a0MHz (poi risintonizzato a 100,350\u00a0MHz per poi tornare a 100,500\u00a0MHz) pass\u00f2 a Radio Mi Amigo Wonderful Music e poi a Radio Number One (Bergamo) per finire a Radio Delta International di Nerviano (Mi), che lo esercisce tuttora a Legnano. Possiamo quindi dire che Radio Delta International \u00e8, almeno sul piano giuridico, successore a titolo particolare di Free Radio."}
{"id": "2198203", "revid": "124123", "url": "https://it.wikipedia.org/wiki?curid=2198203", "title": "Ingibj\u00f6rg S\u00f3lr\u00fan G\u00edslad\u00f3ttir", "text": "Biografia.\nDopo aver ottenuto la laurea in Storia e Letteratura all'Universit\u00e0 d'Islanda nel 1979,\nsi trasfer\u00ec in Danimarca per studiare all'Universit\u00e0 di Copenaghen.\nTorn\u00f2 dunque in Islanda nel 1981 dove ottenne la laurea specialistica in storia nel 1983.\nIngibj\u00f6rg S\u00f3lr\u00fan incominci\u00f2 la sua carriera politica nel partito femminista islandese (Samt\u00f6k um kvennalista) che ha rappresentato in consiglio comunale a Reykjav\u00edk dal 1982 al 1988 e in parlamento dal 1991 al 1994.\nDivenne quindi sindaco di Reykjav\u00edk nel 1994, appoggiata da una coalizione di 4 partiti chiamati \"la lista di Reykjav\u00edk\" (Reykjav\u00edkurlistinn). Lasci\u00f2 l'incarico nel 2003 per candidarsi come primo ministro all'elezioni legislative per il principale partito di centrosinistra del paese, l'Alleanza Socialdemocratica (Samfylkingin). Le elezioni furono poi vinte da una coalizione di centro destra.\nHa servito come leader dell'Alleanza Socialdemocratica dal 2005 al 2009 ed \u00e8 stata Ministro degli Esteri islandese dal 2007 al 2009, anno in cui cadde il governo a seguito della crisi finanziaria globale."}
{"id": "2198206", "revid": "1511973", "url": "https://it.wikipedia.org/wiki?curid=2198206", "title": "Nikita Kurichin", "text": "Il suo debutto come regista \u00e8 a 36 anni, quando dirige nel 1958 insieme a Teodor Vulfovich \"The Last Inch\" (\"Posledniy Dyuym\"), che fu il pi\u00f9 grande successo tra tutti e quattro i suoi film diretti in carriera. Nel 1964 dirige in coppia con Leonid Menaker \"Zhavoronok\", il quale \u00e8 il suo pi\u00f9 famoso film, essendo stato scelto per concorrere al Festival di Cannes nel 1965. Due anni pi\u00f9 tardi dirige il suo ultimo film ancora accanto a Leonid Menaker, \"Don't Forget... Lugovaya Station\" (\"Ne Zabud... Stantsiya Lugovaya\"). Su quattro film ne diresse solo uno da solo. Due anni dopo mor\u00ec.\nFilmografia.\nRegista"}
{"id": "2198207", "revid": "938", "url": "https://it.wikipedia.org/wiki?curid=2198207", "title": "Ingibj\u00f6rg Gisladottir", "text": ""}
{"id": "2198214", "revid": "938", "url": "https://it.wikipedia.org/wiki?curid=2198214", "title": "Ingibjorg Gisladottir", "text": ""}
{"id": "2198216", "revid": "1305772", "url": "https://it.wikipedia.org/wiki?curid=2198216", "title": "Dorothy West", "text": " Faceva parte dell'Harlem Renaissance, ed \u00e8 conosciuta soprattutto per il romanzo, \"The Living Is Easy\", sulla vita di una famiglia nera delle classi elevate, e scrisse molti racconti.\nVita.\nDorothy West nacque a Boston il 2 giugno 1907 e fu uno dei ventidue figli di Isaac Christopher West, uno schiavo emancipato che divenne un uomo d'affari di successo, e Reachel Pease Benson. La West inizi\u00f2 a scrivere i suoi primi racconti a sette anni e a quattordici vinse alcune competizioni letterarie locali.\nNel 1926 la West arriv\u00f2 al secondo posto con il racconto \"The Typewriter\" in una competizione letteraria patrocinata dalla rivista \"Opportunity\", pubblicata dalla National Urban League, a pari merito con la futura scrittrice Zora Neale Hurston.\nPoco tempo dopo Dorothy West si trasfer\u00ec ad Harlem con sua cugina, la poetessa Helene Johnson. Ad Harlem Dorothy West conobbe altri scrittori dell'Harlem Renaissance, tra cui Langston Huges, Countee Cyllen e il romanziere Wallace Thruman. Hughes diede alla West il soprannome di \"The Kid\" (\"La Bambina\"), col quale era conosciuta durante il periodo passato ad Harlem.\nIl principale contributo della West all'Harlem Renaissance fu la pubblicazione della rivista \"Challenge\", che fond\u00f2 nel 1934 con 40 dollari. Pubblic\u00f2 anche il successore della rivista, \"New Challenge\". Queste rivista furono tra le prime a pubblicare letteratura che parlasse in maniera realistica degli afroamericani. Tra le opere pubblicate figurana l'innovativo saggio di Richard Wright \"Blueprint for Negro Writing\", assieme Margaret Walker e Ralph Ellison.\nEntrambe le riviste fallirono per problemi economici, e Dorothy West lavor\u00f2 per la Works Progress Administration del Federal Writers' Project fino alla met\u00e0 degli anni quaranta. In quel periodo scrisse racconti per il New York Daily News, poi si sposto a Oak Bluffs nell'isola di Martha's Vineyard, dove scrisse il suo primo romanzo, \"The Living Is Easy\". Pubblicato nel 1948, venne accolto positivamente dalla critica ma non vendette molte copie.\nNei successivi quarant'anni Dorothy West lavor\u00f2 come giornalista, principalmente per piccoli giornali a Martha's Vineyard. Nel 1982 la stampa femminista ristamp\u00f2 \"The Living Is Easy\", ridestando l'attenzione su Dorothy West e il suo ruolo nell'Harlem Renaissance. Come risultato di questo nuovo interesse, Dorothy West termin\u00f2 il suo secondo romanzo, \"The Wedding\". Pubblicato nel 1995, fu un best seller, dopo il quale venne pubblicata una raccolta dei racconti e memorie intitolata \"The Richer, the Poorer\". Oprah Winfrey adatt\u00f2 il romanzo in una miniserie televisiva in due parti dal titolo omonimo.\nDorothy West mor\u00ec il 16 agosto 1998 a 91 anni. Era uno degli ultimi membri dell'Harlem Renaissance ancora in vita."}
{"id": "2198218", "revid": "1591878", "url": "https://it.wikipedia.org/wiki?curid=2198218", "title": "Afrodite Sosandra", "text": "L'Afrodite Sosandra (\"che salva gli uomini\") \u00e8 una scultura greca del 460 a.C. circa, realizzata dallo scultore Calamide in bronzo. Oggi \u00e8 nota solo da copie marmoree dell'epoca romana, tra cui la migliore \u00e8 probabilmente quella al Museo archeologico nazionale di Napoli, databile al II secolo d.C.\nStoria.\nLo scrittore Luciano di Samosata, ricord\u00f2 la statua precisando che era collocata all'ingresso dei Propilei dell'Acropoli di Atene, sottolineandone il sorriso \"puro e venerando\": Dell'opera si conoscono una ventina di copie marmoree di et\u00e0 romana, tra cui corpo senza testa e un busto al Louvre, una testa conservata presso la collezione archeologica dell'Universit\u00e0 di Pavia, nonch\u00e9 un frammento della testa all'Antiquarium del Palatino a Roma. La statua napoletana, tra le migliori, fu rinvenuta a Baia ed \u00e8 a uno stadio semicompleto: non ne venne fatta la politura. Un'altra si trova a Pompei (terme Stabiane), un'altra ancora \u00e8 conservata al Pergamonmuseum di Berlino.\nDescrizione e stile.\nLa dea Afrodite \u00e8 rappresentata avvolta da un mantello, compresa la testa, che ricade con pieghe studiate, mentre ai piedi si vede un lembo della setosa veste sottostante, con pieghe pi\u00f9 fini, dalla quale sporgono i calzari. Si tratta di uno degli esempi pi\u00f9 famosi della scultura greca dello stile severo, che qui si declina in una compostezza dell'espressione del viso e soprattutto nel panno che chiude tutta la figura celandone completamente l'anatomia e lasciando alla luce la possibilit\u00e0 di scivolare morbidamente sugli ampi piani del tessuto.\nDel bel volto ovale il Lanzi sottoline\u00f2 \"la verecondia e il sorriso\". Le stesse fonti antiche ne ricordano il pudore e la purezza dello sguardo, rivelando, per la prima volta, un'introspezione psicologica."}
{"id": "2198222", "revid": "305248", "url": "https://it.wikipedia.org/wiki?curid=2198222", "title": "Enzo Enriques Agnoletti", "text": "Biografia.\nMilitante antifascista, allievo ed assistente di Pietro Calamandrei, fu uno dei principali esponenti nell'Italia centrale del movimento liberalsocialista. Fu arrestato per la sua attivit\u00e0 nel gennaio del 1942 e fu condannato a cinque anni di confino in Abruzzo; di l\u00ec fu trasferito poi nel Carcere di Regina Coeli. Dopo la Liberazione divenne il rappresentante del Partito d'Azione nel C.T.L.N., fino all'arrivo degli Alleati. Organizzatore del primo convegno clandestino del Partito d'Azione nel 1943 e militante federalista dallo stesso anno, fu vicepresidente del Comitato toscano di liberazione nazionale (CTLN) e tra i protagonisti della liberazione di Firenze. \nA Firenze, nel gennaio 1945, dopo la liberazione della citt\u00e0, Enzo Enriques Agnoletti fond\u00f2 l'Associazione Federalisti Europei insieme ad altri importanti personalit\u00e0 tra cui Piero Calamandrei, Giacomo Devoto, Corrado Tumiati, Paride Baccarini. L'associazione aprir\u00e0 successivamente una sezione distaccata a Lugo, per poi confluire nel Movimento Federalista Europeo.\nAllo scioglimento del Partito d'Azione, ader\u00ec all'Unione dei Socialisti insieme agli altri ex azionisti Tristano Codignola e Piero Calamandrei, con cui conflu\u00ec poi nel Partito Socialista Unitario ed infine nel PSDI. Contrario alla legge truffa, ader\u00ec, sempre insieme a Codignola e Calamandrei, ad Unit\u00e0 Popolare, aderendo poi, insieme alla maggioranza del movimento, al Partito Socialista Italiano dove militer\u00e0 sempre nella corrente lombardiana. \nCollaboratore fin dalla fondazione della rivista \u00abIl Ponte\u00bb, alla morte di Calamandrei (1956) ne divenne direttore, carica che mantenne per trent'anni. \nDal 1961 al 1964 ricopr\u00ec l'incarico di vice sindaco nella prima giunta fiorentina di centrosinistra guidata nella giunta del sindaco Giorgio La Pira. \nPresidente della Federazione italiana associazioni partigiane (FIAP) e membro del bureau della F\u00e9d\u00e9ration international de la Resistence (FIR). Professore incaricato all'Universit\u00e0 di Firenze di Storia dei paesi afro-americani, si schier\u00f2 contro l'intervento americano nel Vietnam; fu membro del 1\u00b0 e 2\u00b0 Tribunale Russell. Dedic\u00f2 infine il proprio impegno alla causa internazionalista e terzomondista (Palestina Iran, Eritrea, Nicaragua) e alla lotta per il disarmo.\nFu uno dei fondatori dell'Istituto Storico della Resistenza in Toscana.\nEletto senatore nella IX Legislatura, fino alla morte nel 1986 all'et\u00e0 di 77 anni rivestendo le cariche di vicepresidente del Senato e di membro della Commissione Affari esteri.\nArchivio.\nIl fondo Enriques Agnoletti \u00e8 stato depositato presso l'Historical Archives of the European Union della European University Institute in seguito ad un contratto stipulato nel 1992; \u00e8 costituito nella sua totalit\u00e0 da originali. La documentazione si articola in: corrispondenza: ordinata cronologicamente dal 1945 al 1986; Atti e documenti: documentazione personale; Materiale di partito (materiale propagandistico, documenti ufficiali, verbali di sedute, risoluzioni, convocazioni) provenienti dal PSU, PSI, PCI, Lega dei Socialisti; Manoscritti: Diari, agende e taccuini; Ritagli di giornali; Raccolte di materiale bibliografico; Materiale grafico e iconografico; e la Biblioteca (circa 2.000 volumi) conservata ancora in massima parte presso la sua abitazione fiorentina, di questa sono pervenuti all'AHCE, per il momento, solo 600 volumi riguardanti il Sud-est asiatico (storia, politica e societ\u00e0)."}
{"id": "2198226", "revid": "1543377", "url": "https://it.wikipedia.org/wiki?curid=2198226", "title": "Carlo Piccardi (musicologo)", "text": "Biografia.\nHa studiato all'Universit\u00e0 di Friburgo dove si \u00e8 laureato con Luigi Ferdinando Tagliavini. Ha lavorato dal 1968 al 2004 presso la Radiotelevisione svizzera di lingua italiana, prima alla televisione come produttore musicale, poi in radio, dal 1989 come responsabile dei programmi musicali, dal 1994 come direttore dei programmi culturali. Autore di libri e di saggi sulle principali riviste di musicologia, ha collaborato al \"DEUMM\" e alla \"Enciclopedia della musica\" Einaudi."}
{"id": "2198228", "revid": "1788047", "url": "https://it.wikipedia.org/wiki?curid=2198228", "title": "World Beer Cup", "text": "Il World Beer Cup, conosciuto come \"le Olimpiadi della birra\", \u00e8 un concorso dedicato alla birra. \u00c8 stato fondato dall'\"Association of Brewers\" dal presidente Charlie Papazian.\nIl World Beer Cup viene assegnato ogni due anni. La prima competizione si \u00e8 tenuta nel 1996 a Vail, Colorado, \u00e8 stata caratterizzata dalla presenza di 600 birre provenienti da 250 fabbriche di birra. Il premio del 2008 ha avuto una presenza di 2.864 birre venute da 644 fabbriche di birra da 58 paesi nel mondo. A partire dal 2006, i premi sono stati assegnati in 91 categorie.\nIl World Beer Cup 2008 \u00e8 stato tenuto a San Diego, la California, a partire dal 14 fino al 19 aprile 2008."}
{"id": "2198230", "revid": "253269", "url": "https://it.wikipedia.org/wiki?curid=2198230", "title": "Reggie Nalder", "text": "Biografia.\nCelebre per il volto parzialmente sfigurato da una bruciatura, partecip\u00f2 al film \"L'uomo che sapeva troppo\" (1956) di Alfred Hitchcock, nel ruolo del sicario incaricato di assassinare un uomo politico alla Royal Albert Hall a Londra.\nIn Italia recit\u00f2 una parte nel thriller \"L'uccello dalle piume di cristallo\" (1970) di Dario Argento e apparve anche ne \"Il Casanova di Federico Fellini\" (1976).\nAttivo inoltre sul piccolo schermo, \u00e8 da ricordare la sua partecipazione all'episodio \"Viaggio a Babel\" nella serie televisiva \"Star Trek\" (1967).\nNalder mor\u00ec il 19 novembre 1991 a 84 anni per osteosarcoma."}
{"id": "2198242", "revid": "54193", "url": "https://it.wikipedia.org/wiki?curid=2198242", "title": "Solovev", "text": ""}
{"id": "2198243", "revid": "54193", "url": "https://it.wikipedia.org/wiki?curid=2198243", "title": "Soloviov", "text": ""}
{"id": "2198244", "revid": "54193", "url": "https://it.wikipedia.org/wiki?curid=2198244", "title": "Solovjev", "text": ""}
{"id": "2198245", "revid": "54193", "url": "https://it.wikipedia.org/wiki?curid=2198245", "title": "Solov\u00ebv", "text": ""}
{"id": "2198246", "revid": "709565", "url": "https://it.wikipedia.org/wiki?curid=2198246", "title": "Episodi di Kronos - Sfida al passato", "text": "Lista degli episodi della serie televisiva Kronos - Sfida al passato.\n\"Il primo viaggio\".\nTrama.\nTony Newman entra nel tunnel del tempo per dimostrarne l'efficienza, e si ritrova a bordo del Titanic proprio il giorno prima del suo affondamento. Raggiunto da Doug, i due tentano invano di convincere il capitano del pericolo incombente. Vengono infine salvati con un nuovo salto temporale che li spedisce in un altro spazio temporale.\n\"Solo andata per la Luna\".\nTrama.\nTony e Doug si ritrovano, in questo episodio, catapultati nel futuro prossimo, dieci anni oltre il loro tempo, a bordo di un'astronave, con missione la prima esplorazione del pianeta Marte. Identificati come clandestini, e nonostante siano inizialmente avversati dall'equipaggio, riusciranno a sventare un tentativo di sabotaggio da parte di una spia al soldo di una potenza concorrente nella corsa spaziale, infiltratasi tra l'equipaggio.\n\"La fine del mondo\".\nTrama.\nCapitati in una miniera sotterranea poco prima di un crollo che imprigiona 200 minatori, i due scienziati devono fare i conti anche con la cometa di Halley. Infatti la data sul calendario riporta 20 aprile 1910, e l'avvicinarsi della cometa ha gettato la popolazione nel caos e nella disperazione assoluta. Sar\u00e0 compito di Doug convincere l'illustre astronomo prof. Ainsley che i suoi calcoli sono sbagliati e che la cometa non distrugger\u00e0 la Terra. Cosicch\u00e9 la popolazione, rientrata in s\u00e9, interviene in forza alla miniera per salvare i minatori.\n\"Attacco a Pearl Harbor\".\nTrama.\nTony e Doug arrivano all'interno del consolato giapponese a Honolulu il giorno prima dell'attacco a Pearl Harbor. Il giovane Anthony Newman viveva a Honolulu in quel momento e aveva trascorso quella notte a casa dell'amico Billy Neal, casa che sarebbe stata distrutta dall'incursione. Tony per\u00f2 non ha memoria di ci\u00f2 che \u00e8 successo, ricorda solo che suo padre, tenente comandante della Marina degli Stati Uniti, non fu mai pi\u00f9 visto dopo l'attacco.\nQuando Tony cerca di avvertire suo padre dell'imminente attacco, riesce solo a far diffidare suo padre dal pericolo. L'attacco \u00e8 programmato la mattina seguente, ma Tony e Doug sono in grado di convincere la madre di Billy a portare lui e il giovane Tony in montagna. Il tenente comandante Newman \u00e8 gravemente ferito nel centro di comunicazione in un'esplosione di una bomba mentre tenta di avvertire la USS Enterprise di stare lontano da Pearl Harbor. Tony arriva e aiuta suo padre a trasmettere l'avvertimento alla nave. Il vecchio Newman muore quindi tra le braccia di suo figlio.\n\"L'ultima pattuglia\".\nTrama.\nTony e Doug arrivano in Louisiana il giorno precedente la battaglia finale della guerra anglo-americana del 1812. Vengono fatti prigionieri dalle truppe britanniche, processati come spie e condannati ad essere fucilati all'alba.\nUn generale dell'esercito britannico del tempo attuale, il generale Southall, viene portato nel tunnel temporale in modo che la squadra possa stabilire la posizione precisa dei suoi scienziati. Riconoscendo il suo antenato, il colonnello Southall, e confessando che non deve comunque vivere a lungo, il generale Southall insiste per tornare indietro nel tempo e ordinare al colonnello Southall di liberare i due scienziati; vuole inoltre scoprire perch\u00e9 il colonnello guid\u00f2 le sue truppe nel punto di forza dell'esercito avversario. Alla fine il generale Southall non riesce a convincere il suo antenato ed entrambi i Southall vengono uccisi nella battaglia.\n\"La furia della catastrofe\".\nTrama.\nStavolta i due scienziati si ritrovano sull'isola indonesiana di Krakatoa nell'agosto del 1883, poco prima della terribile eruzione vulcanica. qui incontrano una spedizione di studiosi britannici della Royal Society giunti sull'isola proprio per studiare l'attivit\u00e0 tellurica.\nImpegnati nel disperato tentativo di condurre tutti in salvo su un'isola vicina, devono per\u00f2 fare il conto con la riluttanza del capo spedizione, il dottor Holland, accecato dalla prospettiva di gloria accademica, e devono tenere a bada gli abitanti dell'isola, convinti della necessit\u00e0 di offrire un sacrificio al vulcano per placarne l'ira. Riescono infine a imbarcare tutti sulla sola barca rimasta, convincendoli a fare rotta su Sumatra.\n\"La vendetta degli dei\".\nTrama.\nTony e Doug si ritrovano sul campo di battaglia di Troia al termine del lungo decennio di assedio da parte degli Achei. Ulisse, il comandante greco, considera Doug e Tony come messaggeri degli dei dell'Olimpo, entrando in contrasto con Sardis, uno dei suoi comandanti. Fortunatamente, i Greci e i Troiani parlavano tutti l'inglese moderno, permettendo a Doug e Tony di comunicare facilmente con loro. Sardis viene sconfitto da Tony in un combattimento e, per tale ragione, tradisce a passa dalla parte dei Troiani, il cui principe Paride lo usa per una incursione nel campo di Ulisse. Doug viene catturato, portato a Troia e torturato. Tony si mette in luce in una battaglia contro i Troiani con l'aiuto di Jiggs, il capo della sicurezza del Time Tunnel, che viene rimandato indietro nel tempo con armi e munizioni moderne. Il recupero di Jiggs risulta assai difficoltoso, ma grazie al successo in battaglia, Tony ottiene da Ulisse il privilegio di unirsi agli Achei nel cavallo di Troia per l'assalto e il saccheggio di Troia. Sia Sardis che Paride vengono uccisi e la regina Elena e Doug vengono salvati.\n\"Massacro\".\nTrama.\nCapitati proprio alla vigilia della battaglia di Little Big Horn, Tony e Doug tentano di evitare lo scontro sanguinario. Doug cerca inutilmente di convincere il cocciuto Generale Custer, mentre Tony, dopo essere stato catturato dagli Sioux, diviene buon amico e consigliere di Toro Seduto, che lo lascia libero di recarsi al campo dell'esercito americano per intavolare trattative di pace. Ma naturalmente Custer non sente ragioni, accecato com'\u00e8 dai sogni di gloria che gli garantirebbe una facile vittoria sugli indiani e la successiva candidatura alla presidenza federale.\n\"L'isola del diavolo\".\nTrama.\nTony e Doug arrivano nella colonia penale francese dell'isola del Diavolo proprio quando vi giungono nuovi prigionieri. Scambiati per due dei prigionieri in precedenza evasi, vengono imprigionati al posto loro. Gli altri prigionieri non sono interessati alla fuga, finch\u00e9 il capitano Alfred Dreyfus non arriva sull'isola. Mentre si coalizzano con i detenuti politici per tentare l'evasione, Tony e Doug si rendono conto che l'amministrazione penale francese sta facendo di tutto per incentivare la loro fuga, in modo da poter eliminare definitivamente i dissidenti. Allora riescono a convincere il capitano a desistere dal tentativo, assicurandolo che la storia gli render\u00e0 giustizia e la sua riabilitazione sar\u00e0 completa.\n\"Il regno del terrore\".\nTrama.\nTony e Doug arrivano a Parigi durante la Rivoluzione francese nel periodo del Terrore. Un negoziante si offre di aiutarli a uscire dalla citt\u00e0, se lo aiuteranno ad arrivare a Maria Antonietta nel tentativo di liberarla. Invece, finiscono per aiutare il delfino, Luigi XVII, a fuggire con il negoziante come guida e protettore. Tony e Doug si trovano di fronte ad un antenato del generale Kirk. Kirk invia il suo anello per facilitare il recupero di Doug e Tony, ma l'anello era stato anche un segno d'amore tra Maria Antonietta e un suo amante straniero. L'antenato del generale Kirk cerca di usare l'anello come prova per incriminare Maria Antonietta, aprendo la strada alla sua esecuzione. Alla fine dell'episodio, Doug e Tony distraggono un giovane tenente di artiglieria di nome Napoleone Bonaparte in modo che il negoziante e il delfino possano salire a bordo di una nave che li porter\u00e0 in libert\u00e0. L'esperimento con l'anello alla fine fallisce: Doug e Tony vengono trasferiti in un'altra era poco prima che i colpi di fucile raggiungano la loro posizione, mentre l'anello viene trasferito, di conseguenza, di nuovo al generale Kirk.\n\"L'arma segreta\".\nTrama.\nUn generale del Pentagono approfitta dell'arrivo di Doug e Tony al momento e nel luogo giusti per inviarli in una missione di spionaggio. Viene loro inviato un messaggio per incontrare un contatto che li porter\u00e0 a un progetto sovietico segreto, denominato \"A-13\", che risulta essere un progetto molto simile al \"Progetto Tic-Toc\", ma che non funziona. Inoltre, il capo scienziato di quel progetto sta attualmente (nel 1968) disertando negli Stati Uniti. Tony e Doug si pongono come scienziati e forniscono preziose informazioni sul progetto sovietico e sul disertore.\n\"Trappola mortale\".\nTrama.\nQuesta volta Tony e Doug si trovano negli Stati Uniti del 1861, invischiati in un tentativo di assassinare il presidente Abramo Lincoln da parte di un gruppo di antischiavisti che mirano a scatenare una guerra civile tra gli stati del nord e quelli del sud. Riusciranno a fermare il capo dei congiurati, Geremia, poco prima che questi riesca a mettere in atto il suo piano.\n\"Alamo\".\nTrama.\nDoug e Tony riescono a rifugiarsi a fort Alamo poco prima che l'esercito messicano gli piombi addosso. Capiscono cos\u00ec di essere capitati alla vigilia della famosa battaglia della rivoluzione texana nella quale 2000 messicani annientarono i 180 uomini di forte Alamo. I loro tentativi di esortare i texani ad abbandonare il forte vengono intesi come tradimento e cos\u00ec finiscono nelle galere. In una colluttazione Doug rimedia una brutta commozione cerebrale e Tony esce dal forte alla ricerca di un dottore e di medicinali, finendo invece nelle mani dei messicani che vogliono sapere informazioni sulle difese approntate dai resistenti. Riuscito ad evadere grazie all'aiuto del dottor Armandez, si ricongiunge con Doug proprio quando la battaglia impazza, e sono provvidenzialmente prelevati dalla macchina del tempo che li rimanda ad un'altra avventurosa data storica.\n\"La notte dei lunghi coltelli\".\nTrama.\nPiombati sul rovente confine tra India ed Afghanistan, Doug e Tony si trovano a collaborare con il famoso poeta Kipling, nel tentativo di convincere il comandante delle forze indiane di confine ad intervenire in via preventiva prima che i rivoltosi investano e distruggano le forze di sua maest\u00e0 la regina d'Inghilterra.\n\"Invasione\".\nTrama.\n4 giugno 1944, nel bel mezzo della seconda guerra mondiale, Doug e Tony si trovano in un piccolo centro della costiera francese affacciata sulla Manica. Doug viene catturato dalla Gestapo locale che lo sottopone ad un esperimento di controllo della mente, facendogli credere di essere un tedesco. Tony, unitosi alla resistenza locale, riesce a liberare Doug sabotando i depositi locali di benzina della Wehrmacht, contribuendo cos\u00ec all'invasione alleata che si realizza a partire dalla mezzanotte del 5 giugno.\n\"Robin Hood\".\nTrama.\n1200 circa. Doug e Tony cercano di aiutare il Conte di Huntington e la banda di Robin Hood a convincere Re Giovanni a firmare la Magna Carta, con la quale riconosce i diritti della nobilt\u00e0 locale. Grazie al loro aiuto decisivo, che permette di mettere in ginocchio le truppe fedeli a Re Giovanni con l'utilizzo di alcune tecniche moderne quali dei gas lacrimogeni, il Re finisce con il piegarsi al male minore, pur di mantenere la corona ed evitare una sollevazione rivoluzionaria.\n\"Duello nella giungla\".\nTrama.\nSiamo nel Pacifico, su di una delle tante isole contese tra americani e giapponesi durante la seconda guerra mondiale. Sull'isola si trovano due soli giapponesi rimasti di vedetta, che ingaggiano una lotta all'ultimo sangue con Doug e Tony, in cui emerge la figura del tenente Nakamura, che in realt\u00e0 cerca proprio di morire da eroe, dopo che in precedenza si era macchiato di disonore non portando a termine la sua missione kamikaze. Quando le forze di sbarco americane giungono sull'isola, Nakamura viene ucciso da un sergente, e Doug e Tony vengono rispediti in un'altra dimensione.\n\"Gli Extraterrestri\".\nTrama.\nDoug e Tony si ritrovano su di un'astronave aliena dove fanno la conoscenza di due viaggiatori provenienti dal lontano pianeta di Alfa Uno dove purtroppo le fonti di energia si sono esaurite. La loro intenzione \u00e8 sbarcare sulla Terra nel 1885, in una piccola cittadina dell'Arizona dove procurarsi, razziandole, una grande mole di proteine. Gli alieni tentano di utilizzare Doug e Tony per convincere i terrestri a consegnare le provviste, ma spalleggiato dalla popolazione locale, Tony riesce a distruggere il loro potente sistema di controllo, cosicch\u00e9 agli invasori non resta che ripartire in astronave e ritornare a mani vuote verso la propria galassia.\n\"Antica vendetta\".\nTrama.\nTony e Doug arrivano alle Alpi italiane appena fuori dall'immaginaria \"Villa Galba\" lungo il fronte italiano nella prima guerra mondiale. Entrano nella cantina per evitare un bombardamento di artiglieria, successivamente una pattuglia avanzata tedesca arriva alla villa e un caporale tedesco viene misteriosamente pugnalato a morte mentre stava perlustrando la cripta dove si trovava la tomba di Nerone, che \u00e8 stata scoperta da una bomba.\nTemendo che i tedeschi potessero pensare che loro fossero gli assassini, Tony e Doug si nascondono e trovano fortunatamente un passaggio segreto che li conduce ai piani superiori della tenuta. L\u00ec incontrano il proprietario, un conte italiano di nome Enrico Galba, che discende dall'imperatore romano Galba; questi si offre di proteggerli dai tedeschi. Quando i tedeschi arrivano nella stanza, Galba dice ai tedeschi che Tony e Doug sono suoi ospiti americani neutrali. Il maggiore tedesco ordina loro di rimanere nella stanza come prigionieri, mentre i tedeschi usano la villa per osservare i movimenti delle forze italiane.\nUn ufficiale tedesco \u00e8 posseduto dal fantasma di Nerone e cerca di uccidere il discendente di Galba, che Nerone ritiene suo assassino. Il fantasma tenta nuovamente di uccidere il nobile, possedendo Tony. Il quartier generale del progetto utilizza i servizi di un ricercatore paranormale, il dottor Steinholtz, che suggerisce di colpire Tony con Volt di elettricit\u00e0 per un millisecondo attraverso il tunnel per costringere il fantasma a uscire. Questo fenomeno quasi uccide Tony, quindi il quartier generale tenta di riportarlo al presente. Nerone viene invece trasferito nel tempo attuale e quasi distrugge il quartier generale prima che gli scienziati possano rimandarlo indietro. Quando l'esercito italiano riprende la Villa, il fantasma di Nerone entra in un giovane caporale italiano di nome Benito Mussolini, che giura di cacciare gli Unni dal suo paese e ripristinare la gloria dei Cesare. Tony e Doug vengono \"trasferiti\" dopo aver sentito questa affermazione.\n\"Le mura di Gerico\".\nTrama.\nTony e Doug arrivano fuori dalla tenda di Giosu\u00e8 durante la notte, due giorni prima della fine dell'assedio di Gerico. Giosu\u00e8 arriva a credere di essere quello che dicono di essere - viaggiatori nel tempo - e li manda a spiare nella citt\u00e0. Doug e Tony salvano una giovane vergine dall'essere sacrificata alla divinit\u00e0 levantina Chemosh dal sommo sacerdote di Gerico. Doug viene catturato e mandato nelle segrete per essere torturato come una spia israelita. Tony scappa in una casa dove trova una porta aperta. Quando arriva la donna che vi risiede, la chiama Raab, perch\u00e9, dal racconto biblico, \u00e8 lei a proteggere le due spie israelite. Raab \u00e8 la sorella della vergine che avrebbe dovuto essere sacrificata.\nDopo che Tony ha salvato Doug dalla prigione, si rifugiano sul tetto della casa di Raab, ma vengono traditi dalla sua serva Azah, che desidera la ricompensa di mille talenti d'argento. Doug fugge per dire a Giosu\u00e8 le informazioni che cerca. Tony e Raab stanno per essere lapidati a morte, ma quando gli israeliti completano la loro marcia, suonano le loro trombe e gridano, le mura della citt\u00e0 crollano mentre quello che sembra essere un tornado completa la distruzione. Nel laboratorio Ann, scettica, afferma che poich\u00e9 un tornado \u00e8 un fenomeno naturale, la caduta delle mura non \u00e8 stata un evento soprannaturale, mentre Ray \u00e8 convinto che fosse soprannaturale. Tony e Doug vengono trasportati in una nuova era dopo aver detto a Rahab che sar\u00e0 al sicuro.\n\"Billy the Kid\".\nTrama.\nDoug e Tony si ritrovano in pieno west, nella cittadina di Lincoln del Nuovo Messico. Inizialmente coinvolti in una sparatoria, Doug pensa di avere ucciso Billy the Kid, ma il cinturone salva la vita del fuorilegge, che dichiara vendetta nei confronti dei due. In superiorit\u00e0 numerica per\u00f2 Kid viene catturato e mentre Doug lo sorveglia, Tony si reca in citt\u00e0 a cercare l'aiuto dello sceriffo Pat Garrett. Con Billy che viene aiutato nell'evasione da parte della sua banda, si arriva al duello finale tra Kid e Doug, ma Garrett sventa la pistolettata fatale di Kid e lo arresta.\n\"Il venditore di morte\".\nTrama.\nStavolta Doug e Tony si ritrovano a Gettysburg, nel 1863, proprio durante i giorni della celebre battaglia tra le truppe unioniste e quelle confederate. E non sono da soli, perch\u00e9 una terribile coincidenza ha fatto si che al momento del trasferimento di Doug, venisse prelevato e spedito in pieno XIX secolo anche Machiavelli, il celebre filosofo politico che, con la sua leggendaria spietatezza, intende offrire supporto ai sudisti in modo da proseguire la guerra ed aumentare il numero dei morti. Nonostante il fatto che Tony, coinvolto in uno scontro in campo aperto, abbia perso la memoria e sia convinto di essere un tenente sudista, Doug riesce a tenere a bada Michael/Machiavelli, prima che dal laboratorio venga rimandato nel suo tempo."}
{"id": "2198247", "revid": "6923", "url": "https://it.wikipedia.org/wiki?curid=2198247", "title": "Crossrail (ferrovia)", "text": "Crossrail \u00e8 una linea ferroviaria rapida, lunga 136 chilometri, che servir\u00e0 Londra e le \"home counties\" del Berkshire, Buckinghamshire e dell'Essex. Una volta attivata l'intera linea, il servizio prender\u00e0 il nome Elizabeth Line. Il costo totale, stimato inizialmente in 14,8 miliardi di sterline, \u00e8 stato di 18,25 miliardi di sterline. L'intera linea avrebbe dovuto aprire originariamente nel 2018, ma diversi ritardi hanno fatto s\u00ec che l'apertura non avvenga prima del 2022, quando dovrebbe entrare in funzione anche il passante ferroviario tra Paddington e Abbey Wood, la cui apertura era prevista in origine per dicembre 2018.\nIn ciascuna delle sue estremit\u00e0, il tratto centrale si divider\u00e0 in due rami: ad est per Abbey Wood e per Shenfield nell'Essex e a ovest per l'aeroporto di Heathrow e per Reading nel Berkshire. Parte della sezione orientale, tra la stazione di Liverpool Street e quella di Shenfield, \u00e8 stata trasferita dall'operatore Greater Anglia a TfL, con un servizio precursore chiamato TfL Rail che opera dal 2015. Dal maggio 2018, questo servizio opera anche nella tratta occidentale tra Paddington e Heathrow, precedentemente effettuata da Heathrow Connect. Queste tratte verranno successivamente collegate alla sezione centrale dell'opera e, da quel momento in poi, il servizio TfL Rail sar\u00e0 sostituito da quello dell'Elizabeth line.\nApprovato nel 2007, il progetto Crossrail prevede l'utilizzo di alcune linee ferroviarie gi\u00e0 esistenti e la costruzione di una nuova galleria attraverso il centro di Londra; i lavori per questa galleria, che corrisponde alla sezione centrale dell'intera infrastruttura, sono iniziati nel 2009. Inoltre, \u00e8 uno dei pi\u00f9 grandi progetti di costruzione ferroviaria e infrastrutturale d'Europa. A luglio 2018, il progetto \u00e8 stato completato al 93% con costi stimati di 15,4 miliardi di sterline.\nLa caratteristica principale del progetto \u00e8 una galleria a due canne, della lunghezza di 21\u00a0km. I tunnel principali correranno da Paddington a Stratford via Liverpool Street e il centro di Londra. Inoltre, una linea quasi totalmente nuova far\u00e0 parte del ramo sud-orientale: difatti, dalla tratta principale, presso Whitechapel, i binari si dirigeranno verso Canary Wharf, i Docklands e, dopo aver attraversato in sotterranea il letto del Tamigi e Woolwich, si ricongiungeranno presso Abbey Wood alla gi\u00e0 esistente North Kent Line.\nDei nuovi treni costituiti da 9 carrozze Class 345, viaggeranno con frequenze stile metropolitana con una media di circa 24 treni per ora, nelle ore di punta, nella sezione del tunnel che passer\u00e0 sotto la citt\u00e0 di Londra. I biglietti saranno integrati con gli altri trasporti di Londra. La nuova linea alleggerir\u00e0 il carico su diverse linee della metropolitana di Londra, come la Central e la District line, che hanno essenzialmente la medesima direzione est-ovest, e la Piccadilly line nella diramazione di Heathrow. Crossrail sar\u00e0 gestito da \"MTR Corporation (Crossrail) Ltd\" come concessione di London Rail di TfL, similmente a quanto accade per la London Overground.\nI treni correranno lungo i 136\u00a0km della linea da Reading (63\u00a0km a ovest di Londra) a Shenfield (nel nord-est) o Abbey Wood (nel sud-est); condivideranno parti delle gi\u00e0 esistenti linee ferroviarie con altrettanti servizi, principalmente parti della Great Western Main Line, tra Paddington e Reading, e della Great Eastern Main Line, tra Stratford e Shenfield.\nIl nome \u00e8 anche usato per riferirsi ad una delle due rotte proposte da \"Cross London Rail Links Ltd\" ed \u00e8 basato su un collegamento est-ovest in galleria, fra le stazioni di Paddington e Liverpool Street. La seconda linea \u00e8 nota come \"Chelsea-Hackney line\".\nIl primo ministro Gordon Brown ha approvato ufficialmente il progetto Crossrail il 5 ottobre 2007, dopo aver deciso che sarebbe stato finanziato con capitale sia pubblico che privato. Il progetto ha ricevuto il parere favorevole della regina il 22 luglio 2008 e verso la fine dell'anno \u00e8 stato firmato il capitolato definitivo con la totale approvazione dei fondi per la costruzione dell'opera.\nStoria.\nPianificazione e finanziamenti.\nProposte del 1948.\nIl concetto di gallerie ferroviarie con ampio diametro che attraversano il centro di Londra per collegare le principali stazioni di testa di Paddington e Liverpool Street \u00e8 stato proposto, per la prima volta, da George Dow nel quotidiano londinese \"The Star\" nel giugno del 1941. Ha inoltre proposto la costruzione di linee nord-sud, anticipando i primi progetti del dopoguerra del Thameslink. L'attuale proposta di costruzione del Crossrail ha le sue origini nella Piano della Contea di Londra del 1943 e nel Piano della Grande Londra del 1944 entrambi sviluppati da Sir Patrick Abercrombie. Questi hanno portato a un'indagine specialista del Comitato delle Ferrovie (London Plan), nominato nel 1944 e presentato nel 1946 e 1948. Tra i vari percorsi proposti vi erano: il \"Percorso A\", che \u00e8, in gran parte, l'attuale percorso del Thameslink, avrebbe unito Loughborough Junction a Euston, sostituendo il ponte di Blackfriars; il \"Percorso F\" avrebbe collegato Lewisham con Kilburn via Fenchurch Street, Bank, Ludgate Circus, Trafalgar Square, Marble Arch e Marylebone. Tra questi, al \"Percorso A\" \u00e8 stata attribuita una priorit\u00e0 maggiore rispetto al \"Percorso F\", ma, in ogni caso, il \"Percorso C\" \u00e8 stato l'unico a essere costruito ma con tunnel di diametro inferiore, come Victoria line.\nProposte del 1974.\nIl termine \"Crossrail\" \u00e8 emerso nel \"London Rail Study Report\" del 1974 da un gruppo direttivo istituito dal Dipartimento dell'Ambiente e il Consiglio della Grande Londra che aveva l'obiettivo di esaminare le future esigenze di trasporto e i piani strategici per Londra e il Sud Est. La relazione conteneva diverse opzioni per nuove linee ed estensioni: lo sviluppo della Jubilee line (allora si chiamava \"Fleet Line\") fino a Fenchurch Street, il progetto d'estensione della Jubilee line (\"River Line\") e la linea Chelsea-Hackney. \u00c8 stata proposta la riapertura delle due canne della Galleria Snow Hill, che fungessero come linee ferroviarie sotterranee:\nLo studio del 1974 ha stimato che 14.000 passeggeri sarebbero stati trasportati in ora di punta nel tunnel settentrionale tra Paddington e Marble Arch e 21.000 tra Liverpool Street e Ludgate Circus, che sarebbe anche il trasporto di merci. Stime pi\u00f9 elevate sono state fatte per la galleria meridionale. Nel rapporto si considerava Crossrail simile alla RER di Parigi e la S-Bahn di Amburgo. Sono stati fatti dei riferimenti anche a eventuali servizi per l'aeroporto di Heathrow. Anche se l'idea era visto come fantasioso, \u00e8 stata data solo un'approssimativa stima dei costi: \u00a3300\u00a0milioni. Uno studio di fattibilit\u00e0 \u00e8 stato consigliato come priorit\u00e0 in modo che la fattibilit\u00e0 e i costi del sistema sarebbero stati possibili da determinare. \u00c8 stato anche suggerito che l'allineamento dei binari della galleria avrebbe dovuto essere salvaguardato, intanto che si sarebbe presa la decisione finale.\nProposte del 1989.\nNel \"Central London Rail Study\" del 1989 si \u00e8 argomentato che la costruenda galleria avrebbe dovuto avere sagoma standard in modo da permettere il collegamento alla rete ferroviaria esistente seguendo uno dei seguenti progetti: \"Est\u00a0-\u00a0Ovest Crossrail\", \"City Crossrail\" o \"Nord\u00a0-\u00a0Sud Crossrail\". Lo schema Est\u00a0-\u00a0Ovest prevedeva una linea da Liverpool Street a Paddington\u00a0/\u00a0Marylebone con due connessioni alla sua estremit\u00e0 occidentale che collega il tunnel fino alla Great Western Main Line e alla Metropolitan line. Il percorso dello schema City \u00e8 stato, invece, presentato come una nuova connessione attraverso la City di Londra che avrebbe collegato la Great Northern Route con la stazione di London Bridge. La linea Nord-Sud, infine, \u00e8 stata proposta come collegamento tra la West Coast Mainline, il Thameslink e la Great Northern Route attraverso Euston e King's Cross St Pancras e poi sotto il West End con fermate a Tottenham Court Road, Piccadilly Circus e Victoria in direzione Crystal Palace e Hounslow. Il rapporto raccomandava, inoltre, una serie di altri programmi tra cui una linea di supporto \"Metro Thameslink\" e una nuova linea metropolitana Chelsea\u00a0-\u00a0Hackney. Costo dello schema Est\u00a0-\u00a0Ovest, compreso il materiale rotabile, \u00e8 stato stimato a \u00a3885\u00a0milioni.\nNel 1991, un disegno di legge \"ad personam\", presentato al Parlamento, proponeva la costruzione di una nuova linea della metropolitana da Paddington a Liverpool Street. La proposta di legge \u00e8 stata promossa da London Underground e British Rail e sostenuta dal governo ma \u00e8 stata respinta dal \"Private Bill Committee\" nel 1994, per il fatto che, nonostante il Governo abbia emanato delle \"Indicazioni di tutela\", non sarebbe stata realizzata un'argomentazione atta a proteggere il percorso della linea da sviluppi che avrebbero messo a repentaglio progetti futuri.\nProposte del 2001.\nNel 2001, \"Cross London Rail Links\" (CLRL), una societ\u00e0 mista, 50/50, tra Transport for London e il Dipartimento dei Trasporti, \u00e8 stata fondata per sviluppare e promuovere il progetto, oltre che un progetto Wimbledon\u00a0-\u00a0Hackney. Nel 2003 e nel 2004, si sono tenuti pi\u00f9 di cinquanta giorni di manifestazioni per spiegare le proposte in oltre trenta luoghi diversi.\nProposta del 2004 del Superlink.\nUna proposta ancor pi\u00f9 ambiziosa denominata \"Superlink\" \u00e8 stata proposta nel 2004, per un costo stimato di \u00a313\u00a0miliardi, che prevedeva, oltre alla galleria sotterranea est-ovest attraverso il centro di Londra di Crossrail, anche un'infrastruttura aggiuntiva nell'area metropolitana: le linee avrebbero dovuto collegare citt\u00e0 tra cui Cambridge, Ipswich, Southend, Pitsea, Reading, Basingstoke e Northampton. Secondo i promotori del progetto, la linea avrebbe trasportato un numero di passeggeri quattro volte maggiore e, pertanto, avrebbe richiesto una sovvenzione pubblica pi\u00f9 bassa. La proposta \u00e8 stata respinta da Crossrail Srl e non \u00e8 riuscita a ricevere il sostegno n\u00e9 del Sindaco di Londra, Ken Livingstone, n\u00e9 del Dipartimento dei Trasporti.\nApprovazione.\nCrossrail Act 2008 fu approvato dalla regina nel Luglio 2008, dando a Crossrail i permessi necessari per costruire la linea. I lavori di costruzioni iniziarono il 15 Maggio 2009. A Settembre 2009 il progetto ricevette \u00a31 miliardo di fondi. Il denaro fu prestato a TfL dalla European Investment Bank. Entrambi i partiti dei Conservatori e dei Laburisti commissionarono dei manifesti nelle campagne elettorali del 2010, promettendo di completare il progetto; la coalizione di governo formatasi dalle elezioni commission\u00f2 il progetto. La tabella di marcia originale prevedeva il primo treno nel 2017, ma nel 2010 il governo lo ritard\u00f2 al 2018 per risparmiare \u00a31 miliardo.\nCostruzione.\nManodopera specializzata.\nAll'inizio dei lavori i manager avevano calcolato che nel Regno Unito si trovavano circa 700 adatti a questo tipo di lavoro sotterraneo, contro i 1200 che sarebbero stati necessari. Si \u00e8 deciso pertanto di creare un centro di formazione apposito: la Tunnelling and Underground Construction Academy (Tuca), a Ilford, dove si trova, fra l'altro, un mini-tunnel in cui vengono simulate situazioni di emergenza.\nLa cruna dell'ago.\nLa cruna dell'ago (\"eye of the needle\" in inglese) \u00e8 il nome che i costruttori hanno dato a una posizione particolarmente critica, presso la stazione di Tottenham Court Road, a causa del fatto che il nuovo tunnel sarebbe dovuto passare sopra le gallerie della esistente Northern line e contemporaneamente sotto una galleria di scale mobili con un margine di errore inferiore ad un metro.\nSalute, sicurezza e relazioni industriali.\nNel maggio 2012, un responsabile del BFK, ovvero la ATI formata da \"BAM Nuttall\", \"Ferrovial Agroman\" e \"Kier Construction\", ha fatto ricorso contro un loro subappaltatore, \"Electrical Installations Services Ltd.\" (EIS), con l'accusa che uno dei loro elettricisti era un attivista sindacale. Qualche giorno dopo, Pat Swift, il responsabile delle risorse umane per BFK ha nuovamente fatto ricorso alla EIS assieme a un regolare cliente della \"Consulting Association\", istituto non-profit che detiene un database dei lavoratori edili britannici e che, dunque, \u00e8 stato implicato in scandali riguardanti le liste nere dei lavoratori. EIS si \u00e8 rifiutata di licenziare i propri lavoratori e ha, pertanto, perso il contratto. La perdita del contratto da parte di EIS ha causato picchetti presso il sito del Crossrail e anche presso i siti delle aziende che compongono la BFK. La Commissione Affari scozzese ha invitato l'allora Ministro del Commercio e dell'Industria britannico, Vince Cable, a istituire un'indagine governativa riguardante lo scandalo delle liste nere tra i lavoratori impiegati nella costruzione del Crossrail. L'elettricista \u00e8 stato, infine, reintegrato.\nIl 27 settembre 2012, una gru a cavalletto di sostegno a una tramoggia utilizzato per caricare carri ferroviari con rifiuti di scavo \u00e8 crollata presso un cantiere vicino alla stazione di Westbourne Park, ribaltandosi di lato e causando la chiusura della linea ferroviaria adiacente.\nIl 7 marzo 2014, Rene Tk\u00e1\u010dik, un operaio edile slovacco, \u00e8 rimasto ucciso a causa di un pezzo di calcestruzzo caduto mentre lavorava in un tunnel. Il 26 aprile, \"The Observer\" ha riferito i dettagli di un rapporto interno trapelato, elaborato da una societ\u00e0 di consulenza di sicurezza indipendente per le imprese impiegate da Crossrail Srl. Il rapporto \u00e8 stato rivendicato per indicare, oltre alle questioni di sicurezza, le cattive relazioni industriali e le pressioni sui lavoratori che, si dice, sono \"troppo spaventati per denunciare gli infortuni per paura di essere licenziati\".\nElizabeth Line.\nIl 23 febbraio 2016, durante la visita della Regina Elisabetta II presso la costruenda stazione di Bond Street, l'allora sindaco Boris Johnson ha annunciato che la nuova ferrovia sar\u00e0 conosciuta con il nome \"Elizabeth Line\".\nProgetto.\nLa linea del Crossrail \u00e8 basata su due nuovi tunnel in direzione est-ovest, passanti sotto il centro di Londra, che connetteranno la Great Western Main Line, presso Paddington, alla Great Eastern Main Line, presso Stratford. Una seconda diramazione devier\u00e0 dalla stazione di Whitechapel verso Abbey Wood, passando per i Docklands ed emergendo poi a Custom House su una porzione in disuso della North London Line, e quindi sotto il letto del Tamigi. I treni andranno da Maidenhead e Heathrow a Shenfield e Abbey Wood, sostituendo i servizi esistenti.\nNome e logo.\nLa denominazione della linea \u00e8 stata scelta in omaggio della regina Elisabetta II del Regno Unito e sar\u00e0 adottata definitivamente una volta entrata in funzione la sezione centrale del percorso. Sulle mappe, la Elizabeth Line sar\u00e0 identificata con una versione del \"roundel\" impiegato per i servizi TfL composto da un cerchio viola e una barra centrale blu.\nGallerie.\nVi sono cinque sezioni in galleria, ognuna del diametro di 6,2 metri, per un totale di 21\u00a0km di lunghezza. L'ampio diametro interno dei tunnel consentir\u00e0 il transito dei Class 345, pi\u00f9 grandi dei tradizionali treni della metropolitana.Le sezioni di cui sopra saranno:\nOgnuna delle cinque sezioni consiste di due tunnel scavati contemporaneamente con, dunque, due talpe meccaniche per sezione. I rivestimenti delle gallerie saranno costruiti da lastre in cemento, alcune delle quali sono prodotte a Chatham Dockyard e poi trasportate da chiatte verso la Limmo Peninsula. \u00c8 stato previsto che la progressione degli scavi debba essere di circa 100 metri a settimana. I tunnel permetteranno l'evacuazione di emergenza dei passeggeri attraverso le porte laterali piuttosto che lungo la lunghezza del treno e, pertanto, quando le biciclette potranno essere trasportate a bordo sar\u00e0 essenziale che non ostruiscano l'evacuazione ai lati del treno in caso di emergenza. I principali contratti per lo scavo delle gallerie in questione sono stati valutati a circa 1,5\u00a0miliardi di sterline.\nFrese meccaniche a piena sezione.\nPer il progetto si adoperano delle \"talpe meccaniche\" (o \"Tunnel Boring Machine\" abbreviato in TBM) del diametro di 7,1\u00a0m costruite in Germania dalla Herrenknecht. Sono in uso due differenti tipologie: per la galleria sotto il fiume Tamigi, \u00e8 utilizzata una tipologia \"slurry\", adatta anche per scavare in terreni gessosi, mentre per le restanti gallerie sono usate delle Macchine di equilibrio per la pressione della terra (EPBM) adatte per la costruzione di gallerie attraverso argilla, sabbia e ghiaia. Ciascuna \"talpa\" pesa circa 1.000 tonnellate ed \u00e8 lunga oltre 100 metri.\nA ciascuna talpa \u00e8 stato dato un nome, cos\u00ec come da tradizione nella costruzione di gallerie. Crossrail Srl ha indetto, nel gennaio del 2012, un concorso d'idee, al quale hanno partecipato oltre 2.500 concorrenti, con l'obiettivo di stilare una lista di dieci nomi da dare alle varie talpe. A seguito di una votazione pubblica svoltasi nel febbraio dello stesso anno, sono stati annunciati le prime tre paia dei soprannomi da dare alle talpe:\nSuccessivamente, sono stati annunciati i nomi dell'ultimo paio di talpe:\nSezione occidentale.\nLa sezione occidentale corre in superficie da Reading a Acton Main Line, ad eccezione della diramazione per l'aeroporto di Heathrow. \u00c8 previsto il rinnovamento delle stazioni di: Maidenhead, Taplow, Burnham, Slough, Langley, Iver, West Drayton, Hayes e Harlington, Southall, Hanwell, West Ealing, Ealing Broadway e Acton Main Line. L'unica stazione che \u00e8 stata rinnovata \u00e8 quella di Reading.\nLa diramazione di Heathrow include le stazioni di Heathrow Terminal 4 e di Heathrow Central e si unisce al percorso principale del Crossrail presso il Bivio dell'Aeroporto (\"Airport Junction\", in inglese), tra West Drayton e Hayes e Harlington.\nInizialmente, Crossrail aveva pianificato come capolinea della sua linea Maidenhead, salvaguardando un'eventuale successiva estensione per Reading. Il 27 marzo 2014, tuttavia, \u00e8 stato annunciato ufficialmente che la linea si sarebbe estesa fino a Reading.\nSezione centrale.\nLe gallerie centrali corrono da un portale situato appena a ovest della stazione di London Paddington fino a Whitechapel, dove torna in superficie prima di rientrare sotto terra verso Stratford e Canary Wharf.\nVerranno costruite nuove stazioni a Paddington, Bond Street, Tottenham Court Road, Farringdon, Liverpool Street, Whitechapel e Canary Wharf, che permetteranno interconnessioni con la metropolitana, l'Overground, la DLR e altri servizi nazionali.\nAd agosto 2018 l'apertura di questa tratta \u00e8 stata ritardata da dicembre 2018 fino all'autunno 2019. Prima di questo ritardo la sezione orientale doveva essere connessa a maggio 2019, cos\u00ec come la sezione occidentale doveva essere aperta a dicembre 2019, ora le date sono incerte.\nSezione orientale.\nDiramazione Whitechapel\u00a0-\u00a0Shenfield.\nQuesta tratta corre sottoterra dalla stazione di Whitechapel a quella di Stratford, presso la quale incomincia a correre in superficie lungo la gi\u00e0 esistente linea ferroviaria. Include le stazioni di: Stratford (Regional), Maryland, Forest Gate, Manor Park, Ilford, Seven Kings, Goodmayes, Chadwell Heath, Romford, Gidea Park, Harold Wood, Brentwood e Shenfield.\nMaryland non era inclusa nel progetto del Crossrail fino al 7 agosto 2006, data in cui si \u00e8 optato per l'utilizzo di treni con il sistema di apertura delle porte selettivo, adatto alle stazioni le cui banchine non hanno la lunghezza adeguata perch\u00e9 eviter\u00e0 l'apertura delle porte dell'ultima carrozza.\nDiramazione Whitechapel\u00a0-\u00a0Abbey Wood.\nQuesta tratta corre sottoterra da Whitechapel a Canary Wharf e poi verso Abbey Wood. Serve la parte in disuso della North London Line, da North Woolwich a Custom House, attraverso la Galleria Connaught, per poi connettersi alla North Kent Line tramite una galleria che passa sotto il letto del Tamigi. Tale galleria include la predisposizione per la costruzione di una futura stazione, oggetto della deliberazione del 2007 delineata con il costruttore \"Berkeley Homes\". Gli impegni per connettere Crossrail all'aeroporto di Londra-City non sono stati proficui.\nIl restauro della Galleria Connaught procedendo con il riempimento con schiuma di calcestruzzo e alesatura, come inizialmente previsto, \u00e8 stato ritenuto un rischio eccessivo per l'integrit\u00e0 strutturale del tunnel stesso. Perci\u00f2 si \u00e8 proceduto, nel 2013, drenando le banchine fluviali che si trovano al di sopra di questa per creare accesso al tetto del tunnel con l'obiettivo di ampliarne il profilo\nLe seguenti stazioni sono incluse nel progetto di estensione della linea fino a Gravesend: Belvedere, Erith, Slade Green, Dartford, Stone Crossing, Greenhithe per Bluewater, Swanscombe, Northfleet e Gravesend.\nServizi.\nNella sezione centrale, tra le stazioni di Paddington e di Whitechapel, saranno effettuati 24 treni all'ora nelle ora di punta. Nella sezione orientale, questi si divideranno in 12 diretti ad Abbey Wood e 12 diretti a Shenfield (integrati a un servizio di 4 treni all'ora limitato Gidea Park\u00a0-\u00a0Liverpool Street). A ovest, invece, il piano iniziale, in riesame per il lungo termine, \u00e8 quello di far terminare 14 treni all'ora presso Paddington. Dei rimanenti 10 treni all'ora, 4 saranno instradati nella diramazione di Heathrow (integrandosi ai 4 treni dell\"Heathrow Express\"), 2 continuano verso West Drayton, 2 verso Maidenhead e 2 verso Reading.\nInizio del servizio.\nPrima dell'apertura della galleria principale passante sotto il centro di Londra, \u00e8 pianificato il passaggio di alcuni dei servizi passeggeri delle diramazioni esterne del Crossrail dalle varie compagnie ferroviarie a TfL per procedere poi all'inclusione della concessione a Crossrail. Questo trasferimento di concessioni sar\u00e0 effettuato a varie tappe a partire dal maggio del 2015.\nI servizi all'interno della galleria centrale cominceranno nell'autunno 2019, ma i primi servizi a pieno regime che attraverseranno Londra da est a ovest non saranno istituiti prima dell'aggiornamento cambiamenti al sistema di segnalamento della Great Western Main Line.\nDurante la fase iniziale dell'operazione, i servizi ferroviari saranno effettuati da MTR sotto l'insegna di TfL Rail. A seguito della pratica adottata con il passaggio dei servizi precedentemente operati da Silverlink a London Overground avvenuto nel 2007, TfL operer\u00e0 una profonda pulizia delle stazioni e del materiale rotabile del futuro percorso dell'Elizabeth line, installer\u00e0 nuove biglietterie e tornelli, introdurr\u00e0 il sistema di pagamento contactless con Oyster Card e provveder\u00e0 all'addestramento del personale. Il gi\u00e0 esistente materiale rotabile, in particolare, sar\u00e0 ristrutturato e cambier\u00e0 livrea con il marchio del TfL Rail.\nSegnalamento.\nIl sistema di segnalamento sar\u00e0 un misto di ETCS2, sulle diramazioni occidentali che saranno attivate nel 2019, CBTC con ATO (con un possibile upgrade futuro con il sistema ETCS), sulla sezione centrale e la diramazione di Abbey Wood, e con AWS con TPWS, sulla Great Eastern Main Line.\nElettrificazione.\nCrossrail utilizzer\u00e0 linee aeree con tensione a 25\u00a0kV a 50\u00a0Hz AC, come sulla Great Eastern Main Line e la Great Western Main Line fino a Heathrow. Le linee aeree saranno installate tra il bivio per l'aeroporto di Heathrow e Reading come parte del progetto di Crossrail e dell'ammodernamento della Great Western Main Line.\nMateriale rotabile.\nCrossrail ha registrato la denominazione \"Class 345\" per i suoi treni. Sono richiesti 65 treni, ciascuno lungo 200 metri adatti per trasportare fino a 1.500 passeggeri. I treni saranno accessibili ai disabili, con zone dedicate per le sedie a rotelle, saranno dotati di annunci audio e video, TVCC e citofoni per contattare il conducente in caso di emergenza. Crossrail ha dichiarato che i nuovi treni saranno basati su modelli gi\u00e0 esistenti per ridurre al minimo i costi associati allo sviluppo.\nEssi sono progettati per viaggiare fino a 160 chilometri all'ora nei tratti in superficie e 100 chilometri all'ora nelle gallerie. Il piano del 2008 di Governo per l'acquisto del materiale rotabile, prevede che lo stock per Crossrail sar\u00e0 simile al nuovo materiale rotabile procurato per il Programma Thameslink e sposterebbe le unit\u00e0 multiple elettriche Class 315, le unit\u00e0 multiple a gasolio Class 165 e le unit\u00e0 multiple elettriche Class 360/2 per essere usati altrove sulla rete nazionale.\nNel marzo del 2011, Crossrail ha annunciato che cinque offerenti erano stati inseriti nella rosa dei candidati per il contratto per costruire la Class 345 e l'associato deposito. Uno degli offerenti, Alstom, si ritir\u00f2 dal processo nel luglio 2011. Nel febbraio 2012 Crossrail ha rivolto un invito alla negoziazione a CAF, Siemens, Hitachi e Bombardier, con le offerte che sarebbero dovute essere presentate a met\u00e0 2012.\nSiemens fornir\u00e0 sistemi di segnalamento e di controllo per Crossrail.\nIl 6 febbraio 2014, Transport for London e il Dipartimento dei Trasporti hanno annunciato che il contratto per costruire e mantenere il nuovo materiale rotabile era stato aggiudicato alla Bombardier Transportation. Il contratto tra TfL e Bombardier riguarda fornitura, consegna e manutenzione di 65 nuovi treni e un deposito a Old Oak Common. I treni saranno costruiti a Litchurch Lane, impianto di produzione di Bombardier a Derby. Grazie a questo contratto sono stati creati circa 760 posti di lavoro nell'industria del Regno Unito oltre a 80 tirocini. Si stima che circa il 74% della spesa contrattuale dovrebbe rimanere nell'economia del Regno Unito. Il progetto dei Class 345 sar\u00e0 basato sul design del Bombardier Aventra.\nServizi iniziali.\nBench\u00e9 i servizi dell'Elizabeth line non saranno attivi fino al 2019 circa, l'operatore (MTR Crossrail) ha incominciato a gestire i primi servizi dal 31 maggio 2015, rilevando la gestione del servizio suburbano tra Liverpool Street e Shenfield da Abellio Greater Anglia. Per questo servizio, sono stati rilevati da Greater Anglia delle unit\u00e0 multiple elettriche Class 315 fino a che le unit\u00e0 dei Class 345 saranno consegnati e messi in funzione.\nStazioni.\nCrossrail richiede un lavoro significativo sulle infrastrutture delle stazioni. Anche se inizialmente i treni avranno una lunghezza di 200 metri, le banchine delle dieci nuove stazioni del nucleo centrale sono in costruzione per consentire la fermata di treni della lunghezza di 240 metri, in caso si dovessero rendere necessari per un elevato numero di passeggeri. Nelle stazioni esistenti, le banchine saranno allungate di conseguenza.\nMaryland e Manor Park non potranno avere estensioni delle banchine, e cos\u00ec, grazie all'uso del sistema di apertura selettiva delle porte, le porte dell'ultima carrozza non verranno aperte. Per Maryland questa mancata estensione \u00e8 a causa del costo proibitivo, mentre per Manor Park \u00e8 per evitare l'ostruzione di un incrocio ferroviario.\nUn mockup delle nuove stazioni \u00e8 stato costruito nel Bedfordshire per garantire che la loro integrit\u00e0 architettonica sarebbe durata per un secolo. Si prevede di portare almeno un mockup a Londra per il pubblico di provare il design e dare un \"feedback\" prima della costruzione finale.\nDelle 40 stazioni, 32 avranno accesso alle banchine privi di barriere architettoniche; le porte del treno saranno al livello delle banchine nelle stazioni centrali e di Heathrow. Le stazioni saranno dotate di telecamere a circuito chiuso e, a causa della lunghezza dei marciapiedi, gli indicatori dei treni saranno sopra le porte di banchina nelle stazioni centrali.\nDepositi.\nCrossrail avr\u00e0 due depositi: uno nell'Ovest di Londra presso Old Oak Common e uno nell'Est di Londra presso Romford.\nUn Ordine Legislativo su Trasporti e Lavori pubblici \u00e8 stato presentato per un ulteriore deposito presso Plumstead. Questo sar\u00e0 in aggiunta al binario di ricovero del Network Rail pi\u00f9 vicino alla stazione di Plumstead.\nBiglietti.\nLa bigliettazione sar\u00e0 integrata con gli altri sistemi di trasporto di Londra, e pertanto le ricaricabili Oyster Card saranno valide. Le Travelcard saranno valide solamente entro i confini della Grande Londra, . Crossrail sar\u00e0 integrato con le reti della metropolitana di Londra e della National Rail, e si prevede di includerlo sulla classica mappa della metropolitana di Londra, come accade per London Overground e Docklands Light Railway.\nNumero di passeggeri.\nPrevisioni interne prevedono che Crossrail trasporter\u00e0 200 milioni di passeggeri nel 2018; questo dato alluderebbe a un considerevole aumento nel numero di passeggeri della metropolitana nel biennio 2014-15.\nProgetti.\nNuove stazioni.\nOld Oak Common.\nCome parte del piano del governo laburista di Gordon Brown per l'High Speed 2, ovvero il collegamento ferroviario ad alta velocit\u00e0 da Londra a Birmingham, era prevista la costruzione di un interscambio tra Crossrail e la linea ad alta velocit\u00e0 presso Old Oak Common (tra le stazioni di Paddington e Acton Main Line). Questa stazione non verrebbe costruita nella prima fase di Crossrail, bens\u00ec come parte del progetto dell'High Speed 2 (la cui costruzione dovrebbe partire, secondo i piani di lavoro, nel 2017). Il governo democratico-liberale e conservatore successo a quello di Gordon Brown ha adottato tale proposta esposta nei progetti che ha portato avanti per consultazione pubblica. Questo significa che \u00e8 probabile che la costruzione della stazione vada avanti come parte del progetto dell'High Speed 2, dando al Crossrail un potenziale interscambio con l'alta velocit\u00e0, la Great Western Main Line, la Central line e la London Overground che attraversano la zona.\nKensal.\nIl Borgo reale di Kensington e Chelsea sta spingendo per una stazione supplementare nel nord del borgo, a est di Old Oak Common, presso Kensal tra la Ladbroke Grove e la Canal Way. Essendo necessaria la costruzione di un'infrastruttura che permetta l'inversione del treno a ovest di Paddington, si \u00e8 ipotizzato, inoltre, che situandola a Kensal offrirebbe un servizio frequente alla stazione nuova, aiutando a rigenerare l'area. Il sindaco Boris Johnson ha affermato che questa stazione sarebbe stata aggiunta al progetto se avesse rispettato tre requisiti: non avrebbe dovuto ritardare costruzione del Crossrail, non avrebbe dovuto compromettere il servizio del Crossrail n\u00e9 avrebbe aumentato il costo di realizzazione del Crossrail. In risposta a ci\u00f2, il Consiglio di Kensington e Chelsea ha stanziato 33\u00a0milioni di sterline, ovvero la somma che risulterebbe per la costruzione di questa stazione secondo i progetti e ha finanziato uno studio di consulenza che ha concluso che in molti scenari una stazione a Kensal non compromettere le prestazioni del Crossrail. TfL sta conducendo uno studio di fattibilit\u00e0 sulla stazione. Il progetto \u00e8 sostenuto dai parlamentari locali, i residenti del borgo, il contiguo borgo di Brent, National Grid, i rivenditori Sainsbury's e Cath Kidston e Jenny Jones, membro dell'Assemblea di Londra con i Verdi. Se la stazione dovesse essere approvata e costruita, il Consiglio di Kensington e Chelsea auspica che venga chiamata \"Portobello Central\", capitalizzando sul famoso mercato di Portobello Road, la parte centrale del quale si trova a 800\u00a0m a sud della stazione.\nSilverton.\nCrossrail utilizza una porzione in disuso della vecchia North London Line, a est di Custom House. Dalla parte meridionale del porto potrebbe essere costruita una stazione presso Silvertown. Fino al 2006 qui esisteva una stazione che per\u00f2 \u00e8 stata abbandonata e demolita; il progetto prevederebbe la costruzione di una nuova stazione, che, per\u00f2, sar\u00e0 collocata leggermente pi\u00f9 a oriente rispetto alla precedente. Nonostante l'eventuale futura stazione di Silvertown, oltre a servire l'aeroporto di Londra-City (ora servito dalla stazione della DLR London City Airport), potrebbe fungere da volano per lo sviluppo e la riqualificazione dell'area, la sua costruzione non \u00e8 prevista all'interno del \"Crossrail Act\", e non sar\u00e0 parte della costruzione iniziale. Infatti, per ora si ritiene che la DLR fornisca un adeguato servizio alle aree servite dalle ex-stazioni di Silvertown e di North Woolwich, anche per il fatto che il servizio della DLR \u00e8 pi\u00f9 frequente di quello che serviva precedentemente North Woolwich lungo la North London Line.\nEstensioni.\nVerso Reading.\nSecondo i piani originali, il capolinea occidentale del Crossrail era stato progettato per essere Maidenhead. Vari commentatori hanno sostenuto un'estensione del percorso pi\u00f9 a ovest, fino a Reading, in particolare a seguito dell'annuncio governativo del luglio del 2009 che proclamava il progetto per l'elettrificazione della Great Western Main Line. Il capolinea a Reading \u00e8 stato anche consigliato nella Strategia di utilizzo dei percorsi del 2011 di Network Rail.\nIl Governo del Regno Unito e Transport for London hanno valutato la possibilit\u00e0 di estendere la linea a Reading e, nel marzo del 2014, \u00e8 stato annunciato che l'estensione da Maidenhead a Reading sarebbe diventata, per certo, parte del progetto del Crossrail.\nNon sono, tuttavia, mancate controversie circa l'arrivo del Crossrail a Reading. Il Consiglio locale a maggioranza laburista supporta l'estensione fino a Reading ma il parlamentare conservatore per Reading East, Rob Wilson, ha espresso il proprio dissenso sostenendo che i treni del Crossrail (che fermeranno a ogni stazione) sarebbero effettivamente pi\u00f9 lenti dell'attuale servizio Reading\u00a0-\u00a0Paddington. Secondo Wilson, \"Noi abbiamo bisogno del giusto Crossrail, non di un Crossrail\".\nLungo la West Coast Main Line.\nNel luglio del 2011, Network Rail ha raccomandato, all'interno della Strategia di utilizzo dei percorsi, e in particolare per quanto riguarda Londra e il Sud-est, di inserire nel Crossrail l'attuale servizio Euston\u00a0-\u00a0Milton Keynes Central: deviando questo servizio, che corre lungo la West Coast Main Line, attraverso Old Oak Common nel Crossrail si libererebbe capacit\u00e0 nella stazione di Euston per l'High Speed 2. Ci\u00f2 fornirebbe un servizio diretto dalla West Coast Main Line a Shenfield, Canary Wharf e Abbey Wood, sfrutterebbe meglio la capacit\u00e0 di Crossrail a ovest di Paddington e migliorerebbe l'accesso all'aeroporto di Heathrow da nord. Nell'ambito di questo progetto, tutti i treni del Crossrail avrebbero continuato a ovest di Paddington, che non sarebbe diventata capolinea di alcun treno: dei 24 treni all'ora che avrebbero attraversato Crossrail, 10 avrebbero servito l'aeroporto di Heathrow, 6 le stazioni fino a Maidenhead e Reading e 8 le stazioni fino a Milton Keynes Central.\nNel mese di agosto 2014, una dichiarazione del Segretario di Stato dei Trasporti, Patrick McLoughlin, ha indicato che il Governo stava attivamente valutando l'estensione del Crossrail sino a Tring e Milton Keynes Central, con potenziali fermate a Wembley Central, Harrow e Wealdstone, Bushey, Watford Junction, Kings Langley, Apsley, Hemel Hempstead, Berkhamsted, Tring, Cheddington, Leighton Buzzard e Bletchley. L'estensione potrebbe alleviare alcune pressioni dalla stazione di Euston sia ferroviaria sia della metropolitana, aumentandone al contempo la connettivit\u00e0.\nVerso Gravesend e Hoo Junction.\nIl percorso in direzione di Gravesend \u00e8 stato tutelato dal Dipartimento dei Trasporti, bench\u00e9 la mancanza evidente, al febbraio del 2008, di un piano di estensione del Crossrail oltre Abbey Wood, dove si attesta l'attuale progetto.\nHeathrow Express.\nNella Strategia di utilizzo dei percorsi, elaborata da Network Rail, si proponeva anche un'integrazione del servizio Heathrow Express da Heathrow Terminal 5, da prelevare all'attuale gestore, Great Western Main Line, per ridurre rotture di carico dei passeggeri a Paddington.\nNuove linee.\nCrossrail 2 (Chelsea\u00a0-\u00a0Hackney).\nUn percorso del Crossrail 2 \u00e8 stato preso in considerazione a partire dal 1991 e, nel 2007, a seguito di una consultazione, \u00e8 stato ribadito. Originariamente la proposta prevedeva che la linea Chelsea\u00a0-\u00a0Hackney, o \"Chelney line\", avrebbe il percorso della diramazione di Wimbledon della District line, fino a Parsons Green, da dove avrebbe quindi deviato dentro un nuovo tunnel nel quale sarebbe stata costruita la nuova stazione di Chelsea. Questa galleria sarebbe, dunque, proseguita in direzione del centro di Londra effettuando le fermate presso alcune delle principali stazioni ferroviarie, tra cui Victoria e King's Cross St Pancras. Da qui Crossrail 2 sarebbe proseguito attraverso la citt\u00e0 e si sarebbe congiunto alla North London Line della London Overground tra Hackney e Homerton e si sarebbe poi incrociato alla Central line a Leytonstone, rilevando il servizio esistente fino a Epping della diramazione omonima della Central line.\nIl progetto di cui sopra, tuttavia, \u00e8 stato modificato, conservando solamente la direzione da sud-ovest a nord-est. Con le modifiche del 2013, Crossrail 2 avrebbe avuto diversi capilinea a sud-ovest, utilizzando alcune tratte gestite da South West Trains, tra cui Shepperton, Twickenham, Hampton Court, Epsom e Chessington South, fornendo dunque un collegamento con il Surrey. Le varie diramazioni si sarebbero, dunque, ricongiunte a Raynes Park da dove si sarebbero dirette verso Wimbledon. Qui, anzich\u00e9 condividere il proprio percorso con la District line, Crossrail 2 si sarebbe diretto verso Tooting e Clapham Junction. Crossrail 2 avrebbe, da qui, servito le stazioni comprese nel primo progetto, ovvero Victoria, Tottenham Court Road e Euston-King's Cross St. Pancras, deviando infine verso Angel.\nLa linea da qui si sarebbe divisa in due diramazioni. Il piano originale dal 2013 prevedeva per una di questa vi fossero fermate a Dalston Junction, Seven Sisters, Turnpike Lane e Alexandra Palace, che sarebbero state tutte rimodernate, mentre l'altro ramo, attraverso Hackney Central o Hackney Downs, si sarebbe congiunto alle Lea Valley Lines presso Tottenham Hale. Da qui Crossrail 2 avrebbe probabilmente proseguito il suo percorso lungo quella linea, o servendo tutte le stazioni o effettuando un servizio espresso fino a Cheshunt e Broxbourne che, poi, si sarebbe trasformato in locale, servendo tutte le stazioni della Hertford East Branch Line, in Hertfordshire.\nCon una consultazione iniziata nel giugno del 2014, si \u00e8 modificato ulteriormente le proposta di cui sopra, tra cui il prolungamento di una diramazione da Alexandra Palace a New Southgate, la rimozione o il ricollocamento della stazione di Chelsea e lo spostando del punto di divisione dell'estremit\u00e0 settentrionale della linea a dopo Dalston Junction o Hackney Downs, che avrebbe indotto Crossrail 2 a fermarsi in una sola delle due stazioni.\nSe questa linea, originariamente, era stata proposta come una nuova linea della metropolitana di Londra, successivamente \u00e8 diventata sempre pi\u00f9 evidentemente parte del progetto del Crossrail.\nCrossrail 3.\nIl progetto del Crossrail 3, sostenuto dagli ex Sindaci di Londra Ken Livingstone e Boris Johnson, dovrebbe includere una galleria sotterranea della lunghezza di 4 chilometri che funga da collegamento tra Euston e Waterloo, collegando il corridoio della West Coast Main Line con servizi diretti verso sud. Tuttavia, Crossrail 3 \u00e8 una proposta non ufficiale e non di competenza di \"Cross London Rail Links Srl\".\nGestione e franchise.\nCrossrail \u00e8 in costruzione per conto di \"Crossrail Srl\", controllata congiuntamente da Transport for London e il Dipartimento dei Trasporti fino al dicembre 2008, quando la piena propriet\u00e0 \u00e8 stata trasferita a TfL. \"Crossrail Srl\" ha in cassa un pacchetto di finanziamento 15,9 miliardi di sterline per la costruzione della linea. Mentre le diramazioni, sia a ovest che quella verso Shenfield, saranno ancora di propriet\u00e0 di Network Rail, il tunnel centrale sar\u00e0 interamente di propriet\u00e0 e gestito da TfL.\nIl 18 luglio 2014, London Rail, divisione di TfL, ha annunciato che \"MTR Corp\" aveva vinto la concessione per operare i servizi per otto anni, con un'opzione per altri due anni. La concessione sar\u00e0 simile a quella della London Overground. Si prevede di lasciare inizialmente la concessione per otto anni a partire dal 2015, prelevando il controllo del servizio suburbano Liverpool Street\u00a0-\u00a0Shenfield da Abellio Greater Anglia nel maggio 2015 e del servizio Paddington\u00a0-\u00a0Reading e Paddington\u00a0-\u00a0Heathrow da Great Western Railway nel 2018.\nIn previsione del trasferimento del maggio 2015 del servizio Shenfield\u00a0-\u00a0Liverpool Street dalla societ\u00e0 Greater Anglia a Crossrail, il bando di gara per la concessione ferroviaria nel biennio 2012-2013 imponeva al nuovo operatore ferroviario di istituire un \"Crossrail Business Unit\" separato, per quei servizi che sarebbero terminati prima della fine del 2012. Questa unit\u00e0 avrebbe dovuto o agevolare il trasferimento dei servizi al nuovo operatore ferroviario \"Crossrail Train Operating Concession\" (CTOC) durante per la concessione nel biennio successivo, o applicare l'opzione di estensione della concessione per un anno dopo il biennio 2012-2013.\nControversie.\nAlcuni politici dell'Est di Londra hanno contestato il progetto considerandolo un servizio costoso che avrebbe apportato vantaggi principalmente alle imprese della City e dei Docklands, creando ulteriore disagi alle gi\u00e0 indigenti aree dell'Est di Londra. Come conseguenza di queste critiche, si \u00e8 scelto di modificare la strategia di rimozione del materiale scavato con chiatte da Leamouth piuttosto che adoperare il complesso sistema di trasporto originariamente proposto da Mile End.\nAlcuni operatori di treni merci, tra cui DB Schenker Rail (UK) (gi\u00e0 \"EWS\"), erano contrari al piano attuale perch\u00e9 sostenevano che avrebbe utilizzato gran parte della capacit\u00e0 ferroviaria rimanente per i treni merci e non avrebbe fornito un'adeguata capacit\u00e0 aggiuntiva sulle linee di raccordo, rendendo pi\u00f9 difficile i servizi di trasporto merci dai porti del sud verso settentrione e aumentando i tempi del transito di merci.\nVi sono state rimostranze da parte degli appassionati di musica circa la chiusura di un certo numero di iconici locali da musica dovuta al rinnovamento dell'aree attraversate dalla linea. Il \"London Astoria\", l\"Astoria 2\", il \"The Metro\", il \"Sin\" e il \"The Ghetto\" sono stati demoliti per lasciare spazio all'ampliamento della biglietteria e decongestionare la stazione di Tottenham Court Road, prima dell'arrivo del Crossrail.\nInizialmente, vi \u00e8 stato molto disappunto tra i cittadini di Reading quando il progetto prevedeva l'attestamento a Maidenhead anzich\u00e9 a Reading. I promotori e il Governo hanno sempre sottolineato che non c'era nulla per prevenire l'estensione a Reading, in un eventuale futuro, se potesse essere giustificata. Nel febbraio del 2008 \u00e8 stato annunciato che il percorso di prolungamento per Reading si sarebbe potuto includere nel progetto finale e questo \u00e8 diventato ancora pi\u00f9 probabile da quando il Governo ha annunciato che la Great Western Main Line sarebbe dovuta essere elettrificata (anche se prescindere dal Crossrail). Finalmente, nel marzo del 2014 \u00e8 stato annunciato che il percorso del Crossrail sarebbe stato esteso a Reading.\nNel febbraio del 2010, Crossrail Srl \u00e8 stata accusata di intimidazione nei confronti dei residenti le cui propriet\u00e0, che si trovavano sul percorso della linea, erano in vendita per un valore inferiore a quello di mercato. Un susseguente rapporto dell'Assemblea di Londra \u00e8 stato molto critico riguardo al modo insensibile con cui Crossrail aveva gestito gli espropri e la mancanza di assistenza fornita alle persone e alle imprese colpite."}
{"id": "2198252", "revid": "547992", "url": "https://it.wikipedia.org/wiki?curid=2198252", "title": "Massacro di Sabra e Shatila", "text": "Il massacro di Sabra e Shatila () fu l'eccidio, compiuto dalle Falangi libanesi e dall\u2019Esercito del Libano del Sud, con la complicit\u00e0 dell'esercito israeliano, di un numero di civili compreso fra 762 e 3.500, prevalentemente palestinesi e sciiti libanesi. La strage avvenne fra le 6 del mattino del 16 e le 8 del mattino del 18 settembre 1982 nel quartiere di Sabra e nel campo profughi di Shatila, entrambi posti alla periferia ovest di Beirut.\nAntefatti.\nAll'inizio di giugno del 1982 gli israeliani iniziarono l'assedio di Beirut e accerchiarono i 15.000 combattenti dell'OLP e dei suoi alleati libanesi e siriani all'interno della citt\u00e0. All'inizio di luglio, il presidente degli USA Ronald Reagan invi\u00f2 Philip Habib, affiancato da Morris Draper (anch'egli in veste di inviato speciale per il Medio Oriente del Presidente Ronald Reagan nel corso della crisi del Libano), con l'incarico di risolvere la crisi. Cominciarono lunghe ed estenuanti trattative rese assai difficili dal fatto che gli israeliani e gli statunitensi non vollero discutere direttamente con i palestinesi, e i palestinesi asserragliati nella citt\u00e0 non vollero abbandonarla perch\u00e9 temevano ritorsioni dei soldati israeliani e dei loro alleati delle Falangi Libanesi.\nHabib ottenne faticosamente dal Primo Ministro israeliano Begin l'assicurazione che i suoi soldati non sarebbero entrati a Beirut Ovest e non avrebbero attaccato i palestinesi nei campi profughi; ottenne l'assicurazione del neo presidente libanese, Bashir Gemayel (\"Giumayyil\", figlio di Pierre Gemayel, uno dei fondatori delle Falangi), che i falangisti non si sarebbero mossi, e infine ottenne l'assicurazione da parte del ministero della difesa degli USA che ci sarebbe stato un contingente militare USA a garantire gli impegni presi. L'accordo fu firmato il 19 agosto.\nIl 20 agosto, alla vigilia dell'imbarco dei primi miliziani palestinesi, che cominciano ad evacuare la citt\u00e0, venne pubblicata negli USA la quarta clausola dell'accordo per la partenza dell'OLP, che cos\u00ec recita:\nYasser Arafat, preoccupandosi lo stesso per la sorte dei profughi palestinesi, insistette sull'invio di una forza multinazionale che garantisse l'ordine. La richiesta ufficiale di intervento di una forza multinazionale di interposizione venne consegnata il 19 agosto 1982 dal ministro degli esteri libanese Fu'ad Butros agli ambasciatori di Stati Uniti, Italia e Francia. \nIl piano, fatto accettare dal mediatore USA Philip Habib ai libanesi, palestinesi e israeliani prevedeva l'intervento di una forza multinazionale di pace formata da 800 soldati statunitensi, 800 francesi e 400 italiani per garantire l'ordine durante il ritiro delle forze dell'OLP da Beirut. Il mandato della forza multinazionale era di un mese, dal 21 agosto al 21 settembre, e avrebbe potuto essere rinnovato su richiesta dei libanesi in caso di necessit\u00e0.\nTutti i combattenti palestinesi sarebbero dovuti partire entro il 4 settembre, e in seguito la forza multinazionale avrebbe collaborato con l'esercito libanese per portare una sicurezza durevole in tutta la zona delle operazioni. Il 21 agosto arriv\u00f2 a Beirut il primo contingente internazionale mandato dai francesi e nel giro dei due giorni successivi anche i soldati italiani e americani presero posizione nella citt\u00e0. A questo punto, Arafat acconsent\u00ec ad abbandonare Beirut insieme ai suoi 15.000 guerriglieri.\nLa situazione precipita.\nIl primo giorno di settembre, l'evacuazione dell'OLP dal Libano fu dichiarata terminata. Due giorni dopo, le armate israeliane avanzarono e circondarono i campi-profughi palestinesi, venendo meno al patto siglato con gli eserciti cosiddetti \"supervisori\", che per\u00f2 non fecero nulla per fermarle. Caspar Weinberger, segretario alla difesa americana, ordin\u00f2 ai marines di abbandonare Beirut il 3 settembre.\nEsattamente lo stesso giorno le milizie cristiano-falangiste, alleate degli israeliani, presero posizione nel quartiere di Bir Hassan, ai margini dei campi profughi palestinesi di Sabra e Shatila. La partenza degli statunitensi comport\u00f2 automaticamente quella dei francesi e degli italiani. Il 10 settembre, gli ultimi soldati partirono da Beirut, 11 giorni prima di quanto sarebbe dovuto accadere. Il giorno dopo, l'allora Ministro della Difesa Ariel Sharon contest\u00f2 la presenza di 2000 guerriglieri dell'OLP rimasti in territorio libanese; i palestinesi negarono il fatto.\nIl premier israeliano Menachem Begin invit\u00f2 il neo-presidente Gemayel a Nahariya per fargli firmare un trattato di pace con Israele, sostengono che Begin chiese a Gemayel di permettere la presenza delle truppe israeliane nel sud Libano, con a capo Sa'd Haddad, ex capo dell'Esercito del Sud-Libano; a Gemayel fu anche chiesto di dare la caccia ai 2000 guerriglieri palestinesi la cui presenza era stata denunciata da Sharon. Gemayel, anche a causa dei crescenti rapporti di alleanza con la Siria, rifiut\u00f2 e non firm\u00f2 il trattato.\nL'attentato a Gemayel.\nIl 14 settembre 1982, il presidente Bashir Gemayel fu ucciso in un attentato al quartier generale della Falange nella zona cristiana di Beirut, insieme ad altri 26 dirigenti falangisti, organizzato dai servizi segreti siriani con l'aiuto dei palestinesi. \nIl giorno seguente le truppe israeliane invasero Beirut Ovest. Con quest'azione, Israele ruppe l'accordo con gli USA che prevedeva il divieto di entrare in Beirut Ovest, gli accordi di pace con le forze musulmane intervenute a Beirut e quelli con la Siria. Nei giorni successivi il premier Begin defin\u00ec l'azione come una contromisura per \"proteggere i rifugiati palestinesi da eventuali ritorsioni da parte dei gruppi cristiani\", mentre pochi giorni dopo Sharon afferm\u00f2 al parlamento che \"l'attacco aveva lo scopo di distruggere l'infrastruttura stabilita in Libano dai terroristi\".\nIl massacro.\nIn cerca di vendetta per l'assassinio di Gemayel e coordinandosi con le forze israeliane dislocate a Beirut ovest, le milizie cristiano-falangiste di Elie Hobeika alle 18:00 circa del 16 settembre 1982, entrano nei campi profughi di Sabra e Shatila. Il giorno prima, l'esercito israeliano aveva chiuso ermeticamente i campi profughi e messo posti di osservazione sui tetti degli edifici vicini. Le milizie cristiane lasciarono i campi profughi solo il 18 settembre. Il numero esatto dei morti non \u00e8 ancora chiaro. Il procuratore capo dell'esercito libanese in un'indagine condotta sul massacro, parl\u00f2 di 460 morti, la stima dei servizi segreti israeliani parlava invece di circa 700-800 morti.\nSecondo il cronista Robert Fisk il massacro degli arrestati rinchiusi nello stadio Cit\u00e8 Sportive continu\u00f2 anche nei giorni successivi, occultato nelle fosse comuni.\nDavid Lamb scrive sul quotidiano \"Los Angeles Times\" del 23 settembre 1982:\nElaine Carey scrive sul quotidiano \"Daily Mail\" del 20 settembre 1982:\nLoren Jankins scrive sul quotidiano \"Washington Post\" del 20 settembre 1982:\nTestimonianza di Ellen Siegel, cittadina ebrea americana, infermiera volontaria:\nCondanne del massacro.\nIl 16 dicembre 1982, l'Assemblea generale delle Nazioni Unite condann\u00f2 il massacro, definendolo \"un atto di genocidio\" (risoluzione 37/123, sezione D). La definizione fu approvata con 123 voti favorevoli, 22 astenuti e nessun contrario. Tuttavia, in sede di voto, i rappresentanti di Canada e Singapore espressero dubbi sull'utilizzo del termine \"genocidio\" rispetto al caso in specie.\nL'8 febbraio 1983, la Commissione Kahan giunse alla conclusione che i diretti responsabili dei massacri erano state le Falangi libanesi, sotto la guida di Elie Hobeika. La stessa Commissione ammise anche la \"responsabilit\u00e0 indiretta\" del Primo Ministro Menachem Begin (per aver sostanzialmente ignorato quanto stava accadendo e non aver esercitato la dovuta pressione sul Ministro della Difesa e sul Capo di Stato Maggiore affinch\u00e9 intervenissero a fermare il massacro), del Ministro della Difesa Ariel Sharon (per aver gravemente sottovalutato le conseguenze di un eventuale intervento falangista all'interno dei campi profughi e per non aver ordinato le adeguate misure per prevenire o ridimensionare il massacro), del Capo di Stato Maggiore Rafael Eitan (per non aver ordinato le adeguate misure per prevenire o ridimensionare il massacro) e di altri ufficiali. La Commissione sugger\u00ec inoltre le dimissioni di Sharon, la non riconferma del Direttore dei servizi segreti dell'esercito Yehoshua Saguy e la rimozione di tutti gli altri ufficiali.\nNel giugno del 2001, 40 parenti delle vittime del massacro denunciarono Sharon in una corte belga per crimini di guerra. Il caso port\u00f2 a dure ripercussioni nelle relazioni fra Belgio e Israele e fu fra le ragioni che port\u00f2 alla revisione della cosiddetta \"legge sul genocidio\" in senso restrittivo. Il 24 settembre 2003, la Corte di Cassazione del Belgio dichiar\u00f2 il non luogo a procedere perch\u00e9 nessuno dei ricorrenti aveva la nazionalit\u00e0 belga (condizione richiesta dalla nuova versione della legge).\nElie Hobeika non fu mai processato e lungo gli anni novanta fu pi\u00f9 volte deputato e anche ministro in vari Governi libanesi, avvicinandosi sempre pi\u00f9 alla Siria. Mor\u00ec il 24 gennaio 2002 in un attentato, dopo essersi dichiarato disponibile a deporre nel processo belga a Sharon e a chiarire le proprie responsabilit\u00e0 nel massacro: \"Per 19 anni ho portato il peso di accuse mai dimostrate senza aver l'opportunit\u00e0 di provare la mia innocenza\"."}
{"id": "2198255", "revid": "287204", "url": "https://it.wikipedia.org/wiki?curid=2198255", "title": "Wadhwan", "text": " \nWadhwan \u00e8 una suddivisione dell'India, classificata come \"municipality\", di 61.739 abitanti, situata nel distretto di Surendranagar, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 42' 45 N e 71\u00b0 41' 11 E.\nSociet\u00e0.\nEvoluzione demografica.\nAl censimento del 2001 la popolazione di Wadhwan assommava a 61.739 persone, delle quali 31.923 maschi e 29.816 femmine. I bambini di et\u00e0 inferiore o uguale ai sei anni assommavano a 7.262, dei quali 3.939 maschi e 3.323 femmine. Infine, coloro che erano in grado di saper almeno leggere e scrivere erano 43.541, dei quali 24.753 maschi e 18.788 femmine."}
{"id": "2198257", "revid": "83531", "url": "https://it.wikipedia.org/wiki?curid=2198257", "title": "Episodi di Moonlighting (prima stagione)", "text": "La prima serie di Moonlighting \u00e8 stata prodotta nel 1985 e trasmessa in Italia nel 1989 su Rai 2."}
{"id": "2198258", "revid": "1305772", "url": "https://it.wikipedia.org/wiki?curid=2198258", "title": "Chibi-Robo!", "text": " \u00e8 un videogioco d'avventura a piattaforme sviluppato da skip Ltd. e pubblicato nel 2005 da Nintendo per Nintendo GameCube. Distribuito inizialmente in Giappone, venne commercializzato in America Settentrionale nel 2006 con il titolo Chibi-Robo!: Plug into Adventure! e successivamente pubblicato in Europa. Il videogioco \u00e8 ideato e diretto da Kenichi Nishi e Hiroshi Moriyama. Una conversione del gioco per Wii \u00e8 stato pubblicata in Giappone nel 2009 all'interno della serie \"New Play Control!\".\nNel 2007 fu pubblicato un seguito per Nintendo DS intitolato \"\". Negli Stati Uniti d'America il gioco venne inizialmente distribuito presso la catena di negozi Walmart. Sulla stessa console \u00e8 stato pubblicato nel 2009 , mai commercializzato al di fuori del Giappone. Per Nintendo 3DS sono invece usciti \"Chibi-Robo! Let's Go, Photo!\" (2013) e \"Chibi-Robo! Zip Lash\" (2015)."}
{"id": "2198259", "revid": "103357045", "url": "https://it.wikipedia.org/wiki?curid=2198259", "title": "Amnon Kapeliouk", "text": "I lavori pubblicati di Amnon Kapeliouk comprendono una biografia di Yasser Arafat, \"Arafat l'irr\u00e9ductible\", e una dettagliata e cruda indagine condotta sul Massacro di Sabra e Shatila e sulle indirette complicit\u00e0 delle forze israeliane che occupavano e controllavano all'epoca il Libano. \u00c8 un collaboratore abituale di Le Monde Diplomatique, come di altre riviste e quotidiani. \n\u00c8 stato accusato dal CAMERA (Committee for Accuracy in Middle East Reporting in America) di aver erroneamente riportato in un suo articolo pubblicato sul \"New Statesman\" del 25 giugno 1982 la frase di Menachem Begin in cui l'allora Primo Ministro israeliano dichiar\u00f2 in un suo discorso davanti alla Knesset dell'8 giugno 1982 che i Palestinesi erano \"bestie che camminano su due gambe\". La smentita di Begin fu che la frase estrapolata si riferiva in realt\u00e0 ai terroristi che uccidevano bambini israeliani.\nAmnon Kapeliouk \u00e8 morto il 26 giugno 2009 a Gerusalemme."}
{"id": "2198261", "revid": "111349312", "url": "https://it.wikipedia.org/wiki?curid=2198261", "title": "Zeppara", "text": "Zeppara (pronuncia \"Z\u00e8ppara\") \u00e8 l'unica frazione del comune di Ales, in provincia di Oristano, nella regione Sardegna.\nDista circa 1,7\u00a0km dal comune di Ales e nel 2001 contava 230 abitanti.\nStoria.\nAppartenne al Giudicato di Arborea e fece parte della curatoria di Parte Usellus. Alla caduta del giudicato entr\u00f2 a far parte del Marchesato di Oristano e dopo la sconfitta degli arborensi (1478), pass\u00f2 sotto il dominio aragonese, che incorporarono il paese nell'Incontrada di Parte Usellus, diventando un feudo dei Carroz conti di Quirra. Nel 1603 la contea fu trasformata in marchesato, feudo dei Centelles e poi degli Osorio, ai quali fu riscattato nel 1839 con l'abolizione del sistema feudale.\nIl Museo del giocattolo tradizionale della Sardegna.\nNel piccolo centro si trova il Museo del giocattolo tradizionale della Sardegna che raccoglie tantissimi giochi e giocattoli della tradizione sarda."}
{"id": "2198262", "revid": "121396891", "url": "https://it.wikipedia.org/wiki?curid=2198262", "title": "Modello delle oche volanti", "text": "Il modello delle oche volanti \u00e8 un modello di sviluppo industriale proposto da Kaname Akamatsu e messo in atto durante il cosiddetto \"miracolo asiatico\", ossia durante l'importante crescita economica asiatica della prima met\u00e0 degli anni novanta, che conobbe una battuta d'arresto con la crisi finanziaria asiatica del 1997.\nLo sviluppo economico e industriale prese avvio in Giappone e poi si diffuse tra le tigri asiatiche (Corea del Sud, Hong Kong, Singapore, Taiwan) e nei 4 Paesi dell'ASEAN (Filippine, Thailandia, Malaysia, Indonesia).\nPremessa.\nIl modello delle oche volanti prevede che un Paese allo stadio evolutivo pi\u00f9 sviluppato diffonda la propria conoscenza ai Paesi meno sviluppati per diventarne, successivamente, mercato per l'export. Il Giappone (oca guida) svolse un ruolo fondamentale nell'identificare il commercio internazionale e l'apertura dei mercati come gli elementi di sviluppo per l'economia di un Paese.\nIl modello.\nSi tratta di un modello sullo sviluppo industriale, dove ci sono 2 categorie di Paesi: \"leader\" e \"follower\". La teoria, che proviene dall'economista Akamatsu, identifica i \"leader\" con i Paesi occidentali e i \"follower\" con i Paesi asiatici. Vi \u00e8 poi un sottogruppo, quello dei Paesi in crescita, con una velocit\u00e0 di sviluppo superiore.\nCi sono 3 fasi di base in questa teoria di sviluppo industriale, dove si utilizza una metafora suggestiva (quella delle anatre) per far capire che come la formazione degli animali cambia e muta nel tempo lo stesso vale per i Paesi, e una fase 4 considerata una volta che il modello \u00e8 a regime:\n1. inizio importazioni dei follower dai paesi industrializzati, cos\u00ec inizia la comunicazione e il \"contatto\" con le altre culture.\nad es. quando Giappone importava cotone, tabacchi, orologi.\n2. forte aumento delle importazioni di macchinari e materie prime, assume rilevanza l'industria locale.\n3. iniziano le esportazioni (prodotti grezzi) e continuano le importazioni (di prodotti raffinati e costosi).\n4. iniziano le esportazioni dai follower ai leader.\nQuesta teoria \u00e8 sia dinamica che determinista e secondo Akamatsu porta allo sviluppo e al benessere mondiale. Non si tratta di una teoria di dominio.\nPer quanto concerne le caratteristiche dei paesi i follower hanno a disposizione: bassi salari, bassi costi di materie prime, mercato locale. Il punto cruciale \u00e8 la cultura straniera, tale non \u00e8 una minaccia anzi \u00e8 una leva di sopravvivenza: tramite la cultura si apprende dagli altri paesi, consente la crescita, di apprendere.\nI leader sono nella posizione pi\u00f9 scomoda in quanto saranno sempre rincorsi e imitati dai follower. Ci sono 2 modi per cercare di preservare temporalmente la propria posizione: aggiornare continuamente i propri prodotti e introdurne di nuovi in modo da soddisfare le richieste dei mercati. Il vantaggio dei leader dura per poco tempo in quanto i follower utilizzano le loro tecnologie, la tecnica di produzione sulla base di industrie esistenti e ben collaudate (appunto i leader) per raggiungerli.\nLa posizione che assumono i paesi non \u00e8 mai definitiva, c'\u00e8 sempre la possibilit\u00e0 per i deboli di diventare forti in questo scenario eterno proiettato da Akamatsu."}
{"id": "2198264", "revid": "599", "url": "https://it.wikipedia.org/wiki?curid=2198264", "title": "Camillo Guarino Guarini", "text": ""}
{"id": "2198266", "revid": "287204", "url": "https://it.wikipedia.org/wiki?curid=2198266", "title": "Zalod", "text": " \nZalod \u00e8 una suddivisione dell'India, classificata come \"municipality\", di 25.090 abitanti, situata nel distretto di Dahod, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Zalod assommava a 25.090 persone, delle quali 12.683 maschi e 12.407 femmine. I bambini di et\u00e0 inferiore o uguale ai sei anni assommavano a 3.993, dei quali 2.117 maschi e 1.876 femmine. Infine, coloro che erano in grado di saper almeno leggere e scrivere erano 15.195, dei quali 8.552 maschi e 6.643 femmine."}
{"id": "2198268", "revid": "599013", "url": "https://it.wikipedia.org/wiki?curid=2198268", "title": "John Hummer", "text": ""}
{"id": "2198269", "revid": "88812", "url": "https://it.wikipedia.org/wiki?curid=2198269", "title": "Il materialismo storico e le cinque fasi", "text": ""}
{"id": "2198270", "revid": "80598", "url": "https://it.wikipedia.org/wiki?curid=2198270", "title": "In fondo al viale", "text": ""}
{"id": "2198272", "revid": "1305772", "url": "https://it.wikipedia.org/wiki?curid=2198272", "title": "Kesao Takamizawa", "text": "Kesao Takamizawa \u00e8 uno dei pi\u00f9 famosi astrofili giapponesi; compie le sue osservazioni dal \"Saku observatory\" situato a Sakuho, nella prefettura di Nagano. Scrive articoli astronomici di livello professionale. Ha compilato un catalogo di stelle variabili da lui scoperte ed effettuate numerose scoperte, le principali delle quali sono la scoperta o coscoperta di quattro comete, due nove e due supernove. Fa parte della Variable Star Observers League in Japan (VSOLJ) a cui contribuisce sotto la sigla Tmz .\nScoperte.\nPrincipali scoperte di Takamizawa in ordine cronologico di scoperta:\nOltre a questi oggetti nel 2000 ha coscoperto con Minoru Yamamoto il secondo \"outburst\" della nova ricorrente CI Aql .\nHa inoltre scoperto altre numerose stelle variabili tra le quali la supergigante gialla TmzV429 (GSC 6554.559), la TmzV868.\n\u00c8 stato uno dei scopritori indipendenti della cometa C/1988 P1 Machholz .\nRiconoscimenti.\nGli \u00e8 stato dedicato l'asteroide 8720 Takamizawa."}
{"id": "2198274", "revid": "307923", "url": "https://it.wikipedia.org/wiki?curid=2198274", "title": "Societ\u00e0 Salernitana di Storia Patria", "text": ""}
{"id": "2198275", "revid": "54193", "url": "https://it.wikipedia.org/wiki?curid=2198275", "title": "Serge Prokofiev", "text": ""}
{"id": "2198276", "revid": "54193", "url": "https://it.wikipedia.org/wiki?curid=2198276", "title": "Sergei S. Prokofiev", "text": ""}
{"id": "2198277", "revid": "54193", "url": "https://it.wikipedia.org/wiki?curid=2198277", "title": "Sergey Prokofiev", "text": ""}
{"id": "2198278", "revid": "54193", "url": "https://it.wikipedia.org/wiki?curid=2198278", "title": "Sergey Prokovyev", "text": ""}
{"id": "2198279", "revid": "54193", "url": "https://it.wikipedia.org/wiki?curid=2198279", "title": "Sergej Prokofjew", "text": ""}
{"id": "2198280", "revid": "54193", "url": "https://it.wikipedia.org/wiki?curid=2198280", "title": "Sergey Prokofev", "text": ""}
{"id": "2198281", "revid": "54193", "url": "https://it.wikipedia.org/wiki?curid=2198281", "title": "Prokofev", "text": ""}
{"id": "2198282", "revid": "54193", "url": "https://it.wikipedia.org/wiki?curid=2198282", "title": "Prokofief", "text": ""}
{"id": "2198283", "revid": "54193", "url": "https://it.wikipedia.org/wiki?curid=2198283", "title": "Prokofieff", "text": ""}
{"id": "2198284", "revid": "54193", "url": "https://it.wikipedia.org/wiki?curid=2198284", "title": "Prokoviev", "text": ""}
{"id": "2198285", "revid": "599013", "url": "https://it.wikipedia.org/wiki?curid=2198285", "title": "Gary Freeman", "text": ""}
{"id": "2198293", "revid": "1048993", "url": "https://it.wikipedia.org/wiki?curid=2198293", "title": "Elisabeth Gay", "text": "Elisabeth Gay \u00e8 un personaggio del fumetto \"Diabolik\" creato dalle sorelle Giussani. \u00c8 nota agli appassionati di fumetti in quanto compagna del protagonista Diabolik prima dell'arrivo di Eva Kant.\nBiografia del personaggio.\nIl re del terrore.\nDi professione infermiera presso la clinica \"Villa Quiete\" di Lesan (in realt\u00e0 un manicomio), la giovane dagli occhi viola ha un carattere timido e riservato; \u00e8 appena uscita da una storia finita male con un ricco rampollo che ha rinunciato a lei per non essere diseredato dalla famiglia che non voleva che lui frequentasse una donna di ceto inferiore. La prima volta che si mostra viene avvicinata dallo stesso Diabolik sotto le mentite spoglie di Walter Dorian. Lei si innamora di lui, ma in realt\u00e0 Diabolik le si era avvicinato esclusivamente per distruggere la lettera scritta dalla signora Garian, madre di Gustavo, che era stata affidata a Elisabeth e avrebbe potuto compromettere il suo complotto. Tuttavia, alla fine dell'avventura, Diabolik la prende con s\u00e9 e ci si fidanza.\nIl ritorno di Gustavo Garian.\nElisabeth compare ne \"Il grande Diabolik\" estivo del 2012, in un breve flashback ambientato pochi giorni dopo il primo episodio. La donna \u00e8 presente in qualit\u00e0 di infermiera quando Gustavo Garian, dopo i tragici avvenimenti accaduti, va a trovare sua madre nella clinica di Lesan, solo per vederla spirare tra le sue braccia. Elisabeth assiste impotente alla scena.\nNei sotterranei di Clerville.\nNe \"Il grande Diabolik\" del 2011 viene svelato un importante retroscena del rapporto tra Diabolik ed Elisabeth: mentre i due sono fidanzati, lui si serve del fascino della ragazza per recepire importanti informazioni circa il membro di una societ\u00e0 di terroristi che lui dovr\u00e0 ammazzare. Elisabeth, pur essendo inconsapevolmente manovrata dal Re del Terrore, riesce nel compito piuttosto bene, tanto che lo stesso Diabolik inizier\u00e0 a pensare di renderla sua complice ufficiale. Ma quando lei, riconosciuto sul giornale il corpo dell'uomo pedinato (nel frattempo ucciso dal criminale), chiamer\u00e0 l'Ispettore Ginko per aiutarlo nell'identificazione, Diabolik capisce che Elisabeth \u00e8 troppo diversa da lui, e tra i due si instaurer\u00e0 un profondo abisso, destinato a non chiudersi mai.\nL'inafferrabile criminale.\nIn questo episodio Elisabeth compare solo in una brevissima sequenza, nella quale si intuiscono i suoi primi dubbi nei confronti di Walter/ Diabolik. La ragazza \u00e8 infatti insospettita dal fatto che lui la lasci sola per lunghi periodi a causa del suo \"lavoro\"; tuttavia l'ascendente del Re del Terrore \u00e8 tale che lei non riesce ad opporglisi.\nL'arresto di Diabolik.\nLa donna non conosce la doppia vita del suo fidanzato, ma col passare del tempo diventa sempre pi\u00f9 sospettosa. Un giorno, mentre Diabolik \u00e8 impegnato nel famoso colpo del \"Diamante rosa\" (durante il quale conosce Eva Kant e decide di lasciare Elisabeth in favore di quest'ultima), Elisabeth perlustra la villa in cui vivono e arriva a scoprire la sua attivit\u00e0 criminale. Terrorizzata dalla visione delle maschere, corre a denunciare all'ispettore Ginko la vera identit\u00e0 di Walter Dorian; Diabolik viene cos\u00ec smascherato e arrestato. Al processo viene condannato a morte ma verr\u00e0 salvato da Eva.\nAtroce vendetta.\nLa scoperta del rifugio di Diabolik e della vera identit\u00e0 di Walter Dorian procurer\u00e0 un esaurimento nervoso a Elisabeth, che viene mandata in una clinica psichiatrica. Qui viene curata da uno psichiatra di cui si innamorer\u00e0, Alberto Floriani, ma Diabolik utilizza sottili stratagemmi per indurla alla pazzia, come la messinscena dell'esecuzione di Floriani di fronte agli occhi terrorizzati della ragazza. Nonostante Ginko scopra i piani del Re del Terrore, questo episodio miner\u00e0 completamente la psiche di Elisabeth.\nNel remake di questo episodio e del precedente (\"Il grande Diabolik 1-2012\") viene rivelato un retroscena successivo alla fine di questo episodio: Elisabeth era stata internata in un manicomio, e Diabolik era andato a farle visita sotto le mentite spoglie di uno psicologo (in modalit\u00e0 simili a quelle utilizzate per Clelia Garian nel primo episodio), per poi levarsi la maschera in sua presenza in modo da farla impazzire completamente.\nNel tunnel della pazzia.\nElisabeth ritorna nella storia \"Nel tunnel della pazzia\", dell'agosto 1995, trentadue anni dopo la sua ultima apparizione. Elisabeth sembra rinsavita dai suoi problemi mentali e si \u00e8 sposata con Alberto Floriani; in realt\u00e0 \u00e8 ossessionata da Diabolik e medita una vendetta terribile. Incredibilmente riesce a catturare Diabolik completamente da sola; questi si dimostra dispiaciuto per quanto fattole in precedenza, ma la donna lo sottopone ad atroci sevizie nella sua cantina. Il criminale sar\u00e0 salvato dall'intervento di Alberto Floriani e di Eva Kant.\nIl volto dell'odio.\nDieci anni dopo ancora, nel 2006, appare nel numero speciale estivo, \"Il volto dell'odio\". Elisabeth, portata da Alberto in un'altra nazione, \u00e8 ormai completamente impazzita e malata terminale. La sua pazzia l'ha portata a spostare i suoi interessi amorosi da Diabolik a Ginko, che ella vede come il solo capace di condividere il suo odio per il Re del Terrore. Questo porter\u00e0 suo marito, l'unico ad amarla veramente, a sostituirsi all'ispettore con un'operazione di chirurgia plastica, e ad architettare un piano per catturare anche Diabolik. Tuttavia il piano fallisce, Alberto muore e le condizioni di Elisabeth si fanno ancora pi\u00f9 disperate.\nNon si hanno notizie delle sue condizioni, n\u00e9 se torner\u00e0 in un'altra storia di Diabolik. Ma nel libro \"Io sono Diabolik\" viene detto che la donna muore qualche giorno dopo la morte del marito.\nIl segreto di Diabolik.\nSei anni dopo, nel 2012, appare ne \"Il segreto di Diabolik\", in un fugace flashback del numero \"Nel tunnel della pazzia\"."}
{"id": "2198299", "revid": "767487", "url": "https://it.wikipedia.org/wiki?curid=2198299", "title": "Fratello Metallo", "text": "\u00c8 noto principalmente come Fratello Metallo, ma anche con i nomi Frate Cesare, Frate Rock o Frate Metal. \u00c8 un frate francescano dell'Ordine dei Frati Minori Cappuccini, che negli ultimi anni \u00e8 diventato famoso per la sua passione per la musica heavy metal.\nBiografia.\nA partire dai 18 anni Cesare lavora come operaio, poi come agente di commercio, fino a scoprire la vocazione, entrando in convento a 29 anni, nel 1975. Va in missione in Costa d'Avorio, e successivamente rientra in Italia dove si fa ordinare sacerdote nel 1983. Inizia a assistere spiritualmente i tranvieri dell'Atm di Milano, e scopre la sua passione per la musica, iniziando a comporre e a cantare, ad esempio \"La danza del tram\" dedicata proprio ai suoi amici tranvieri.\nDal 1990 ha deciso di utilizzare le sue canzoni come mezzo di comunicazione, come mezzo di predicazione e preghiera e per esprimere contenuti e valori della religione cattolica, sempre avendo il benestare dei suoi diretti superiori, a cui deve obbedienza. Nello stesso anno, dopo aver visto un concerto dei Metallica, diventa un appassionato di heavy metal.\nFrate Metallo ha anche partecipato con un intervento al Gods of Metal del 1999 a Milano, al Gods of Metal del 2005 a Bologna come ospite e al Gods of Metal del 2006 di Milano e 2008 di Bologna.\nPersino il quotidiano spagnolo \"El Mundo\" si \u00e8 interessato a lui.\nOggi frate Metallo vive presso il convento dell'Annunciata di Piancogno, e ha composto 16 dischi, dalla musica rock alla new age, fino allo stile Metal, o come lui stesso lo definisce, \"metrock\", uscito nel luglio 2008. \nIl 15 novembre 2009 al TG1, \u00e8 andato in onda un servizio in cui Frate Cesare Bonizzi annuncia il suo cambiamento di genere: dal Metal alla musica classica. Le sue ultime apparizioni risalgono al 2009, con le esibizioni all'Agglutination Festival a Sant'Arcangelo e al Gods of Metal a Monza.\nNel novembre 2009 ha annunciato il suo ritiro dal mondo della musica, per il motivo che \"il diavolo lo ha fatto diventare troppo celebre per i suoi gusti, seminando zizzania tra lui e il suo staff\".\nProprio per questo motivo, dell'ultimo album (\"Puntine Metalliche\") \u00e8 uscito solo il singolo \"V'AFFAnnate\", visibile su You Tube.\nOra abita a Sal\u00f2, dove vive la vita religiosa nel monastero dei Cappuccini a Barbarano.\nFilm documentario.\nNel 2011 \u00e8 stato protagonista del documentario \"Frate Cappuccino, 65 anni.. Metallaro.\" diretto da Nicola Selenu incentrato sulla vita di Frate Cesare e la sua esperienza nel mondo della musica."}
{"id": "2198306", "revid": "61051", "url": "https://it.wikipedia.org/wiki?curid=2198306", "title": "Sclerosaurus armatus", "text": "Lo sclerosauro (Sclerosaurus armatus) \u00e8 un rettile estinto appartenente agli anapsidi, vissuto nel Triassico inferiore - medio (circa 235 milioni di anni fa), i cui resti sono stati rinvenuti in Germania meridionale e in Svizzera settentrionale.\nDescrizione.\nIl corpo dello sclerosauro, lungo quasi un metro, era tozzo e robusto, fornito di zampe corte e terminante in una coda altrettanto corta. Il cranio compatto era dotato di due lunghe corna posteriori, formate dalle ossa sopratemporali. La dentatura era quella di un animale erbivoro; i denti della parte posteriore della mandibola erano curiosamente dotati di corone leggermente embricate. Sul corpo era presente un'armatura dermica dorsale, che consisteva in due o tre file di placche ossee immerse nella pelle (osteodermi) su ciascun lato del dorso.\nClassificazione.\nDescritto per la prima volta nel 1857, lo sclerosauro \u00e8 stato ritenuto per lungo tempo il parente pi\u00f9 stretto dei grandi pareiasauri, sulla base di alcune caratteristiche del femore e della coda. Studi pi\u00f9 recenti (Sues &amp; Reisz, 2008) hanno mostrato come questo animale fosse in realt\u00e0 un rappresentante aberrante dei procolofonidi, un gruppo di animali simili a tozze lucertole, imparentati alla lontana con i pareiasauri. \nAlcune caratteristiche, come la presenza di tre spine sull'osso quadratogiugale, fanno supporre che il suo parente pi\u00f9 prossimo potesse essere il procolofone \"Leptopleuron\". Lo sclerosauro, date le dimensioni, rappresenterebbe il pi\u00f9 grosso procolofone noto."}
{"id": "2198307", "revid": "22356", "url": "https://it.wikipedia.org/wiki?curid=2198307", "title": "Procolofonidi", "text": ""}
{"id": "2198309", "revid": "22356", "url": "https://it.wikipedia.org/wiki?curid=2198309", "title": "Sclerosaurus", "text": ""}
{"id": "2198316", "revid": "300067", "url": "https://it.wikipedia.org/wiki?curid=2198316", "title": "Mike Price", "text": ""}
{"id": "2198318", "revid": "486946", "url": "https://it.wikipedia.org/wiki?curid=2198318", "title": "Francesco Ehrle", "text": ""}
{"id": "2198320", "revid": "110157", "url": "https://it.wikipedia.org/wiki?curid=2198320", "title": "Museo del giocattolo tradizionale della Sardegna", "text": "Il Museo del giocattolo tradizionale della Sardegna si trova a Zeppara, piccola frazione di Ales, in Sardegna.\nStoria.\nNato da un lavoro di ricerca realizzato nel triennio scolastico 1993-1996, da alunni, docenti e collaboratori scolastici della locale scuola media statale, il museo fornisce una riproposizione fedele del gioco e del giocattolo tradizionale della Sardegna, organizzata per sezioni tematiche.\nAttualmente \u00e8 gestito dal Consorzio Cooperative Sardegna e Natura."}
{"id": "2198322", "revid": "767487", "url": "https://it.wikipedia.org/wiki?curid=2198322", "title": "Jake Ford", "text": ""}
{"id": "2198326", "revid": "1602064", "url": "https://it.wikipedia.org/wiki?curid=2198326", "title": "Premio Wolf per la matematica", "text": "Il premio Wolf per la matematica \u00e8 un premio assegnato annualmente dalla fondazione Wolf. \u00c8 una delle sei categorie dei premi Wolf riconosciuti dalla fondazione e assegnati dal 1978.\nCritiche.\nCi sono discussioni sulla disparit\u00e0 di genere: ancora (2021) nessuna accademica di sesso femminile ha ricevuto il Premio Wolf per la matematica."}
{"id": "2198327", "revid": "161374", "url": "https://it.wikipedia.org/wiki?curid=2198327", "title": "Museo Zeppara", "text": ""}
{"id": "2198328", "revid": "162719", "url": "https://it.wikipedia.org/wiki?curid=2198328", "title": "Classe Kirov (1980)", "text": ""}
{"id": "2198331", "revid": "380654", "url": "https://it.wikipedia.org/wiki?curid=2198331", "title": "Episodi di Moonlighting (seconda stagione)", "text": "La seconda serie di Moonlighting \u00e8 stata trasmessa negli Stati Uniti nel biennio 1985-'86 e in Italia nel 1988."}
{"id": "2198335", "revid": "300067", "url": "https://it.wikipedia.org/wiki?curid=2198335", "title": "Pete Cross", "text": ""}
{"id": "2198336", "revid": "15756", "url": "https://it.wikipedia.org/wiki?curid=2198336", "title": "Kimbell Art Museum", "text": "Il Kimbell Art Museum di Fort Worth (Texas, Stati Uniti), nell'area metropolitana di Dallas, \u00e8 la sede di uno dei pi\u00f9 importanti musei d'arte americani.\nLa sede si trova in un complesso architettonico di grande effetto progettato nel 1971 da Louis Kahn, con una serie di grandi gallerie coperte da volte cicloidi, dove cade una copiosa luce naturale.\nTra le collezioni spiccano quelle di ceramiche e gioielli maya, bronzi orientali, ma soprattutto la collezione di pittura, che vanta numerosi maestri europei, tra i quali Duccio di Buoninsegna, Caravaggio, Carracci, Rembrandt, Rubens, Tintoretto, El Greco, Tiepolo, Fran\u00e7ois Boucher, \u00c9lisabeth Vig\u00e9e Le Brun, Thomas Gainsborough, Monet, C\u00e9zanne, Mondrian, Picasso, ecc.\nStoria.\nKay Kimbell era un ricco uomo d'affari di Fort Worth che ha costruito un impero di oltre 70 aziende in una variet\u00e0 di industrie. Spos\u00f2 Velma Fuller, che ha acceso il suo interesse per l'arte e il collezionismo portandolo ad una mostra d'arte a Fort Worth nel 1931, dove ha comprato un dipinto britannico. I due coniugi hanno fondato la Kimbell Art Foundation nel 1935 per creare un istituto d'arte; al momento della sua morte nel 1964, la coppia aveva accumulato quello che era considerato la migliore selezione di antichi maestri nel sud-ovest. Kay ha lasciato gran parte della sua tenuta alla Kimbell Art Foundation, e Velma ha lasciato in eredit\u00e0 la sua quota del patrimonio alla fondazione e, con la direttiva chiave di \"costruire un museo della prima classe.\"\nConsiglio della Fondazione di amministrazione ha assunto Richard Fargo Brown, allora direttore del County Museum di Los Angeles di arte, come il direttore e fondatore del museo, con il compito di costruire un edificio per ospitare la collezione d'arte del Kimbell. Accettando la carica, Brown ha dichiarato che il nuovo edificio dovrebbe essere di per s\u00e9 un'opera d'arte, \"tanto un gioiello come uno dei Rembrandt o di Van Dyck ospitato al suo interno.\" Il museo proposto \u00e8 stato dato spazio in un 9,5 acri (3,8 ettari) sito nel quartiere culturale di Fort Worth, che era gi\u00e0 sede di altri tre musei, tra cui il Museo d'Arte Moderna di Fort Worth e il Carter Museum Amon, specializzata in arte americana occidentale.\nBrown ha discusso gli obiettivi dell'istituzione e del suo nuovo edificio con i fiduciari e riassunto in quattro pagine \"Policy Statement\" e diciannove pagine \"Programma Pre-architettonico\" nel giugno 1966. Dopo aver intervistato un certo numero di importanti architetti, il museo ha assunto Louis I. Kahn nel mese di ottobre 1966. I precedenti lavori di Kahn includono strutture acclamate come il Salk Institute in California ed era stato recentemente onorato dall'essere stato scelto per progettare il Palazzo dell'Assemblea nazionale per quello che sarebbe diventato la capitale della nuova nazione di Bangladesh. La costruzione del Kimbell Art Museum \u00e8 iniziata nell'estate del 1969. Il nuovo edificio fu inaugurato nell'ottobre 1972 e ha raggiunto rapidamente una reputazione internazionale per l'eccellenza architettonica. Brown ha inoltre ampliato la collezione Kimbell acquisendo numerose opere di qualit\u00e0 significativo di artisti come Duccio, El Greco, Rubens e Rembrandt.\nDopo la morte di Richard Fargo Brown nel 1979, Edmund \"Ted\" Pillsbury \u00e8 stato nominato direttore del museo. In precedenza era stato direttore della recente apertura dello Yale Center for British Art, che, era stato progettato anch'esso da Louis Kahn. Era stato anche curatore presso la Yale Art Gallery, il primo museo d'arte di Kahn. Pillsbury ha proseguito il programma di acquisizione delle opere d'arte in modo aggressivo ma disciplinato. Richard Brettell, direttore del Dallas Museum of Art, ha detto, \"\u00c8 stato, in qualche modo, da solo responsabile per trasformare il Kimbell da un ente con un grande edificio in uno ha abbinato in qualit\u00e0 la sua raccolta e la sua architettura\".\nNel 1989, Pillsbury ha annunciato l'intenzione di espandere edificio del museo per ospitare la sua collezione allargata, ma il piano \u00e8 stato abbandonato a causa di una forte opposizione a qualsiasi modifica importante della struttura originale Louis Kahn. Nel 2007, Kimbell ha risolto il problema, annunciando piani per la costruzione di un ulteriore edificio separato di fronte alla costruzione originale che fu Progettato da Renzo Piano nel prato ovest, la nuova struttura fu aperta al pubblico nel mese di novembre del 2013.\nLa collezione.\nNel 1966, prima che il museo avesse anche un edificio, il direttore e fondatore Brown inclusa la direttiva nella sua dichiarazione politica: \"L'obiettivo deve essere l'eccellenza definitiva, non le dimensioni della raccolta.\" Di conseguenza, la raccolta del museo oggi \u00e8 costituita da solo 350 opere d'arte circa , ma sono di particolare qualit\u00e0.\nLa collezione europea \u00e8 la pi\u00f9 estesa del museo e comprende in primo luogo \"Il tormento di Sant'Antonio\", l'unico dipinto di Michelangelo in mostra nelle Americhe. Esso comprende anche opere di Duccio, Beato Angelico, Mantegna, El Greco, Carracci, Caravaggio, Rubens, Guercino, La Tour, Poussin, Vel\u00e1zquez, Rembrandt, Boucher, Gainsborough, Watteau, \u00c9lisabeth Vig\u00e9e Le Brun, Friedrich (il primo dipinto dell'artista acquisito da una collezione pubblica al di fuori dell'Europa), C\u00e9zanne, Monet, Caillebotte, Matisse, Mondrian e Picasso. Opere del periodo classico sono antichit\u00e0 provenienti da Egitto, l'Assiria, Grecia e Roma. La collezione Asian comprende sculture, dipinti, bronzi, ceramiche e opere d'arte decorativa da Cina, Corea, Giappone, India, Nepal, Tibet, Cambogia e Thailandia. Arte precolombiana \u00e8 rappresentata da Maya opere in ceramica, pietra, conchiglia, e giada, olmeca, Zapotec, e la scultura azteca, cos\u00ec come pezzi culture Conte e Huari. La collezione africana costituita principalmente in bronzo, in legno, e la scultura in terracotta da occidentale e centrale, con esempi dalla Nigeria, Angola, e la Repubblica Democratica del Congo, e Oceanic arte \u00e8 rappresentata da una figura Maori.\nIl museo possiede alcuni pezzi creati dopo la met\u00e0 del XX secolo (credendo che era di essere la provincia del suo vicino, il Museo d'Arte Moderna di Fort Worth) o qualsiasi arte americana (credere che per essere la provincia di suo altro vicino di casa, il Amon Carter Museum).\nIl museo ospita anche una biblioteca con oltre 59.000 sostanziale libri, periodici e cataloghi d'asta che sono disponibili come una risorsa per gli storici dell'arte e docenti e laureati provenienti da universit\u00e0 circostanti.\nL'edificio.\nPreparazione.\nBrown ha chiamato per un edificio di modeste dimensioni che non sopraffaccia n\u00e9 l'opera d'arte n\u00e8 lo spettatore.\nDopo una lunga ricerca che ha incluso interviste con questi architetti celebri come Marcel Breuer, Mies van der Rohe, Pier Luigi Nervi, Gordon Bunshaft e Edward Larrabee Barnes, la Commissione \u00e8 stato assegnato a Louis Kahn nel mese di ottobre 1966. Dal punto di vista di Kahn, Brown era un cliente ideale. Brown era stato un ammiratore del lavoro di Kahn per un certo tempo, e l'approccio ha precisato per l'edificio era molto in linea con Kahn, in particolare il suo accento sulla luce naturale.\nPerch\u00e9 Kahn aveva una reputazione significativa, un tecnico locale e studio di architettura di propriet\u00e0 di Preston Geren M. \u00e8 stato fatto architetto associato, una pratica seguita a Fort Worth per out-of-state architetti. Frank Sherwood servito come coordinatore del progetto. L'organizzazione Geren aveva una solida reputazione per portare a progetti in tempo e nel budget, ma che per loro stessa ammissione non erano particolarmente innovative. Il contratto ha chiesto il controllo su di costruzione per essere consegnato a Geren quando Kahn aveva finito il progetto, una disposizione che alla fine ha portato al conflitto perch\u00e9 Kahn ritiene che un progetto \u00e8 stato mai finito fino a quando l'edificio \u00e8 stato costruito. Kahn ha detto una volta, \"l'edificio d\u00e0 risposte su come cresce e si diventa\". Gli amministratori del museo risolto il problema decidendo che Geren avrebbe riferito direttamente a loro invece che a Kahn, ma che Kahn avrebbe l'ultima parola sulla progettazione, salvo che eventuali modifiche dovranno essere approvate da Brown. Il nuovo museo doveva essere costruita su un dolce pendio sotto il Carter Museum Amon, il cui ingresso e terrazza di fronte lo skyline di Fort Worth. Kahn \u00e8 stato chiesto di costruire il museo Kimbell non pi\u00f9 di 40 piedi (12 metri) di altezza in modo da non interferire con la vista dal Museo di Carter. Kahn ha proposto inizialmente un basso, ma molto spazioso edificio di 450 piedi (137\u00a0m), piazza, ma Brown ha respinto tale proposta e ha insistito che Kahn progettare una struttura molto pi\u00f9 piccola, una decisione che avrebbe conseguenze molti anni dopo, quando la proposta di ampliare l'edificio creato una tempesta di polemiche.\nArchitettura.\nIl museo \u00e8 composto da 16 volte parallele che sono ogni 100 piedi (30,6\u00a0m) di lunghezza, 20 piedi (6 metri) di altezza e 20 piedi (6 metri) di larghezza (misure interne) .Intervening canali bassi separano le volte. Le volte sono raggruppate in tre ali. A Nord e Sud le ali hanno ciascuna sei volte, con quella occidentale aperta come un portico. Lo spazio centrale ha quattro volte, con quella occidentale aperta come portico ingresso rivolto verso un cortile parzialmente chiuso dalle due ali esterne. Con una sola eccezione, le gallerie d'arte si trovano al piano superiore del museo per consentire l'accesso alla luce naturale. Spazi di servizio e curatoriali, nonch\u00e9 una galleria supplementare occupano il piano terra. Ogni volta interno dispone di uno slot lungo il suo apice per consentire alla luce naturale nelle gallerie. Condotti d'aria e altri servizi meccanici si trovano nei canali piatta tra le volte. Kahn usato diverse tecniche per dare gallerie un'atmosfera invitante. Le estremit\u00e0 delle volte, che sono fatti di blocchi di calcestruzzo, si trovano ad affrontare in travertino all'interno e corrimano in acciaio out.The stati \"saltare\" con conchiglie pecan terra per creare una struttura di superficie opaca. Il museo ha tre cortili con pareti in vetro che portano la luce naturale agli spazi della galleria. Uno di loro penetra il pavimento della galleria per portare la luce naturale in studio di conservazione al piano terra.\nIl paesaggio \u00e8 stato descritto come \"pi\u00f9 elegante esempio costruito di Kahn di pianificazione del paesaggio\" di Philadelphia paesaggista George Patton.Approaching l'ingresso principale passato un prato contornato da piscine con acqua corrente, il visitatore entra in un cortile attraverso un boschetto di Yaopon agrifogli. Il rumore di passi sulla passerella di ghiaia eco dalle pareti ai lati del cortile ed \u00e8 amplificato sotto il soffitto curvo del portico ingresso. Dopo che la preparazione sottili, il visitatore entra nel museo silenziosa con la diffusione in tutta la sua luce argentea soffitto. Harriet Pattison svolto il ruolo principale nella progettazione del paesaggio, ed \u00e8 anche la persona che ha suggerito che verande aperte che fiancheggiano l'entrata creerebbe una buona transizione dal prato e cortile alle gallerie interne. Pattison, che aveva anche lavorato con Kahn su altri progetti, \u00e8 stato un dipendente di Patton. Lei \u00e8 la madre del regista Nathaniel Kahn, figlio di Louis Kahn che ha fatto il film \"My Architect\" di suo padre.\nVolte.\nPrimo progetto di Kahn per le gallerie chiesto volte angolari di lastre di calcestruzzo piegate con slot di luce nella parte superiore. Brown \u00e8 piaciuto le fessure di luce, ma ha respinto questo particolare design perch\u00e9 aveva i soffitti 30 piedi (9 metri) di altezza, troppo alto per il museo ha immaginato. Ulteriori ricerche da Marshall Meyers, progetto dell'architetto di Kahn per il museo Kimbell, ha rivelato che l'utilizzo di una curva cicloide per la galleria volte ridurrebbe l'altezza del soffitto e fornire altri benefici pure. La curva cicloide relativamente piatto produrrebbe gallerie eleganti che erano larga in proporzione alla loro altezza, permettendo il soffitto per essere abbassata a 20 piedi (6 metri). Ancora pi\u00f9 importante, tale curva pu\u00f2 anche essere usato per produrre un bel distribuzione della luce naturale da una fessura nella parte superiore della galleria tutta la galleria soffitto. Kahn \u00e8 stato soddisfatto di questo sviluppo perch\u00e9 gli ha permesso di progettare il museo con le gallerie che sembravano le antiche volte romane che aveva sempre ammirato. I gusci, curve sottili necessari per il tetto sono stati difficili da costruire, comunque, in modo Kahn chiamato in una delle principali autorit\u00e0 sulla costruzione in cemento, agosto Komendant, con il quale aveva lavorato prima (e che, come Kahn, \u00e8 nato in Estonia. Kahn generale cui forma il tetto del museo come deposito, ma Komendant spiegato che era in realt\u00e0 un guscio giocare il ruolo di un beam.More appunto, come sottolinea il professor Steven Fleming, le conchiglie che formano la galleria tetti sono \"concreto curvo post-tesi travi, che coprono un incredibile 100 piedi \"(30,5\u00a0m), che\" \u00e8 capitato di avere avuto la distanza massima che muri di cemento o volte potrebbero essere prodotti senza richiedere giunti di controllo di espansione. \"Entrambi i termini, volta e coperture, sono utilizzati in letteratura professionale descrivere il museo.\nUno dei portici nella parte anteriore del museo. Questo guscio, come tutti gli altri, \u00e8 supportato solo ai quattro angoli, minimizzando ostruzione a livello del pavimento.\nVero volte, come ad esempio le volte romane che Kahn ammirava, croller\u00e0 se non supportata lungo l'intera lunghezza di ogni lato. Non comprendere pienamente le capacit\u00e0 dei moderni elementi di calcestruzzo, Kahn inizialmente previsto di includere molte colonne di supporto pi\u00f9 che sono stati necessari per la galleria tetti. Komendant \u00e8 stato in grado di utilizzare calcestruzzo post-tesi che aveva solo cinque centimetri di spessore per creare galleria \"volte\" che devono sostenere le colonne solo ai loro quattro angoli.\nL'azienda Geren, che era stato chiesto di cercare un modo per mantenere bassi i costi, ha obiettato che le volte cicloide sarebbe troppo costoso e ha sollecitato un tetto piano invece. Kahn, tuttavia, ha insistito su un tetto a volta, che gli avrebbe permesso di creare gallerie con una atmosfera stanza come confortante ma con il minimo bisogno di colonne o altre strutture interne che consentano di ridurre la flessibilit\u00e0 del museo. Alla fine un accordo in base al quale \u00e8 stato colpito Geren sarebbe responsabile per la fondazione e la cantina, mentre Komendant sarebbe responsabile per i piani superiori e conchiglie cicloide. Kahn collocato uno di questi gusci nella parte anteriore di ciascuna delle tre ali come una veranda o portico per illustrare come l'edificio \u00e8 stato costruito. L'effetto \u00e8 stato, nelle sue parole, \"come un pezzo di scultura al di fuori dell'edificio.\" Thos. S. Byrne, Ltd. \u00c8 stata l'appaltatore per il progetto, con AT Seymour come project manager. Virgil Earp e LG Shaw, sovrintendenti progetto di Byrne, forme disegnate con una forma cicloide che sono state fatte da compensato incernierato e rivestiti con un rivestimento oleoso in modo da poter essere riutilizzati per versare calcestruzzo per pi\u00f9 sezioni delle volte, contribuendo a garantire la coerenza. Le lunghe, canali dritto al fondo dei gusci sono stati espressi prima in modo da poter essere utilizzati come piattaforme per sostenere i lavoratori che versano cemento per le curve cicloide. Dopo tutto il cemento era stato versato e rinforzata con cavi di precompressione interne, tuttavia, le parti curve dei gusci realizzati il peso dei loro bordi rettilinei inferiori anzich\u00e9 viceversa. Per evitare che i gusci di collassare le lunghe fessure di luce ai loro vertici, puntoni di calcestruzzo sono stati inseriti a intervalli di 10 piedi (3\u00a0m). Un arco di cemento relativamente spesso inserito in ciascuna estremit\u00e0 dei gusci per irrigidire ulteriormente. Per chiarire che i gusci curvi sono supportate solo a loro quattro angoli e non dalle pareti alle estremit\u00e0 delle volte, archi sottili di materiale trasparente sono stati inseriti tra la curva dei gusci e le pareti di estremit\u00e0. Poich\u00e9 gli archi irrigidimento dei gusci sono pi\u00f9 spessi in alto, le strisce trasparenti sono rastremate, pi\u00f9 sottile in alto che in basso. Inoltre, una striscia lineare trasparente \u00e8 stato posto tra le rette fondi dei gusci e le lunghe pareti esterne per dimostrare che i gusci non sono supportati da tali pareti o. Oltre a rivelare la struttura dell'edificio, queste caratteristiche portano ulteriore luce naturale nelle gallerie in un modo che \u00e8 sicuro per i dipinti. I tetti a volta, che sono visibili ai visitatori che si avvicinano, sono stati coperti con guaina di piombo ispirata al rivestimento di piombo dei tetti curvi modo complesso del Palazzo Ducale e la Basilica di San Marco a Venezia, Italia.\nLucernari.\nRiflettori diffondono la luce del sole attraverso i soffitti della galleria. Kahn ha mostrato che i gusci curvi del soffitto sono supportate solo agli angoli consentendo una sottile striscia di luce esterna di entrare lungo le sommit\u00e0 delle pareti lunghe galleria e un arco pi\u00f9 spessa di luce di entrare alla fine di ogni galleria.\nDavid Brownlee e David DeLong, autori di Louis I. Kahn: Nel regno di Architettura, dichiarano che \"in Fort Worth, Kahn ha creato un sistema di lucernario senza pari nella storia dell'architettura.\" Robert McCarter, autore di Louis I. Kahn, dice la galleria voce \u00e8 \"uno dei pi\u00f9 bei spazi mai costruite,\" con il suo \"eterea, leggera stupefacente, color argento.\" Carter Wiseman, autore di Louis I. Kahn: Beyond Time and Style, ha detto che \"la luce nella galleria Kimbell assunse una qualit\u00e0 quasi eterea, ed \u00e8 stato il fattore distintivo nella sua fama da allora.\" Creazione di un sistema di illuminazione naturale che ha evocato tale acclamazione \u00e8 stato impegnativo, e l'ufficio di Kahn e il lighting designer Richard Kelly ha studiato oltre 100 approcci nella loro ricerca per il sistema lucernario corretta. L'obiettivo era quello di illuminare le gallerie di luce naturale indiretta escludendo tutta la luce solare diretta, che danneggerebbe l'opera d'arte. Richard Kelly, consulente illuminazione, determinato che uno schermo riflettente in alluminio anodizzato perforato con una curva specifica potrebbe essere utilizzato per distribuire la luce naturale uniformemente curva cicloide del soffitto. Ha assunto un esperto di computer per determinare la forma esatta della curva della parabola, che lo rende uno dei primi elementi architettonici mai essere progettati con la tecnologia informatica. Nelle zone senza arte, come la hall, caffetteria e biblioteca, l'intera parabola \u00e8 perforata, rendendo possibile per le persone in piedi sotto di intravedere nuvole passeggere. Negli spazi della galleria, la parte centrale del riflettore, che \u00e8 direttamente sotto il sole, \u00e8 solido, mentre il resto \u00e8 perforata. Le superfici di calcestruzzo del soffitto hanno avuto una finitura per assistere ulteriormente la riflessione della luce. Il risultato finale \u00e8 che la forte sole Texas entra in una stretta fessura nella parte superiore di ogni volta ed \u00e8 uniformemente riflessa da uno schermo curvo attraverso l'intero arco del soffitto cemento lucido, assicurando una bella distribuzione della luce naturale che non era mai stato raggiunto.\nEspansione.\nNel 1989, il regista Ted Pillsbury, successore di Brown, ha annunciato l'intenzione di aggiungere due ali alle estremit\u00e0 nord e sud del palazzo e ha scelto l'architetto Romaldo Giurgola per progettarli. Una tempesta di proteste esplose. I critici hanno sottolineato che \"Programma Pre-architettonico\" direttore e fondatore di Brown aveva specificato che \"la forma dell'edificio dovrebbe essere cos\u00ec completo nella sua bellezza che le aggiunte avrebbero rovinare quella forma\", e che Kahn aveva raggiunto questo obiettivo straordinariamente bene. Un gruppo di importanti architetti hanno firmato una lettera riconoscendo la necessit\u00e0 di spazio aggiuntivo, ma sostenendo che l'aggiunta proposta comprometterebbe le proporzioni dell'originale. Essi hanno rilevato che, quando Kahn si \u00e8 interrogato sulla possibilit\u00e0 di una futura espansione, ha detto che \"deve avvenire come un nuovo edificio ed essere situato lontano dalla struttura attuale attraverso il prato\". Esther Kahn, la vedova di Louis Kahn, ha pubblicato una lettera esprimendo sentimenti simili, sottolineando che \"c'\u00e8 spazio sul sito per un edificio separato, che pu\u00f2 essere collegato alla attuale museo.\" Il progetto \u00e8 stato annullato pochi mesi dopo.\nPadiglione di Renzo Piano.\nNel 2006, l'idea di una espansione emerso ancora una volta a una cena a Fort Worth partecipato Timothy Potts, il direttore del museo, al momento (Eric M. Lee \u00e8 direttore dal marzo 2009); Kay Fortson, presidente della Fondazione Arte Kimbell e una figura chiave nella creazione della costruzione originaria; Ben Fortson, un trustee; e Sue Ann Kahn, la figlia di Louis Kahn e un oppositore del piano originario di espansione. La nuova proposta \u00e8 stata esattamente in linea con pensieri di Louis Kahn di espansione: un edificio separato. A quel tempo, la nuova struttura doveva essere situati sul terreno al retro dell'edificio Kahn. Nell'aprile 2007, il museo ha annunciato che Renzo Piano era stato scelto per progettare il nuovo edificio. Piano \u00e8 stata una scelta ovvia, perch\u00e9 aveva lavorato nell'ufficio di Louis Kahn da giovane e si era poi stabilito una reputazione come uno degli architetti musei pi\u00f9 importanti del mondo. Piano era stato particolarmente attivo in Texas, progettare la Menil Collection a Houston, una commissione di studio di Louis Kahn, al momento della morte di Kahn, e il Nasher Sculpture Center a Dallas. Egli ha anche disegnato l'espansione per l'Art Institute di Chicago ed \u00e8 stato co-designer del Centro Pompidou di Parigi.\nMa la maggior parte dei visitatori sono entrati dalla porta di servizio vicino al parcheggio. Il nuovo parcheggio sotterraneo dovrebbe risolvere questo problema.\nI disegni schematici per il nuovo edificio Kimbell sono state rese pubbliche nel novembre 2008, ed i piani sono stati liberati nel maggio 2010. L'85.000 piedi quadrati (7.900\u00a0m\u00b2) struttura completer\u00e0 l'edificio originale, ma non imitare esso. Diversamente l'originale, le sue linee saranno rettilinea, non curvilineo. Come l'originale, tuttavia, avr\u00e0 tre baie con la baia di mezzo passo indietro dagli altri due, ed i suoi materiali da costruzione principale sar\u00e0 concreta e travertine.The nuova espansione edilizia, denominato Piano Padiglione Renzo, \u00e8 stato ufficialmente inaugurato al pubblico il 27 novembre del 2013.\nIl nuovo edificio dovrebbe anche risolvere un problema di parcheggio al museo. Kahn era profondamente turbato dall'impatto negativo dell'automobile sulla vita della citt\u00e0; una volta ha parlato di \"la distruzione della citt\u00e0 da parte del automobile.\" Fondamentalmente contrasto con l'idea di orientare gli edifici per l'automobile, Kahn posto il principale parcheggio nel retro dell'edificio, con l'intenzione per i visitatori di camminare intorno all'edificio ed entrano attraverso paesaggi attentamente pianificato. La maggior parte dei visitatori, per\u00f2, sono entrati dalla porta di servizio al piano terra, manca l'esperienza voce che Kahn aveva progettato. Il nuovo edificio sar\u00e0 risolvere il problema con un parcheggio sotterraneo. Dopo i visitatori salgono al livello galleria del nuovo edificio, si pu\u00f2 uscire e attraversare il prato e il cortile per entrare nell'edificio originale come Kahn aveva inteso."}
{"id": "2198337", "revid": "599013", "url": "https://it.wikipedia.org/wiki?curid=2198337", "title": "Cornell Warner", "text": ""}
{"id": "2198338", "revid": "339392", "url": "https://it.wikipedia.org/wiki?curid=2198338", "title": "Vig\u00e9e-Lebrun", "text": ""}
{"id": "2198340", "revid": "106908", "url": "https://it.wikipedia.org/wiki?curid=2198340", "title": "Citt\u00e0 dell'Ohio", "text": "Lista delle citt\u00e0 dell'Ohio, Stati Uniti d'America, comprendente tutti i comuni (\"city\", \"town\" e \"village\") e i census-designated place (CDP) dello Stato.\nI dati sono dell'USCB riferiti al censimento del 2000 e ad una stima del 01-07-2007 (tranne che per i CDP)."}
{"id": "2198342", "revid": "300067", "url": "https://it.wikipedia.org/wiki?curid=2198342", "title": "Walt Gilmore", "text": ""}
{"id": "2198349", "revid": "767487", "url": "https://it.wikipedia.org/wiki?curid=2198349", "title": "Bianchi cavalli d'agosto", "text": "Bianchi cavalli d'agosto \u00e8 un film italiano del 1975, diretto da Raimondo Del Balzo.\nTrama.\nIl piccolo Barney e il suo cane Clipper vanno con la famiglia a Pugnochiuso, sul promontorio del Gargano, per trascorrere le vacanze. Barney stringe amicizia con Pasqualino, un ragazzino che lavora come inserviente dell'albergo. Il bambino deve sopportare la separazione dei genitori, ma un grave incidente in cui rester\u00e0 coinvolto far\u00e0 in modo che i genitori decidano di riappacificarsi. Il piccolo sopravvive a una delicata operazione; dopo avere accarezzato il suo Border collie, vede per l'ultima volta un cavaliere simile a un Tuareg galoppare in riva al mare.\nProduzione.\nIl film \u00e8 stato ambientato sul Gargano, e girato in particolare a Pugnochiuso, frazione marina di Vieste."}
{"id": "2198350", "revid": "599013", "url": "https://it.wikipedia.org/wiki?curid=2198350", "title": "Dave Sorenson", "text": "Carriera.\n\u00c8 stato professionista nella NBA e in Italia.\nIn Serie A, ha segnato un totale di 3.949 punti."}
{"id": "2198353", "revid": "158913", "url": "https://it.wikipedia.org/wiki?curid=2198353", "title": "Jan Neruda", "text": "Biografia.\nJan Neruda nacque nella caserma di Oujezd (l'attuale \u00dajezd), nel quartiere Mal\u00e1 Strana a Praga. Il padre, dopo essersi congedato dall'esercito, inizi\u00f2 a lavorare come cameriere e poi droghiere. La madre, oltre a lavorare nella bottega, arrotondava le entrate lavorando come donna di servizio. Nonostante la povert\u00e0, i due genitori di Neruda si impegnarono molto per permettere al figlio di completare gli studi: egli riusc\u00ec infatti a studiare al ginnasio e poi all'universit\u00e0 (prima in Legge, poi abbandonata per studiare Filosofia).\nLa povert\u00e0 costrinse Neruda a rimanere a vivere con la madre in un modesto appartamento di \"Mal\u00e1 Strana\" fino all'et\u00e0 di trentacinque anni. Cominci\u00f2 a guadagnarsi da vivere lavorando per alcuni giornali, scrivendo \"feuilletons\" ed anche resoconti di viaggio.All'et\u00e0 di vent'anni conobbe e si fidanz\u00f2 con Anna Holinov\u00e1 e rimase insieme a lei per circa dieci anni.\nNel 1857 pubblic\u00f2 la sua prima raccolta di poesie, \"H\u0159bitov\u00ed kv\u00edt\u00ed\" (\"I fiori dei cimiteri\"), poco apprezzata per\u00f2 dalla critica del tempo. Continu\u00f2 comunque a scrivere i suoi \"feuilletons\" (raccolti successivamente in volumi che riscossero un notevole successo) e nel 1864 pubblic\u00f2 la sua prima raccolta di racconti, \"Arabesky\" (\"Arabeschi\"). Nel 1878 scrisse invece la sua opera pi\u00f9 conosciuta, \"Pov\u00eddky malostransk\u00e9\" (\"I racconti di Mala Strana\").\nSenza trascurare l'attivit\u00e0 di scrittore di narrativa e di giornalista, Neruda continu\u00f2 anche l'attivit\u00e0 di poeta. Dopo l'iniziale delusione di \"H\u0159bitov\u00ed kv\u00edt\u00ed\", pubblic\u00f2 altre raccolte di poesie, tra le quali \"Knihy ve\u0159s\u016f\" (\"Libri di versi\", 1876) e \"Balady a romance\" (\"Ballate e romanze\", 1883).\nDopo aver troncato la relazione con Anna Holinov\u00e1, Neruda si innamor\u00f2 di Karol\u00edna Sv\u011btl\u00e1, una donna sposata e nata in un ambiente raffinato, esattamente opposto a quello di Neruda. La Sv\u011btl\u00e1 ricambi\u00f2 l'amore, aiutandolo persino a saldare i debiti contratti nel corso degli anni. Dopo la storia con la Sv\u011btl\u00e1, Neruda conobbe Tereza Mach\u00e1\u010dkov\u00e1, figlia di un ricco imprenditore, la quale per\u00f2 mor\u00ec di tubercolosi dopo poco tempo.\nNel corso degli anni Neruda viaggi\u00f2 spesso, in particolare in Europa (fu pi\u00f9 volte in Italia) ed in Medio Oriente: da questi viaggi traeva resoconti giornalistici e racconti di viaggio.\nIntorno al 1880 contrasse una grave malattia, che debilit\u00f2 il suo fisico ed il suo spirito. Conobbe per\u00f2 un'altra donna, della quale si innamor\u00f2: Bo\u017eena Vlachov\u00e1. Terrorizzato per\u00f2 dall'incombere di possibili altre malattie, prefer\u00ec troncare la storia con lei e vivere in solitudine.\nNeruda mor\u00ec nel 1891, in solitudine, con al suo fianco soltanto la donna di servizio. Al suo funerale partecip\u00f2 per\u00f2 una grande folla di suoi lettori ed ammiratori. Come da sua volont\u00e0, fu sepolto presso il \"Vy\u0161ehradsk\u00fd h\u0159bitov\", il cimitero dei grandi boemi.Dopo la sua morte, gli \u00e8 stata intitolata una delle vie del quartiere di \"Mal\u00e1 Strana\": \"Ostruhov\u00e1 ulice\", la via che porta al Castello di Praga, ha cambiato nome in \"Nerudova ulice\".\nLo scrittore Pablo Neruda, all'anagrafe Ricardo Eli\u00e9cer Neftal\u00ed Reyes Basoalto, scelse il suo appellativo d'arte proprio in omaggio a Jan Neruda.\nL'opera.\nNeruda crebbe in una Praga fortemente influenzata dalle rivoluzioni che attraversarono tutta l'Europa intorno al 1848. I primi moti anti asburgici vennero repressi per\u00f2 con la forza. Fu solamente negli anni successivi che il movimento nazionalista ceco (opposto ad un altro partito nazionalista, quello tedesco) cominci\u00f2 la sua ascesa, finch\u00e9 non guadagn\u00f2 la maggioranza nel Consiglio Cittadino del 1861.\nNeruda, prima di affermarsi nel novero degli scrittori cechi pi\u00f9 innovatori, dovette superare diversi ostacoli. Primo fra tutti l'estrema povert\u00e0, sebbene il contatto diretto con la miseria lo rese pi\u00f9 sensibile ai problemi pi\u00f9 strettamente legati al \"sociale\" ed al mondo dei pi\u00f9 umili. Anche quando divenne un affermato giornalista, Neruda mantenne sempre forte il legame con le sue origini, in particolar modo con il quartiere in cui nacque: \"Mal\u00e1 Strana\"; legame che celebr\u00f2 nella sua opera pi\u00f9 nota: \"Pov\u00eddky malostransk\u00e9\" (\"I racconti di Mal\u00e1 Strana\").\nL'attivit\u00e0 di poeta, subito stroncata dalla critica, prosegu\u00ec con maggior successo grazie alla sua partecipazione alla stesura dell'almanacco \"Maj\" (\"Maggio\"). Ispirandosi all'opera di Karel Hynek M\u00e1cha pubblic\u00f2 altre raccolte di versi: \"Knihy ve\u0159s\u016f\" (\"Libri di versi\", 1876), \"P\u00edsn\u011b kosmik\u00e9\" (\"Canti cosmici\", 1878), \"Prost\u00e9 motivy\" (\"Semplici motivi\", 1883) \"Balady a romance\" (\"Ballate e romanze\", 1883).\nNonostante il successo e la fama come giornalista, l'attivit\u00e0 di poeta venne spesso osteggiata dalla critica. Il suo sguardo era sempre rivolto alle realt\u00e0 pi\u00f9 umili e miserabili, e per queste ragioni gli editori ed i critici del tempo lo hanno costantemente snobbato, definendo i suoi temi come rozzi ed immorali."}
{"id": "2198354", "revid": "599013", "url": "https://it.wikipedia.org/wiki?curid=2198354", "title": "John Vallely", "text": ""}
{"id": "2198355", "revid": "599013", "url": "https://it.wikipedia.org/wiki?curid=2198355", "title": "Registro parrocchiale", "text": "Il registro parrocchiale (anche \"libro parrocchiale\") indica un registro, di norma custodito nella chiesa parrocchiale, in cui sono annotati, a cura del parroco, gli avvenimenti correlati alla vita religiosa della parrocchia: battesimi, cresime, matrimoni e funerali.\nA questi quattro libri se ne aggiunge un quinto, lo \"Status Animarum\", in cui, in particolari occasioni (in genere durante le benedizioni pasquali), viene annotato un censimento o una descrizione generale dello \"stato delle anime\" della parrocchia.\nI registri parrocchiali vanno dunque a costituire un patrimonio storico e sociologico ineguagliabile, punto di riferimento di una completa ed accurata ricerca genealogica.\nStoria.\nAlcuni registri parrocchiali risalgono a prima del Concilio di Trento. Si ha notizia, infatti, di alcune fonti riguardanti le trascrizioni dei battesimi che risalgono al 1379 a Gemona, al 1381 a Siena, al 1428 a Firenze e al 1459 a Bologna. I registri parrocchiali divennero obbligatori nel 1563, per quanto riguarda battesimi e nozze, e nel 1614 per i decessi. \u00c8 solo infatti nel 1614 che la Santa Sede regolament\u00f2 le norme per la compilazione di detti registri.\nCaratteristiche.\nFormalit\u00e0.\nLe annotazioni sui registri devono obbedire alle precise formalit\u00e0 definite dal rito romano: ogni documento pubblico deve riportare il luogo, la data e la natura dell'atto iscritto, il nome dell'officiante, il nome della parti interessate, quello dei testimoni presenzianti e deve essere sottoscritto dall'ufficiale.\nLa Chiesa cattolica prescrive che nei suoi registri le persone vengano designate non con il solo nome ma anche con l'indicazione della parentela e della parrocchia di appartenenza. Queste informazioni ne accrescono l'utilit\u00e0 nelle ricerche documentarie (si veda la sezione Valore documentario e storico).\nLingua.\nLa stesura degli atti, in particolare nei primi secoli dopo l'introduzione dei libri, ma in alcune diocesi fino al XX secolo, avveniva in latino, secondo formule costanti a seconda dei diversi tipi di registrazione (battesimo, matrimonio, morte). Nei casi di parroci di campagna, di scarsa istruzione, pu\u00f2 capitare a volte che la stessa lingua latina usata sia imprecisa, in particolare quando ci si allontana dalle formule di rito. Ci\u00f2 poteva accadere quando a margine, o tra le registrazioni cronologiche, venivano annotate, come a volte capitava, notizie particolari o degne di nota: una carestia, una nevicata particolarmente intensa, un terremoto, una disgrazia, una battaglia o un fatto notevole accaduto alla persona di cui, all'epoca, si era registrato il battesimo. Anche tali notizie si rivelano di notevole importanza storico-documentaria. Dal 22 giugno 1837 i registri cominciarono ad essere stampati in forma di libri annuali, scritti in italiano e compilabili mediante l'inserimento dei vari dati. Nel 1857 la forma dei registri cambi\u00f3 ancora: da annuali divennero pluri decennali. \nIl valore documentario e storico.\nI registri parrocchiali rappresentano un'importantissima fonte di informazioni, soprattutto per la demografia e per ricerca genealogica, ossia per la ricostruzione delle origini di una persona o di una famiglia. Infatti, di regola, ogni annotazione di battesimo riporta i nomi dei genitori (a volte tuttavia con il cognome del solo padre) e in tal modo \u00e8 possibile, da una parte, identificare univocamente la linea genealogica, dall'altra, risalire indietro negli anni ricercando, a propria volta, gli atti relativi a tali genitori. L'informazione aggiuntiva della parrocchia di provenienza, inoltre, permette di continuare la ricerca a ritroso sui registri di quest'ultima parrocchia.\nLe annotazioni riportano anche nomi di testimoni o di madrine e padrini, che possono essere utili per identificare meglio i personaggi ricercati. Nella ricerca genealogica, infatti, \u00e8 forte il rischio di omonimie in quanto, sull'onda della Controriforma, andarono gradualmente scomparendo molti nomi \"particolari\" (per esempio benauguranti) a favore dei nomi di santi riconosciuti. Si ebbe, in sostanza, una rarefazione dei nomi usati e quindi pi\u00f9 frequenti omonimie, fonte di maggior rischio di confusione per il ricercatore. Un aiuto - o da altro punto di vista - un ulteriore elemento di incertezza \u00e8 dato dalla diffusione dell'uso di dare ai nipoti, non solo primogeniti, il nome dei nonni. In famiglie numerose, come avveniva di regola in passato, questo porta a difficolt\u00e0 crescenti per la ricerca.\nUtilissime per la ricerca sono anche le annotazioni a margine effettuate dal parroco, che si rivelano preziose fonti di informazione per la conoscenza di fatti accaduti alla comunit\u00e0, come eventi sismici e meteorologici, o per l'individuazione di registrazioni e notizie (battesimo, matrimonio, parentele, ecc.) riferibili a un soggetto gi\u00e0 noto per altre vie.\nAnche lo Stato delle anime fornisce importanti informazioni sulle visite pastorali del vescovo nella sua diocesi e sulle situazioni soggettive (economiche e lavorative) delle persone e delle loro famiglie (si veda alla voce Status Animarum: valore storico e documentario).\nIl valore storico di questa documentazione si riduce, ovviamente, man mano che si esce dalla ricerca individuale delle origini di famiglia e ci si addentra nelle vicende generali di un territorio o di una popolazione: se ne potranno trarre comunque elementi demografici, onomastici, toponomastici e perfino - specialmente nel caso di note in italiano - lessicali o linguistici."}
{"id": "2198358", "revid": "104458", "url": "https://it.wikipedia.org/wiki?curid=2198358", "title": "Caio Ponzio Telesino", "text": ""}
{"id": "2198360", "revid": "104458", "url": "https://it.wikipedia.org/wiki?curid=2198360", "title": "Gaio Erennio", "text": ""}
{"id": "2198362", "revid": "486946", "url": "https://it.wikipedia.org/wiki?curid=2198362", "title": "Registro amministrativo parrocchiale", "text": ""}
{"id": "2198364", "revid": "486946", "url": "https://it.wikipedia.org/wiki?curid=2198364", "title": "Registri dell'archivio parrocchiale", "text": ""}
{"id": "2198365", "revid": "599013", "url": "https://it.wikipedia.org/wiki?curid=2198365", "title": "Jim McMillian", "text": ""}
{"id": "2198367", "revid": "228587", "url": "https://it.wikipedia.org/wiki?curid=2198367", "title": "Priorato (disambigua)", "text": ""}
{"id": "2198370", "revid": "599013", "url": "https://it.wikipedia.org/wiki?curid=2198370", "title": "Al Henry", "text": ""}
{"id": "2198371", "revid": "729019", "url": "https://it.wikipedia.org/wiki?curid=2198371", "title": "Necrosi tubulare acuta", "text": "La necrosi tubulare acuta \u00e8 la condizione patologica pi\u00f9 comunemente responsabile di insufficienza renale acuta. Essa \u00e8 caratterizzata da una rapida soppressione della funzione renale associata a distruzione delle cellule tubulari renali.\nEziologia.\nLa necrosi tubulare acuta (NTA) \u00e8 una lesione reversibile dei tubuli che riconosce diverse possibili cause.\nAspetti clinici.\nIl decorso della necrosi tubulare acuta, nei casi favorevoli, pu\u00f2 essere schematicamente suddiviso in tre fasi:\nPrognosi.\nNella maggior parte dei casi la prognosi \u00e8 buona, con normalizzazione della funzione renale entro poche settimane; in particolare, nelle forme a genesi tossica la guarigione completa \u00e8 molto frequente (95% dei casi). Fanno eccezione le forme di NTA conseguenti a sepsi o ustioni estese, che sono caratterizzate da elevata mortalit\u00e0 (circa 50%).\nTerapia.\nLa terapia della NTA si identifica sostanzialmente con la terapia dell'insufficienza renale acuta. Pertanto, in base alla gravit\u00e0 del quadro clinico, pu\u00f2 essere necessaria:\nLa terapia sostitutiva deve essere proseguita fino ad ottenere una riduzione stabile della creatinina, indice affidabile di ripresa della funzione renale."}
{"id": "2198374", "revid": "228587", "url": "https://it.wikipedia.org/wiki?curid=2198374", "title": "Lorighittas", "text": "Le lorighittas sono una pasta tipica della cucina sarda ed originaria di Morgongiori, centro abitato ai piedi del monte Arci, in Sardegna.\nSi condiscono tipicamente con sugo di pollo ruspante e pomodori o con semplice sugo di pomodoro. \nPreparazione.\nSi preparano a mano attorcigliando tra le dita un doppio filo di pasta fino a creare una treccina chiusa a formare un anello (\"loriga\", in sardo).\nSi preparavano tradizionalmente per la festa di ognissanti con farina di semola e acqua.\nPer fare un chilo di pasta una persona da sola pu\u00f2 metterci 3/4 ore.\nPromozione.\nNegli ultimi anni, le varie amministrazioni comunali che si son susseguite hanno adottato una politica atta a promuovere le \"lorighittas\". Sono state presentate a varie mostre e fiere importanti tra le quali il Salone internazionale del gusto e al salone delle vacanze a Lugano. Inoltre da pi\u00f9 di un decennio l'amministrazione comunale organizza la sagra delle \"lorighittas\" nella prima settimana di agosto, con la degustazione gratuita della rinomata pasta. Questa manifestazione riscuote sempre grande successo con migliaia di persone che popolano il piccolo paese ai piedi del monte Arci. "}
{"id": "2198375", "revid": "150156", "url": "https://it.wikipedia.org/wiki?curid=2198375", "title": "Lorighittasa", "text": ""}
{"id": "2198376", "revid": "682976", "url": "https://it.wikipedia.org/wiki?curid=2198376", "title": "Tordella", "text": ""}
{"id": "2198379", "revid": "486946", "url": "https://it.wikipedia.org/wiki?curid=2198379", "title": "Registro della parrocchia", "text": ""}
{"id": "2198380", "revid": "767487", "url": "https://it.wikipedia.org/wiki?curid=2198380", "title": "Jimmy Collins (cestista)", "text": ""}
{"id": "2198382", "revid": "3831", "url": "https://it.wikipedia.org/wiki?curid=2198382", "title": "Museo del Giocattolo Tradizionale della Sardegna", "text": ""}
{"id": "2198385", "revid": "599013", "url": "https://it.wikipedia.org/wiki?curid=2198385", "title": "Greg Howard", "text": ""}
{"id": "2198387", "revid": "599013", "url": "https://it.wikipedia.org/wiki?curid=2198387", "title": "Collis Jones", "text": ""}
{"id": "2198392", "revid": "52076", "url": "https://it.wikipedia.org/wiki?curid=2198392", "title": "Archeologia preistorica", "text": ""}
{"id": "2198394", "revid": "486946", "url": "https://it.wikipedia.org/wiki?curid=2198394", "title": "Liber mortuorum", "text": ""}
{"id": "2198404", "revid": "300067", "url": "https://it.wikipedia.org/wiki?curid=2198404", "title": "Dean Meminger", "text": ""}
{"id": "2198408", "revid": "599013", "url": "https://it.wikipedia.org/wiki?curid=2198408", "title": "Kenny McIntosh", "text": ""}
{"id": "2198409", "revid": "300067", "url": "https://it.wikipedia.org/wiki?curid=2198409", "title": "Stan Love", "text": "\u00c8 fratello di Mike Love, membro fondatore dei Beach Boys."}
{"id": "2198413", "revid": "161374", "url": "https://it.wikipedia.org/wiki?curid=2198413", "title": "Riconciliazione", "text": ""}
{"id": "2198414", "revid": "21651863", "url": "https://it.wikipedia.org/wiki?curid=2198414", "title": "Primo annuncio", "text": ""}
{"id": "2198415", "revid": "21651865", "url": "https://it.wikipedia.org/wiki?curid=2198415", "title": "Vescovo diocesano", "text": ""}
{"id": "2198416", "revid": "599013", "url": "https://it.wikipedia.org/wiki?curid=2198416", "title": "Darnell Hillman", "text": ""}
{"id": "2198417", "revid": "88740", "url": "https://it.wikipedia.org/wiki?curid=2198417", "title": "Youngstown", "text": ""}
{"id": "2198419", "revid": "110157", "url": "https://it.wikipedia.org/wiki?curid=2198419", "title": "Boardman (Ohio)", "text": "Boardman \u00e8 un census-designated place degli Stati Uniti d'America, nella Contea di Mahoning nello Stato dell'Ohio.\nSi trova immediatamente a sud di Youngstown, con la quale forma un unico agglomerato urbano.\nStoria.\nBoardman \u00e8 stata fondata da Elia Boardman nel 1780. Anche se il census-designated place di Boardman \u00e8 costituito da un'espansione suburbana da Youngstown, in passato, Boardman era tradizionalmente una comunit\u00e0 agricola con coltivazioni di grano e frutteti di mele.\nA causa della sua natura agricola, Boardman inizio il suo sviluppo soltanto a partire dal 1950.\nSport.\nA Boardman \u00e8 cresciuto Bernie Kosar, il primo quarterback dei Cleveland Browns. Kosar ha giocato otto anni con i Browns ed \u00e8 stato uno dei calciatori pi\u00f9 famosi nella storia dell'Ohio."}
{"id": "2198423", "revid": "110157", "url": "https://it.wikipedia.org/wiki?curid=2198423", "title": "Cody (Wyoming)", "text": "Cody \u00e8 una citt\u00e0 degli Stati Uniti d'America, capoluogo della Contea di Park nello Stato del Wyoming. Nel censimento del 2000 la sua popolazione era di 8.835 abitanti. La citt\u00e0 \u00e8 nota per la sua vicinanza al Parco nazionale di Yellowstone, e deve il suo nome a Buffalo Bill, il cui vero nome era William Frederick Cody.\nGeografia fisica.\nSecondo i rilevamenti dello United States Census Bureau, la citt\u00e0 di Cody si estende su una superficie di 24,7\u00a0km\u00b2, dei quali 24,0\u00a0km\u00b2 sono occupati da terre, mentre 0,7\u00a0km\u00b2 sono occupati da acque.\nPopolazione.\nSecondo il censimento del 2000, a Cody vivevano 8.835 persone, ed erano presenti 2.403 gruppi familiari. La densit\u00e0 di popolazione era di 367,7 ab./km\u00b2. Nel territorio comunale si trovavano 4.113 unit\u00e0 edificate. Per quanto riguarda la composizione etnica degli abitanti, il 96,90% era bianco, lo 0,10% era afroamericano, lo 0,42% era nativo, lo 0,58% proveniva dall'Asia e lo 0,05% proveniva dall'Oceano Pacifico. Lo 0,85% della popolazione apparteneva ad altre razze e l'1,11% a due o pi\u00f9. La popolazione di ogni razza ispanica corrispondeva al 2,22% degli abitanti.\nPer quanto riguarda la suddivisione della popolazione in fasce d'et\u00e0, il 24,8% era al di sotto dei 18, il 7,2% fra i 18 e i 24, il 26,4% fra i 25 e i 44, il 24,9% fra i 45 e i 64, mentre infine il 16,6% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 90,9 uomini.\nAl 2020 la popolazione aveva raggiunto 9860 abitanti.\nInfrastrutture e trasporti.\nCody \u00e8 collegata via aerea grazie alla presenza dell'aeroporto regionale di Yellowstone, collocato ai margini sudorientali dell'abitato."}
{"id": "2198424", "revid": "599013", "url": "https://it.wikipedia.org/wiki?curid=2198424", "title": "Cliff Meely", "text": ""}
{"id": "2198429", "revid": "599013", "url": "https://it.wikipedia.org/wiki?curid=2198429", "title": "Ken Durrett", "text": ""}
