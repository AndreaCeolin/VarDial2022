{"id": "2345612", "revid": "599013", "url": "https://it.wikipedia.org/wiki?curid=2345612", "title": "Fabio Sciacca", "text": "Caratteristiche tecniche.\nCentrocampista duttile, forte fisicamente e dotato di una buona tecnica. Abile nel recuperare palloni, nel dare profondit\u00e0 alla squadra e negli inserimenti. Sa giocare con entrambi i piedi.\nCarriera.\nClub.\nMuove i suoi primi passi nel settore giovanile del Catania Nuova, per poi trasferirsi al . In seguito al fallimento della societ\u00e0 viene tesserato dagli allievi del Catania, arrivando fino alla formazione primavera, della quale diventa anche capitano.\nNel 2009 viene aggregato alla prima squadra, sotto la guida di Walter Zenga. Esordisce in Serie A il 15 marzo 2009 subentrando nei minuti finali a Mascara nel corso della sfida disputata tra Udinese e Catania (1-1 il risultato finale). Conclude l'annata con altre 5 presenze.\nNelle stagioni successive viene ripetutamente bloccato da continui infortuni muscolari.\nIl 7 gennaio 2012 viene ceduto insieme al compagno di squadra Keko in prestito al . Mette a segno la sua prima rete tra i professionisti il 23 aprile contro il . Terminato il prestito rientra a Catania.\nIl 9 ottobre - in seguito ad un trauma distorsivo subito in allenamento - viene operato per la ricostruzione del legamento crociato del ginocchio destro.\nIl 24 luglio 2013 passa in prestito con diritto di riscatto della met\u00e0 del cartellino - e controriscatto a favore della societ\u00e0 etnea - alla . Il 4 settembre viene operato a Villa Stuart per la revisione del legamento crociato del ginocchio destro, lo stesso operato un anno prima.\nIl 1\u00ba settembre 2014 rescinde il contratto che lo legava agli etnei. Il giorno successivo sottoscrive un contratto di un anno con il Vicenza. Il 23 aprile 2015 viene operato per la risoluzione di un problema allo scafoide del piede sinistro, terminando in anticipo la stagione.\nDopo quasi due anni di inattivit\u00e0, il 17 marzo 2017 trova un accordo con il Castrovillari, club militante in Serie D.\nIl 13 ottobre viene tesserato dalla Sancataldese.\nNella stagione 2018-2019 viene acquistato dal Palazzolo formazione aretusea militante nel campionato di Eccellenza.\nNazionale.\nIl 12 maggio 2009 viene convocato dal tecnico Francesco Rocca per disputare il Torneo Quattro Nazioni con la Nazionale Under-20. In seguito partecipa - sempre con l'Under-20 - ai Giochi del Mediterraneo, dove gli azzurri vengono eliminati in finale dalla Spagna.\nL'11 settembre 2009 viene convocato dall'allenatore Rocca per il Mondiale Under-20. Esordisce nella competizione da titolare il 25 settembre contro il Paraguay (0-0 il finale). Termina la manifestazione con 4 presenze.\nStatistiche.\nPresenze e reti nei club.\n\"Statistiche aggiornate al 29 marzo 2018\"."}
{"id": "2345623", "revid": "648716", "url": "https://it.wikipedia.org/wiki?curid=2345623", "title": "Gastroenterostomia", "text": " \nLa gastroenterostomia \u00e8 un intervento chirurgico con cui si crea un'anastomosi (abboccamento) fra stomaco e intestino tenue.\nIndicazioni.\nLa gastroenterostomia \u00e8 indicata per:\nPre-intervento.\nDopo esami radiografici viene inserito un sondino nasogastrico.\nIntervento.\nUtilizzato anche in combinazione con la gastrectomia l'operazione viene esaguita sotto anestesia totale, grazie alla nuova apertura il cibo passa dallo stomaco al digiuno."}
{"id": "2345631", "revid": "767487", "url": "https://it.wikipedia.org/wiki?curid=2345631", "title": "Publio Elio Peto (console 201 a.C.)", "text": "Biografia.\nFiglio del pontefice massimo Quinto Elio Peto, divenne edile nel 204 a.C. e pretore nel 203 a.C. Indisse cinque giorni di celebrazioni per la partenza di Annibale dall'Italia.\nNel 202 a.C. fu \"magister equitum\" e nel 201 a.C. fu eletto console con Gneo Cornelio Lentulo. Ottenne come provincia l'Italia settentrionale e riusc\u00ec a trattare con i Liguri Ingauni e fu nominato decemviro per la distribuzione di terre tra i veterani di Scipione Africano nel Sannio ed in Apulia.\nNel 199 a.C. fu censore proprio con Scipione Africano. Mor\u00ec nel 174 a.C., mentre era augure, durante una epidemia di peste."}
{"id": "2345634", "revid": "15756", "url": "https://it.wikipedia.org/wiki?curid=2345634", "title": "Stereogramma", "text": "Lo stereogramma, immagine stereoscopica o fotografia stereoscopica, \u00e8 un'immagine piana bidimensionale fatta per fornire un'illusione di profondit\u00e0. In origine il termine definiva un'immagine stereoscopica parallela che poteva essere vista attraverso uno stereoscopio o la libera visione stereoscopica. Con il tempo il termine \u00e8 andato a includere altri tipi di stereogramma quali ad esempio gli anaglifi o gli autostereogrammi.\nPrincipio di funzionamento.\nL'angolo di convergenza dello sguardo non \u00e8 fisso, bens\u00ec varia in modo inversamente proporzionale alla distanza dell'osservatore dalla porzione di spazio contenente l'oggetto osservato: tutto ci\u00f2 che si trova a distanze differenti da quella su cui lo sguardo converge viene elaborato dal cervello come due immagini distinte, percepite rispettivamente dall'occhio destro e dal sinistro. La circostanza di avere due occhi e poter vedere sempre due immagini complementari degli oggetti reali ci rende possibile percepirne la distanza ed il carattere di tridimensionalit\u00e0. Infatti l'occhio destro ci permette di vedere l'immagine davanti a noi ed un poco del lato destro di essa, mentre l'occhio sinistro, oltre ovviamente all'immagine frontale, percepisce un poco del lato sinistro di essa. Tali minime differenze vengono elaborate dai centri cerebrali preposti alla visione per trarre informazioni sulla profondit\u00e0 e sulla posizione spaziale dell'entit\u00e0 osservata (stereopsi). Questo tipo di percezione \u00e8 denominata visione stereoscopica, o anche visione binoculare ed \u00e8 tipica solo degli animali aventi gli occhi sullo stesso lato. Le informazioni visive relative alla profondit\u00e0 si perdono nelle riproduzioni fotografiche, video e cinematografiche tradizionali a due dimensioni.\nLe tecniche adoperate per creare gli stereogrammi mirano ad includere in una sola immagine le due parti complementari dell'immagine-risultato (oppure direttamente a riprodurle in due distinte immagini, destinate separatamente a ciascun occhio), richiedendo per la visione (mediante l'ausilio di strumenti o tecniche ad occhio nudo) di riseparare le due parti in modo che possano essere percepite dal cervello come le due immagini complementari dello stesso oggetto che normalmente gli giungerebbero tramite i due occhi. Cos\u00ec ingannato, il cervello restituir\u00e0 la percezione di un'unica immagine risultante (un oggetto reale o una sagoma) associata a una (pi\u00f9 o meno realistica) sensazione di profondit\u00e0.\nStoria.\nLo stereogramma fu scoperto da sir Charles Wheatstone nel 1838. Comprendendo il funzionamento della visione binoculare giunse a costruire uno stereoscopio che combinava un sistema di prismi e specchi in modo da permettere la visione di un'immagine tridimensionale da un'immagine bidimensionale.\nSuccessivamente sir David Brewster perfeziona lo stereoscopio di Wheatstone rendendolo pi\u00f9 piccolo e compatto, creando cos\u00ec il tipico visore stereoscopico a forma di binocolo. Il visore sar\u00e0 presentato nel 1851 alla Esposizione Universale di Londra.\nNel 1861 Oliver Wendell Holmes realizza una pi\u00f9 leggera ed economica versione dello stereoscopio di Brewster per il mercato americano.\nDurante l'Ottocento e i primi decenni del Novecento lo stereogramma \u00e8 rappresentato da una doppia immagine (quasi sempre costituita da una fotografia) su cartoncino: la stampa fotografica tradizionale, che riproduce un'immagine stereoscopica ripresa attraverso la fotocamera stereoscopica.\nQuesta immagine viene visualizzata attraverso lo stereoscopio di Brewster, illuminato per riflessione. L'effetto tridimensionale cos\u00ec ottenuto \u00e8 per\u00f2 di scarso effetto e ben presto si scoprir\u00e0 che un migliore effetto si pu\u00f2 ottenere con una illuminazione per trasparenza: dapprima le stampe vengono effettuate su una carta sottile, trasparente, per passare poi a una stampa su vetro, realizzando quelle che possono essere considerate le antenate delle diapositive.\nNel XX secolo, si cominciano a elaborare sistemi di visione stereoscopica senza l'ausilio di alcun dispositivo supplementare, quali la barriera di parallasse, ideata indipendentemente da Jacobson e da Berthier attorno al 1896, e registrata nel 1903 da Frederic Eugene Ives che ne inventa il nome e che lo sfrutta per la realizzazione di fotografie stereoscopiche. Nel 1908 Gabriel Lippmann, gi\u00e0 noto per aver inventato la fotografia a colori nel 1886, suggerisce di utilizzare un sistema autostereoscopico a rete lenticolare, che chiama \"fotografia integrale\".\nNei decenni successivi per la produzione di stereogrammi da visionare attraverso lo stereoscopio, si inizia ad utilizzare la pellicola fotografica diapositiva 35mm: tale supporto \u00e8 ampiamente sfruttato dal sistema Tru-Vue, che utilizza una pellicola 35\u00a0mm in bianco e nero per commercializzare delle immagini per il visore prodotto per questo sistema. Poco dopo tale sistema viene superato dal View-Master: un sistema che sfrutta diapositive a colori da 8\u00a0mm, montate su dischetti di cartone. Il successo del View-Master \u00e8 tale che in pochi decenni assorbir\u00e0 la stessa Tru-Vue e produrr\u00e0 una serie di cloni e imitazioni. L'apparecchio, divenuto ormai un giocattolo, \u00e8 tuttora in produzione per la Mattel Fisher-Price.\nTra la fine del XIX secolo e l'inizio del XX si ha parallelamente lo sviluppo della tecnologia dell'anaglifo, che trover\u00e0 applicazione sia nel cinema che nella carta stampata, in particolar modo nel fumetto. Il fumetto 3-D, infatti, ha un momento di boom durante gli anni cinquanta dello scorso secolo.\nNegli ultimi decenni gli stereogrammi sono riemersi alla popolarit\u00e0 grazie alla creazione degli autostereogrammi attraverso il computer, dove un'immagine tridimensionale \u00e8 nascosta in una singola immagine bidimensionale, finch\u00e9 l'osservatore non mette a fuoco correttamente. La serie \"Magic Eye\" \u00e8 un esempio della popolarit\u00e0 di questo tipo di immagini. I libri della serie \"Magic Eyes\" fanno riferimento agli autostereogrammi come \"stereogrammi\", portando a credere la maggior parte delle persone che la parola \"stereogramma\" sia un sinonimo di \"autostereogramma\".\nTipologie di stereogramma.\nImmagine stereoscopica parallela.\nL'immagine stereoscopica parallela \u00e8 la pi\u00f9 antica forma di stereogramma creato dall'uomo. sir Charles Whatstone fu il primo a creare dei disegni stereoscopici destinati ad essere fruiti attraverso il suo stereoscopio a specchi.\nCon l'avvento della fotografia, vennero impiegati inizialmente dagherrotipi, per passare poi al formato maggiormente diffuso durante tutto l'Ottocento, ovvero la stampa fotografica positiva da negativo illuminata per luce riflessa. Negli ultimi anni di popolarit\u00e0 di questo formato vennero introdotte stampe su carta sottile, cos\u00ec da essere illuminata in trasparenza, e infine stampe su vetro, precursori della diapositiva vera e propria.\nNei primi decenni del XX secolo si diffuse ampiamente l'utilizzo di diapositive in bianco e nero e successivamente a colori, utilizzate singolarmente, come strisce di pellicola, o montate in vari formati su supporti di cartoncino, plastica e altri materiali.\nL'immagine stereoscopica parallela viene creata utilizzando una doppia esposizione, attraverso fotocamera stereoscopica, fotocamere accoppiate o utilizzando una singola fotocamera che viene slittata lateralmente per eseguire due successive esposizioni (la tecnica \u00e8 tuttavia inadatta a riprendere soggetti in movimento).\nLe due immagini stampate, vengono affiancate parallelamente cos\u00ec che l'immagine destra sia destinata all'occhio destro e, viceversa, la sinistra all'occhio sinistro.\nL'immagine stereoscopica destinata alla visione con stereoscopio, pu\u00f2 essere tuttavia osservata anche ad occhio nudo attraverso la libera visione stereoscopica, imponendo agli occhi di convergere in un punto di convergenza posteriore al piano dell'immagine stessa. In questo tipo di immagini stereoscopiche parallele l'immagine destra \u00e8 destinata all'occhio destro, mentre l'immagine sinistra all'occhio sinistro.\nImmagine stereoscopica cross-eyed.\nLe tecniche ad occhio nudo spesso richiedono di incrociare o allontanare gli occhi in modo innaturale per ottenere uno sdoppiamento in modo che le strutture complementari seminascoste nello stereogramma si sovrappongano fondendosi in un'unica immagine. Il cervello crede di vedere due immagini complementari dello stesso oggetto provenienti dai due occhi e le unisce creando una sagoma o un'immagine con un senso di profondit\u00e0. Per lo sdoppiamento vale l'esempio dato sopra del dito ed un oggetto lontano (guardando un oggetto a una certa distanza, ad esempio quadro su un muro e frapponendo un dito tra gli occhi ed il quadro, il dito si sdoppia; viceversa guardando il dito sar\u00e0 il quadro a sdoppiarsi).\nMentre per alcune persone \u00e8 quasi naturale la visione degli stereogrammi (seguendo le istruzioni spesso incluse con essi), per altre \"ingannare\" il proprio cervello richiede un certo sforzo dall'esito incerto. Nel caso in cui non si riescano a vedere, si consiglia di non stancare troppo gli occhi nel tentativo di vederli; per gli stessi motivi, anche chi riesce a vederli non dovrebbe farlo per pi\u00f9 di 20 minuti al giorno.\nAnaglifo.\nL'anaglifo, combina, in un'unica immagine piana composta, le due differenti immagini che compongono uno stereogramma parallelo filtrate attraverso due colori primari complementari: un colore sottrattivo (solitamente ciano) e un colore additivo (solitamente rosso), che, unendosi, danno come risultante una dominante bianca.\nQuesto tipo di immagine deve essere osservata attraverso appositi occhiali per anaglifi, aventi due lenti o gelatine del medesimo colore usato per filtrare le due immagini sovrapposte nel supporto, cos\u00ec da filtrare le due immagini in modo tale che ad ogni occhio arrivi solo l'immagine ad esso destinata e in tal modo creare l'illusione di tridimensionalit\u00e0.\nIntegramma.\nSistema inventato da Gabriel Lippmann che si basa su una rete di lenti grandangolari utilizzata per impressionare la superficie sensibile con parti dell'immagine proveniente da vari punti, e successivamente per leggere l'immagine stessa. In tal modo l'immagine risulta tridimensionale senza l'ausilio di alcun dispositivo, quale pu\u00f2 essere lo stereoscopio, osservandola direttamente.\nStereogramma a punti casuali.\nInventato nel 1959 da Bela Julesz, \u00e8 uno stereogramma parallelo, creato al computer, composto da due immagini contenenti il medesimo pattern di punti casuali, in cui una delle due immagini presenta una zona raffigurante un qualsiasi disegno, dove questo pattern \u00e8 stato leggermente spostato. Visualizzando l'immagine attraverso uno stereoscopio o a occhio nudo con la tecnica detta \"wall-eyed\", il disegno verr\u00e0 visualizzato tridimensionale.\nAutostereogramma.\nSe uno stereogramma \u00e8 visualizzato con il metodo sbagliato, la profondit\u00e0 di informazione viene \"invertita\", cos\u00ec punti destinati ad essere sullo sfondo appaiono invece in primo piano e viceversa.\nCi sono anche autostereogrammi percepibili con entrambe le tecniche di convergenza o divergenza.\nStereogramma SIRDS.\n\"Stereogramma a punti casuali di immagine singola\" (\"Single Image Random Dot Stereogram\") \u00e8 una forma di autostereogramma dove la ripetizione di ogni schema \u00e8 alterata leggermente, creando cos\u00ec un'immagine nascosta che non \u00e8 visibile finch\u00e9 l'appropriata tecnica di visione non viene utilizzata.\n\"Wiggle-gram\".\nIl wiggle-gram (traducibile in qualcosa come \"oscillogramma\") \u00e8 una sequenza di due o pi\u00f9 immagini che vengono animate in loop al fine di trasmettere la sensazione di tridimensionalit\u00e0 senza l'utilizzo di alcuno strumento ottico n\u00e9 della libera visione stereoscopica.\nIl \"wiggle-gram\" \u00e8 ottenuto alternando due (e talvolta anche pi\u00f9) fotogrammi che riprendono lo stesso soggetto da diverse angolazioni.\nApplicazioni.\nGli stereogrammi hanno principalmente uno scopo di intrattenimento, che comprende film 3-D, poster, libri di autostereogrammi e riproduzioni dei primi stereogrammi storici, ma queste tecnologie trovano anche applicazioni pratiche e scientifiche, quali ad esempio la medicina, la didattica e l'esplorazione spaziale.\nArte.\nSalvador Dal\u00ed ha creato alcuni stereogrammi nella sua esplorazione di vari tipi di illusione ottica.\nDidattica.\nNel XIX secolo sono state realizzate immagini stereoscopiche che hanno permesso alle persone di vedere luoghi lontani, sono state prodotte molte serie di questi \"viaggi\" e pubblicati svariati libri, permettendo cos\u00ec alle persone di approfondire rami quali: geografia, scienze, storia e altro. La produzione di questi supporti avviene fino alla met\u00e0 del XX secolo, con la Keystone View Company, che produce cartoline stereoscopiche fino alla met\u00e0 degli anni sessanta.\nEsplorazione spaziale.\nI Mars Exploration Rover, lanciati dalla NASA nel 2003, per esplorare la superficie del pianeta Marte, sono equipaggiati con fotocamere esclusive che permettono ai ricercatori di vedere immagini stereoscopiche della superficie di Marte.\nLe due fotocamere panoramiche montate su ogni rover sono situate a 1.5\u00a0m dal livello della superficie, e sono separate a 30 centimetri l'una dall'altra. Questo consente di utilizzare le coppie di immagini stereoscopi per usi scientifici, immagini che possono essere riprodotte come stereogrammi, anaglifi o essere trasformate da un computer in immagini tridimensionali.\nLa capacit\u00e0 di creare immagini realistiche in 3D da una coppia di telecamere ad altezza di uomo, consente ai ricercatori una maggiore conoscenza circa la natura dei paesaggi marziani. In ambienti senza nubi o alcun riferimento conosciuto, gli esseri umani devono far riferimento alla visione stereoscopica per poter giudicare la distanza. Immagini ottenute da una singola fotocamera sono pi\u00f9 difficili da interpretare. Un equipaggiamento di pi\u00f9 fotocamere stereoscopiche come le Pancam, permette di risolvere il problema di un'esplorazione spaziale priva di equipaggio umano.\nMatematica, scienza e ingegneria.\nCos\u00ec come nell'immagine stereoscopica del Lago Palanskoe nel Nord della Kam\u010datka, coppie di immagini stereoscopiche sono talvolta utilizzate per agevolare la visualizzazione di fotografie aeree. I cartografi possono generare immagini stereoscopiche usando appositi programmi per computer, cos\u00ec da poter visualizzare la topografia del territorio in tre dimensioni.\nIn biologia e chimica, complesse strutture molecolari sono spesso rese attraverso immagini stereoscopiche appaiate. La medesima tecnica pu\u00f2 essere applicata a qualsiasi parametro matematico (o scientifico o ingegneristico), in funzione di due variabili, anche se in questi casi \u00e8 molto pi\u00f9 comune per ottenere un effetto tridimensionale l'utilizzo di una maglia distorta o di un'ombreggiatura (cos\u00ec come di una lontana sorgente di luce).\nMedicina.\nStereogrammi sono usati di frequente dagli oculisti nel trattamento di problemi di convergenza e messa a fuoco"}
{"id": "2345641", "revid": "1456895", "url": "https://it.wikipedia.org/wiki?curid=2345641", "title": "Torneo scacchistico internazionale di Bienne", "text": "Il torneo scacchistico internazionale di Biel-Bienne si svolge annualmente nel mese di luglio dal 1968 nella citt\u00e0 svizzera di Bienne.\nFino al 1976 il torneo era organizzato con la formula \"open\" col sistema svizzero su 11 turni.\nDal 1977 si svolge parallelamente al torneo \"open\" un torneo ad inviti riservato ai Grandi Maestri, organizzato col sistema all'italiana. Il torneo del 1977 aveva 16 partecipanti (15 turni). Nel 1987 si gioc\u00f2 un torneo a doppio girone tra otto partecipanti. L'ultima edizione del 2008 era a doppio girone con sei partecipanti.\nNel 1976, 1985 e 1993 il torneo \u00e8 stato valido come torneo interzonale per la qualificazione al campionato del mondo.\nNel 2016 oltre ai tornei Open e Master si \u00e8 disputato un incontro \"Masters Challenge\" che ha visto confrontarsi Maxime Vachier-Lagrave e P\u00ebtr Svidler in partite sia rapide che classiche, nelle quali il francese ha vinto per 8.5 - 3.5."}
{"id": "2345646", "revid": "83531", "url": "https://it.wikipedia.org/wiki?curid=2345646", "title": "Giro dei Paesi Baschi 2009", "text": "Il Giro dei Paesi Baschi 2009, quarantanovesima edizione della corsa e valevole come sesta prova del calendario mondiale UCI 2009, si svolse in sei tappe dall'6 all'11 aprile 2009, per un percorso totale di 812\u00a0km. Fu vinto dallo spagnolo Alberto Contador, alla seconda vittoria di fila."}
{"id": "2345647", "revid": "400694", "url": "https://it.wikipedia.org/wiki?curid=2345647", "title": "Itzulia Basque Country", "text": ""}
{"id": "2345651", "revid": "203463", "url": "https://it.wikipedia.org/wiki?curid=2345651", "title": "Anthony Miles", "text": ""}
{"id": "2345652", "revid": "8660", "url": "https://it.wikipedia.org/wiki?curid=2345652", "title": "Nazionale di pallavolo femminile delle Tonga", "text": "La nazionale di pallavolo femminile delle Tonga \u00e8 una squadra asiatica ed oceaniana composta dalle migliori giocatrici di pallavolo delle Tonga ed \u00e8 posta sotto l'egida della Federazione pallavolistica delle Tonga.\nRisultati.\nLa nazionale di pallavolo femminile di Tonga non ha mai partecipato ad alcuna competizione."}
{"id": "2345654", "revid": "287204", "url": "https://it.wikipedia.org/wiki?curid=2345654", "title": "Giornata degl'ingannati", "text": "Per giornata degli ingannati (in francese \"journ\u00e9e des dupes\") si intende il breve periodo fra domenica 10 e luned\u00ec 11 novembre del 1630, durante il quale il re di Francia Luigi XIII, contro tutte le attese, riconferm\u00f2 la fiducia al suo ministro cardinale Richelieu, eliminando i suoi avversari politici e costringendo sua madre Maria de' Medici all'esilio.\nContesto.\nDopo aver ridotto l'indipendenza agli ugonotti francesi ed ottenuta la successione ereditaria del ducato di Mantova dal duca di Nevers (1580 \u2013 1637), il cardinale Richelieu si alle\u00f2 ai protestanti tedeschi per lottare contro i cattolici Asburgo. Ci\u00f2 dispiaque al cosiddetto partito dei devoti (\"parti d\u00e9vot\") della corte, guidato dalla regina-madre Maria de' Medici e da Michel de Marillac, guardasigilli (Ministro della Giustizia) di Francia.\nD'altro canto Gastone d'Orl\u00e9ans (1608 \u2013 1660), fratello germano di Luigi XIII, volle approfittare della situazione per avanzare la sua candidatura al trono in nome della difesa dei privilegi dei grandi nobili del regno.\nSviluppi.\nAmmalato a Lione, Luigi XIII diede alla madre, Maria de' Medici, che premeva per ottenere la rimozione del cardinale Richelieu dalla carica di Primo ministro, una risposta interlocutoria.\nTornato guarito a Parigi il re, la regina-madre, che non aveva ottenuto risposte soddisfacenti dal figlio sulla questione del cardinale, si sfog\u00f2 dando corso al suo odio per il Richelieu con il figlio Luigi, durante un incontro al \"Palais de Luxembourg\", che per\u00f2 fu interrotto dall'arrivo di M.me de Comballet, \"dame d'atour\" della regina-madre e nipote del Richelieu. La Comballet, ricevuta dapprima molto freddamente, fu ricoperta d'insulti dalla regina in modo tale che il re ne rimase scioccato al punto di quasi non reagire.\nUscita M.me de Comballet in lacrime, tocc\u00f2 al Richelieu essere ricevuto dalla regina ad insulti e dalla stessa esonerato dalle sue funzioni al momento del commiato. Il cardinale non batt\u00e9 ciglio. Il re parve aver lasciato sua madre al palazzo completamente esacerbato dal di lei comportamento. Il luned\u00ec 11 novembre, nel corso di un vano tentativo da parte di Luigi XIII di riconciliare la madre con il suo ministro, la prima riprese la sua filippica, esigendo l'allontanamento del Richelieu e la sua sostituzione con Michel de Marillac nella carica di Primo Ministro.\nPer non essere disturbata, la regina-madre fece sbarrare le porte impedendo al cardinale l'accesso al re per una riconciliazione. Ma il cardinale riusc\u00ec a raggiungere le camere della regina-madre, ove venne da questa nuovamente insultato. Egli parve talmente scosso dalla collera regale, da arrivare a inginocchiarsi in lacrime dinnanzi alla regina madre e baciarle i vestiti. Il re lasci\u00f2 la scena senza degnare d'uno sguardo il cardinale in disgrazia, che si allontan\u00f2 diretto al Petit Luxembourg preparandoli al suo allontanamento, e si rec\u00f2 al Castello di Versailles.\nQuesta duplice partenza fece ritenere al \"parti d\u00e9vot\" ed a Maria de' Medici di aver finalmente riportato la loro vittoria, e gi\u00e0 i cortigiani si felicitavano con il guardasigilli per il suo futuro incarico. Non \u00e8 dato sapere se fu Monsieur de Tourville o il cardinale de la Valette che convinse il Richelieu a recarsi a Versailles per perorare la sua causa presso lo stesso re. Dopo un lungo colloquio con il Richelieu, Luigi XIII prese la decisione di eliminare l'opposizione alla sua volont\u00e0, dopo aver respinto una nuova proposta di dimissioni da parte del cardinale ed avergli riconfermata la sua fiducia.\nLuigi convoc\u00f2 un consiglio, senza invitarvi Michel de Marillac che fu spedito a Glatigny, e nel corso del quale nomin\u00f2 Charles de L'Aubespine, signore di Ch\u00e2teauneuf guardasigilli in luogo del Marillac, del quale ordin\u00f2 l'arresto insieme a quello del fratello Louis de Marillac (1572 \u2013 1632), maresciallo di Francia, nominato proprio la vigilia al comando dell'armata d'Italia L'indomani mattina il guardasigilli fu arrestato e condotto al Castello di Ch\u00e2teaudun ove mor\u00ec il 7 agosto 1632. Maria de' Medici fu molto sorpresa nell'apprendere la notizia di quanto era successo e si ritir\u00f2 nei suoi appartamenti rifiutando ogni tentativo di riconciliazione.\nEsiliata a Compi\u00e8gne nel febbraio del 1631, ne fugg\u00ec il 18 luglio per raggiungere i Paesi Bassi Spagnoli, mentre l'altro figlio, il principe Gastone, duca d'Orl\u00e9ans si rifugi\u00f2 alla corte del duca di Lorena, da dove continu\u00f2 a complottare contro il fratello. Anche gli altri partecipanti alla congiura subirono le conseguenze del fallimento: il maresciallo Bassompierre fu imprigionato alla Bastiglia, da dove usc\u00ec solo nel 1643; il duca di Guisa prefer\u00ec chiedere l'autorizzazione a partire per un pellegrinaggio in Italia, dalla quale non torner\u00e0 pi\u00f9.\nDi fronte ad un tale sconvolgimento della situazione Guillaume Bautru, conte di Serrant (1588 \u2013 1665) esclam\u00f2 la famosa frase che pass\u00f2 alla storia dando il nome alla congiura: \u00ab\"C'est la journ\u00e9e des dupes!\"\u00bb (\u00c8 la giornata degl'ingannati!). Bench\u00e9 teatrale nel suo svolgimento la \u201ccongiura degl'ingannati\u201d ebbe comunque un'importanza fondamentale poich\u00e9 ebbe l'effetto di rinsaldare i rapporti che univano Luigi XIII al suo ministro, le cui opinioni politiche non incontrarono pi\u00f9 opposizioni nell'ambito del Consiglio reale."}
{"id": "2345669", "revid": "203463", "url": "https://it.wikipedia.org/wiki?curid=2345669", "title": "Alexei Dreev", "text": ""}
{"id": "2345671", "revid": "1904508", "url": "https://it.wikipedia.org/wiki?curid=2345671", "title": "George Spencer-Churchill, VIII duca di Marlborough", "text": "Biografia.\nInfanzia ed educazione.\nGeorge Spencer-Churchill era il figlio maggiore di John Spencer-Churchill, VII duca di Marlborough, e di Lady Frances Anne Vane, figlia di Charles Stewart, III marchese di Londonderry. Era il fratello maggiore di Lord Randolph Churchill, nonch\u00e9 lo zio di Winston Churchill.\nCome gi\u00e0 il padre il fratello fu educato presso Eton College, dal 1857 al 1860.\nCarriera politica.\nDa principio il Marchese di Blandford intraprese la carriera militare, come da tradizione di famiglia. Nel 1863 ottenne il grado di Luogotenente del reggimento delle Royal Horse Guards. Fu iniziato in Massoneria nel gennaio del 1871 a Londra, insieme al fratello minore lord Randolph, presso la Churchill Lodge, intitolata ad un suo antenato, eminente massone, lord Henry John Spencer-Churchill (1797-1840).\nPoliticamente fu scarsamente attivo. Di lui sono conservati 39 interventi alla Camera dei Lords negli anni 1884-1890, principalmente su temi di politica interna ed economica, come la riforma fondiaria e delle compagnie telegrafiche, ma anche sulla riforma elettorale e su temi di politica estera, coma la Questione d'oriente.\nPrimo matrimonio.\nSpos\u00f2, l'8 novembre 1869, Lady Albertha Frances Anne Hamilton, figlia di James Hamilton, I duca di Abercorn. La Duchessa fu scortesemente descritta dalla suocera come \"stupida, pia e ottusa\". La coppia divorzi\u00f2 il 20 novembre 1883, poco dopo che il marito ebbe ereditato il titolo ducale alla morte del padre. Ebbero quattro figli.\nMentre era sposato con Albertha, ebbe un figlio illegittimo, pi\u00f9 tardi conosciuto come Guy Bertrand (4 novembre 1881), da Edith Peers-Williams (morta nel 1897), che era ancora sposata con Heneage Finch, VII conte di Aylesford (1849-1885). Per evitare lo scandalo, nel tentativo di fare pressioni su Lord Aylesford per far cadere la sua causa di divorzio, il fratello minore di Marlborough, Lord Randolph Churchill, minacci\u00f2 la principessa di Galles Alessandra di Danimarca di denunciare pubblicamente la relazione che il marito di questa, il principe di Galles Alberto Edoardo intratteneva a sua volta con Lady Aylesford. Questi era in quel momento in India in visita ufficiale, ma quando fu informato dalla moglie and\u00f2 su tutte le furie, ed impose alla madre, la regina Vittoria, di esiliare l'intera famiglia Marlborough dalla Corte. Per questo il duca venne nominato Lord luogotenente d'Irlanda e si trasfer\u00ec a Dublino, insieme ai propri familiari.\nImpenitente donnaiolo, il Duca fu anche immischiato in uno dei pi\u00f9 rumorosi casi dell'epoca, il divorzio di Gertrude Elizabeth Blood, nota come Lady Colin Campbell. Egli venne infatti citato dal marito di questa, Lord Campbell, come testimone nella causa di divorzio\nSecondo matrimonio.\nSpos\u00f2 in seconde nozze (Jane) Lilian Warren Price, vedova di Louis Carr\u00e9 Hamersley, un miliardario di New York, e figlia di Cicero Price. Il matrimonio civile ebbe luogo il 29 giugno 1888 nella New York City Hall, con la cerimonia officiata dal sindaco della citt\u00e0, Abram S. Hewitt. Una cerimonia religiosa segu\u00ec lo stesso giorno, nel coro della chiesa battista del Tabernacolo e presieduta dal suo ministro, il dott. Daniel C. Potter.\nLa coppia non ebbe figli.\nMorte.\nIl Duca di Marlborough mor\u00ec il 9 novembre 1892, a 48 anni a Blenheim Palace; gli successe il suo unico figlio legittimo, Charles come \"Marchese di Blandford\".\nDiscendenza.\nLord Malborough si sposo due volte:"}
{"id": "2345676", "revid": "290948", "url": "https://it.wikipedia.org/wiki?curid=2345676", "title": "Voce polisemica", "text": ""}
{"id": "2345677", "revid": "228587", "url": "https://it.wikipedia.org/wiki?curid=2345677", "title": "Banca di Cividale", "text": "La Banca di Cividale SpA era una banca con sede a Cividale del Friuli (UD).\nStoria.\nFondata nel 2000, posseduta (93%) dalla Capogruppo Banca Popolare di Cividale Scpa, a cui dal 2000 al 2003 si era affiancata la Deutsche Bank, sostituita poi (2004) come socio di minoranza (7%) dal Credito Valtellinese.\nLa banca era presente con 70 filiali (2012) in Friuli-Venezia Giulia e nel Veneto orientale, possedeva partecipazioni in Mediocredito FVG, Dezelna Banka (Slovenia) e BpB di Pristina. Nel 2009 la capogruppo Banca Popolare di Cividale Scpa ha acquisito anche il 51% di NordEst Banca.\nNel 2013 la banca \u00e8 stata fusa nella Banca Popolare di Cividale."}
{"id": "2345684", "revid": "1460413", "url": "https://it.wikipedia.org/wiki?curid=2345684", "title": "Fed Cup 2009 World Group II Play-offs", "text": "I World Group II Play-offs 2009 sono il terzo livello di competizione della Fed Cup 2009.\nLe 4 squadre sconfitte nel World Group II (Belgio, Svizzera, Giappone ed Israele) disputano i play-off contro le 4 squadre qualificate dai rispettivi gruppi zonali (Estonia e Polonia per la zona Euro-africana, Australia per la zona Asia/Oceania, Canada per le Americhe). Le vincitrici saranno incluse nel World Group II della prossima edizione, le sconfitte vengono retrocesse nei gruppi zonali."}
{"id": "2345696", "revid": "131358", "url": "https://it.wikipedia.org/wiki?curid=2345696", "title": "Secondo livello colombiano di calcio", "text": ""}
{"id": "2345697", "revid": "767487", "url": "https://it.wikipedia.org/wiki?curid=2345697", "title": "Planocephalosaurus robinsonae", "text": "Il planocefalosauro (Planocephalosaurus robinsonae) \u00e8 un rettile estinto appartenente ai rincocefali. Visse nel Triassico superiore (circa 210 milioni di anni fa) e i suoi resti sono stati ritrovati in Gran Bretagna.\nDescrizione.\nLungo circa una ventina di centimetri, questo piccolo rettile era piuttosto simile all'attuale tuatara della Nuova Zelanda. Vi erano per\u00f2 alcune differenze nella struttura del cranio e del corpo: il cranio del planocefalosauro, ad esempio, era pi\u00f9 lungo e basso (il nome significa \u201clucertola dal cranio piatto\u201d), e la dentatura era costituita da un minor numero di denti, ma pi\u00f9 grandi. Vi erano inoltre differenze nello scapolarcoracoide e, infine, la taglia della forma attuale \u00e8 di molto maggiore.\nClassificazione.\nIl planocefalosauro \u00e8 considerato uno dei pi\u00f9 primitivi rappresentanti dell'ordine dei rincocefali; da alcuni studiosi \u00e8 considerato un membro della famiglia degli Sphenodontidae, alla quale appartiene il tuatara, mentre da altri \u00e8 considerato troppo primitivo. Sono state riscontrate numerose somiglianze con un enigmatico diapside del Giurassico inferiore, \"Gephyrosaurus\".\nStile di vita.\nLa forma dei denti, piuttosto appuntiti, ha fatto supporre gli studiosi che il planocefalosauro fosse un piccolo predatore di insetti e di altri invertebrati. Non \u00e8 improbabile, tuttavia, che questo animale fosse in grado di cacciare piccoli vertebrati e, forse, esemplari giovani della sua stessa specie."}
{"id": "2345698", "revid": "767487", "url": "https://it.wikipedia.org/wiki?curid=2345698", "title": "Generazione 1000 euro", "text": "Generazione 1000 euro \u00e8 un film del 2009 diretto da Massimo Venier, e tratto dal romanzo omonimo di Antonio Incorvaia e Alessandro Rimassa, con protagonisti Alessandro Tiberi, Valentina Lodovini, Carolina Crescentini e Francesco Mandelli.\nTrama.\nMatteo \u00e8 un matematico con un curriculum ricco, tra cui un dottorato ed un master in calcolo scientifico e che desidera una posizione nel dipartimento dove ha studiato. Nell'infinita attesa dell'agognato concorso, senza alcun aiuto del suo mentore universitario che lo continua a sfruttare, \u00e8 costretto ad un degradante lavoro nel reparto marketing di una insulsa azienda del settore, inoltre divide l'appartamento col suo migliore amico Francesco, superficiale ed infantile ma di buon cuore, appassionato di cinema e videogiochi. La vita dei due giovani viene sconvolta e rivoluzionata dall'arrivo di Angelica, avvenente nuova direttrice dell'azienda di Matteo, e della nuova coinquilina Beatrice, una insegnante precaria, agli antipodi di Angelica come carattere e moralit\u00e0. In breve tempo, una serie di eventi si abbatte su Matteo: viene lasciato dalla fidanzata, una dottoressa fredda ed assente; sfrattato e a rischio licenziamento, viene obbligato a prendere delle decisioni drastiche pur di garantirsi la sua sopravvivenza a scapito di tutti i sacrifici fatti negli studi, ma che permetteranno di proseguire la relazione intrapresa.\nColonna sonora.\nPer accompagnare i trailer promozionali del film, \u00e8 stato utilizzato il brano \"Feeling Better\" cantato da Malika Ayane, la quale ha poi firmato anche l'intera colonna sonora del film.\nDistribuzione.\nIl film \u00e8 stato distribuito nelle sale cinematografiche italiane il 24 aprile 2009, e in Germania il 19 luglio 2012.\nSecondo il sito Mymovies.it \"Il film ha ottenuto 1 candidatura ai Nastri d'Argento, In Italia al Box Office Generazione 1000 euro ha incassato nelle prime 6 settimane di programmazione 1,3 milioni di euro e 534 mila euro nel primo weekend.\" "}
{"id": "2345702", "revid": "290948", "url": "https://it.wikipedia.org/wiki?curid=2345702", "title": "Ionizzazione nei gas", "text": ""}
{"id": "2345703", "revid": "71155", "url": "https://it.wikipedia.org/wiki?curid=2345703", "title": "Grolle d'Oro", "text": ""}
{"id": "2345704", "revid": "287204", "url": "https://it.wikipedia.org/wiki?curid=2345704", "title": "Miso Cebalo", "text": ""}
{"id": "2345706", "revid": "339392", "url": "https://it.wikipedia.org/wiki?curid=2345706", "title": "Torneo di Biel", "text": ""}
{"id": "2345711", "revid": "339392", "url": "https://it.wikipedia.org/wiki?curid=2345711", "title": "Torneo scacchistico di Biel", "text": ""}
{"id": "2345715", "revid": "22356", "url": "https://it.wikipedia.org/wiki?curid=2345715", "title": "Planocephalosaurus", "text": ""}
{"id": "2345720", "revid": "1186766", "url": "https://it.wikipedia.org/wiki?curid=2345720", "title": "Liegi-Bastogne-Liegi 2009", "text": "La Liegi-Bastogne-Liegi 2009, novantacinquesima edizione della corsa e valevole come undicesima prova del Calendario mondiale UCI 2009, si \u00e8 svolta il 26 aprile 2009 su un percorso di 261 km da Liegi ad Ans ed \u00e8 stata vinta dal lussemburghese Andy Schleck.\nAl traguardo di Ans 119 ciclisti completarono la gara.\nPercorso.\nC\u00f4tes.\nLe undici salite inserite nell'edizione 2009"}
{"id": "2345725", "revid": "1437331", "url": "https://it.wikipedia.org/wiki?curid=2345725", "title": "Dominio del mondo", "text": "Il dominio del mondo (anche detto dominio sul mondo, dominio globale, dominio mondiale, conquista del mondo o teoria del governo mondiale) \u00e8 un'ipotetica forma di governo in cui una singola autorit\u00e0 politica detiene il potere su tutti gli abitanti della Terra. Vari individui o regimi hanno provato a realizzare questo obiettivo, senza mai conseguirlo.\nIl tema \u00e8 stato spesso sfruttato nelle opere di fantascienza e in particolare di fantapolitica, come pure nelle teorie del complotto.\nIdeologie.\nIdeologie religiose.\nLe sette religiose fondamentaliste aventi una visione universalistica considerano come proprio compito il proselitismo, ovvero la conversione (pacifica o forzata) di quante pi\u00f9 persone possibile alla propria religione senza restrizioni di origine nazionale o etnica (nonostante alcune sette, come i Quaccheri o i Drusi pongano alcune limitazioni).\nQuesto tipo di dominazione spirituale viene visto solitamente come distinto dalla dominazione temporale. Tuttavia, ci sono stati casi nella storia di cosiddette guerre sante, ovvero di conflitti volti a tutelare o rafforzare determinati valori religiosi, cos\u00ec come gruppi marginali fondamentalisti che puntano all'instaurazione di una teocrazia globale cambiamento sostanziale del genere umano come il male dell'umanit\u00e0 come creazione del capitalismo ed l'anarchia creando nuovi movimenti culturale ed sociale come l'aumento del tradizionalismo e del pacifismo.\nIdeologie politiche.\nEsistono gruppi di persone aderenti a delle ideologie (fascismo, nazionalsocialismo, comunismo, ma anche forme estremiste di capitalismo) che perseguono attivamente lo scopo di instaurare una forma di governo coerente con il proprio credo politico o che ritengono che il mondo vada \"naturalmente\" verso l'adozione di una particolare forma di governo autoritario."}
{"id": "2345738", "revid": "599013", "url": "https://it.wikipedia.org/wiki?curid=2345738", "title": "Principessa Mafalda (piroscafo)", "text": "Il Principessa Mafalda, dal nome della principessa di Casa Savoia, \u00e8 stato un piroscafo del \"Lloyd Italiano\" varato nel 1908 e noto per essere stato il pi\u00f9 grande transatlantico costruito per una compagnia italiana.\nDopo quasi vent'anni di servizio, naufrag\u00f2 il 25 ottobre 1927 a poche miglia dalla costa del Brasile; il naufragio provoc\u00f2 almeno 314 morti secondo i dati forniti dalle autorit\u00e0 italiane dell'epoca, mentre i giornali sudamericani riportarono un numero di vittime pi\u00f9 che doppio: 657.\nAnche se minimizzato dagli organi di informazione del tempo, il naufragio del piroscafo \"Principessa Mafalda\" pu\u00f2 essere considerato il disastro navale italiano pi\u00f9 grave del Novecento, tanto da essere tristemente ricordato come il \"\"Titanic\" italiano\".\nStoria.\nIn un periodo storico in cui l'emigrazione era un fenomeno in crescente aumento, l'industria navale italiana si trov\u00f2 a dover soddisfare una considerevole domanda di nuove navi che fossero all'altezza della concorrenza nordeuropea. Nel 1904 il cantiere navale di Riva Trigoso, realizzato dalla \"Societ\u00e0 Esercizio Bacini\" di propriet\u00e0 della famiglia dell'ingegnere e senatore Erasmo Piaggio, prese dunque parte a un ingente progetto di investimento su commissione del \"Lloyd Italiano\" che comprendeva la realizzazione di una coppia di transatlantici gemelli destinati alle remunerative rotte verso le Americhe, battezzati con i nomi delle due figlie del re d'Italia Vittorio Emanuele III: il \"Principessa Mafalda\" e il suo gemello \"Principessa Jolanda\". Le due navi, caratterizzate dall'allestimento di gran lusso, avrebbero viaggiato per l'America del Nord e per l'America del Sud contribuendo ad aumentare il prestigio della flotta nazionale e divenendo le pi\u00f9 grandi navi sino ad allora costruite per una compagnia italiana.\nIl 22 settembre 1907 il \"Principessa Jolanda\", che fu ultimato per primo, affond\u00f2 clamorosamente non appena sceso in mare durante il varo, di fronte al cantiere di Riva Trigoso, con grande sgomento della folla e delle autorit\u00e0 riunitisi per il festoso evento. Chiarite le cause dell'incidente, ossia il baricentro troppo alto dovuto al fatto che la nave era stata varata con gli allestimenti interni gi\u00e0 in opera ma senza zavorra, il cantiere si concentr\u00f2 sul completamento del \"Principessa Mafalda\".\nVisto il funesto destino della nave gemella, l'attesa del completamento del \"Principessa Mafalda\" si fece particolarmente ricca di tensione; il varo venne portato a termine con successo il 22 ottobre 1908, adottando gli accorgimenti tecnici che non erano stati utilizzati per la nave precedente, e il 30 marzo 1909, durante il viaggio inaugurale, il duca Emanuele Filiberto d'Aosta elogi\u00f2 le doti tecniche e il grande sfarzo della nave.\nCostruito su progetto dello stesso senatore Piaggio, il \"Principessa Mafalda\" era caratterizzato per l'allestimento di gran lusso e per avere, per la prima volta nella storia della navigazione, un salone delle feste e vari altri ambienti estesi in verticale su due ponti. Di quest'ultima caratteristica il \"Lloyd Italiano\" andava particolarmente fiero, poich\u00e9 aveva suscitato l'ammirazione di tutta l'Europa e faceva del \"Principessa Mafalda\" il pi\u00f9 prestigioso piroscafo della flotta italiana.\nLa nave era inoltre dotata di telegrafo ed il pioniere delle comunicazioni radiofoniche Guglielmo Marconi vi effettu\u00f2 a bordo alcuni esperimenti.\nDal 1909 in poi la nave fu dapprima impiegata per effettuare la traversata dell'oceano Atlantico da Genova a Buenos Aires, con scalo a Rio de Janeiro e Santos, divenendo per svariati anni la miglior nave su quella rotta e trasportando tra i suoi passeggeri personaggi illustri come Arturo Toscanini, Luigi Pirandello, Carlos Gardel e Tatiana Pavlova.\nDal 1914 fu utilizzata come unica nave in servizio sulla rotta da Genova a New York; l'anno successivo fu requisita dalla \"Regia Marina\", venendo adibita ad alloggio ufficiali a Taranto, durante la prima guerra mondiale. Nel 1918, con l'assorbimento del \"Lloyd Italiano\" nella \"Navigazione Generale Italiana\", il \"Principessa Mafalda\" pass\u00f2 a tale compagnia e divent\u00f2 la nave ammiraglia della flotta, riprendendo il servizio sulla rotta Genova-New York sino al 1922, quando fu completato il transatlantico \"Giulio Cesare\" che lo sostitu\u00ec, destinando nuovamente il \"Principessa Mafalda\" a servire la rotta Genova-Buenos Aires.\nNell'ultimo viaggio, compiuto nell'ottobre 1927, sulla nave venne imbarcato un forziere di monete d'oro per un valore complessivo di 250.000 lire dell'epoca. Esso rappresentava un dono del governo italiano a quello argentino come riconoscente gesto di ringraziamento per l'accoglienza dei numerosi emigranti italiani che ogni anno raggiungevano lo Stato sudamericano. La custodia del prezioso carico fu affidata al vicebrigadiere della Polizia di Stato Vincenzo Piccioni, che mor\u00ec nel naufragio; seppur non ve ne sia la conferma, il prezioso carico dovrebbe ancora giacere nella stiva del relitto, a circa duemila metri di profondit\u00e0.\nCaratteristiche.\nIl piroscafo misurava 146 metri di lunghezza per circa 17 di larghezza. Era provvisto di due eliche e due motori a vapore, per una potenza erogata di 10.500 HP ciascuno, e poteva raggiungere una velocit\u00e0 massima di circa 17,5 nodi.\nGli interni erano riccamente decorati e arredati dallo \"Studio Ducrot\"; nei ponti di Prima classe vi era un salone delle feste, una sala della musica completa di pianoforte a coda, un \"jardin d'hiver\", un \"fumoir\", un ristorante, una sala da gioco, vari salotti e cabine di Prima classe con servizi interni per 180 persone. Il transatlantico fu fra i primi a essere dotato di illuminazione elettrica, telegrafo e telefono in ciascuna cabina di Prima classe.\nI ponti di Seconda classe erano collocati a poppa e ospitavano anche aree all'aperto con sedie sdraio e cabine per 150 persone.\nLa Terza classe era disposta ai ponti inferiori, con spazi estesi di concezione piuttosto innovativa, suddivisi in ampie stanze fornite di servizi igienici, che potevano ospitare fino a 1.200 passeggeri, solitamente migranti. Ai ponti inferiori trovavano posto anche i locali tecnici, la stiva, magazzini, la sala macchine e gli alloggi per circa 300 membri dell'equipaggio.\nL'ultimo, tormentato viaggio.\nLa nave part\u00ec per il suo ultimo viaggio da Genova l'11 ottobre 1927 al comando dell'esperto comandante Simone Gul\u00ec, 62 anni, napoletano di origini siciliane, con a bordo 1.259 persone, tra cui una nutrita minoranza di emigranti siriani e soprattutto numerosi emigranti piemontesi, liguri e veneti; tra di essi vi era il pasticciere di Verona Ruggero Bauli, fondatore cinque anni prima dell'azienda dolciaria omonima, che sopravvisse alla sciagura.\nAvrebbe dovuto essere in ogni caso l'ultimo viaggio del transatlantico prima della sua messa fuori servizio e della sua demolizione; dopo anni di usura e di assai scarsa manutenzione, il piroscafo non era pi\u00f9 considerato sicuro dagli addetti ai lavori ed anche lo stesso comandante Simone Gul\u00ec aveva espresso le sue perplessit\u00e0 in merito, tuttavia secondo la societ\u00e0 armatrice la nave era ancora in buone condizioni e poteva ancora godere del prestigio di un tempo. Tali dichiarazioni vennero smentite dai fatti: durante il viaggio si verificarono innumerevoli contrattempi, prima del tragico epilogo.\nGi\u00e0 ancor prima della partenza si resero necessarie delle riparazioni ai motori. Il comandante Gul\u00ec sugger\u00ec anche di proporre ai passeggeri di trasferirsi sul \"Giulio Cesare\", utilizzando come scusa le scarse prenotazioni della Prima classe, ma tale ipotesi venne presto abbandonata. La societ\u00e0 armatrice decise di riparare i guasti e, dopo aver accumulato un ritardo di ben cinque ore, il piroscafo part\u00ec; tuttavia i problemi si ripresentarono non appena lasciata la costa ligure, al punto da costringere il comandante Gul\u00ec a fermare le macchine ben otto volte nel solo tratto tra Genova e Barcellona.\nLa tappa nello scalo spagnolo si prolung\u00f2 per ventiquattro ore per consentire la riparazione di una pompa di un aspiratore che si era guastata, poi la navigazione riprese alla volta dell'arcipelago che oggi costituisce la nazione di Capo Verde (all'epoca sotto il governo del Portogallo), ma a due ore dallo stretto di Gibilterra subentr\u00f2 un nuovo guasto, che costrinse il piroscafo a navigare con il solo motore di dritta.\nLasciato il Mediterraneo, si guast\u00f2 anche il motore di sinistra e, per procedere alla ricerca dell'avaria, si lasci\u00f2 il piroscafo a macchine ferme per circa sei ore. Riparato il guasto, il Principessa Mafalda ripart\u00ec con il solo motore di sinistra, navigando lievemente piegato a sinistra e a velocit\u00e0 ridotta per un giorno intero.\nSi rese dunque necessaria una tappa non prevista al porto di Dakar (nell'attuale Senegal, all'epoca colonia francese) per effettuare una riparazione all'asse dell'elica sinistra. Il 18 ottobre, dopo la partenza da Dakar, si dovette effettuare un'altra tappa forzata di quasi ventiquattro ore presso lo scalo di S\u00e3o Vicente, dove si dovette eseguire la riparazione delle celle frigorifere, che si erano guastate durante la navigazione ed avevano fatto deperire le scorte di alimenti e di carne, provocando anche principi di intossicazione ai passeggeri. Furono quindi acquistati e macellati in loco suini e un bue per garantire nuovamente la corretta fornitura dei pasti.\nContestualmente vennero imbarcati anche due passeggeri argentini che la settimana prima avevano avuto una disavventura a bordo del piroscafo \"Matrero\", rimasto alla deriva per alcuni giorni in pieno oceano a seguito dello scoppio delle caldaie.\nIl naufragio.\nLa navigazione nell'oceano Atlantico procedette con relativa normalit\u00e0, anche se a velocit\u00e0 ridotta, con forti vibrazioni e costanti problemi al motore di sinistra. Questi problemi indussero il comandante Gul\u00ec a chiedere alla compagnia di mandare un altro transatlantico in sostituzione del \"Principessa Mafalda\" per trasbordare i passeggeri; la richiesta fu per\u00f2 respinta e gli venne ordinato di proseguire fino alla successiva tappa, prevista al porto di Rio de Janeiro, in attesa di nuove istruzioni.\nLa mattina di marted\u00ec 25 ottobre 1927 la nave navigava a una velocit\u00e0 di soli 13 nodi e con un notevole roll\u00eco che la faceva procedere inclinata verso sinistra. Il \"Principessa Mafalda\" venne superato dal cargo olandese \"Alhena\", il quale per\u00f2, non ricevendo segnalazioni di alcun tipo, prosegu\u00ec indisturbato. Alle 17.10, quando la nave era a circa 80 miglia al largo della costa del Brasile, tra Salvador de Bahia e Rio de Janeiro, in tutto il bastimento fu percepita una fortissima scossa; i passeggeri, preoccupati, uscirono sui ponti per cercare di capire cosa stesse accadendo, osservando che la nave procedeva in modo apparentemente regolare, seppur rallentando visibilmente.\nIl primo pensiero degli uomini dell'equipaggio fu che la scossa potesse essere causata dalla perdita di un'elica, fatto certamente grave ma non necessariamente pericoloso. Il direttore di macchina Scarabicchi, tuttavia, sal\u00ec in plancia e inform\u00f2 il comandante che aveva individuato il vero problema, ben pi\u00f9 grave: si era completamente sfilato l'asse dell'elica sinistra, la quale, continuando per inerzia il suo moto rotatorio, era stata scagliata in avanti e aveva causato un fatale squarcio nello scafo a poppa. L'acqua stava quindi entrando copiosamente, allagando la sala macchine, e avrebbe presto invaso anche la stiva, poich\u00e9 le porte stagne non funzionavano pi\u00f9 correttamente; subito si tent\u00f2, inutilmente, di riparare la falla con pannelli di metallo. Dopo le prime rassicurazioni ai passeggeri, Gul\u00ec diede ordine di fermare le macchine e fece suonare la sirena d'allarme per radunare l'equipaggio, mentre il primo ufficiale Maresco dava ordine ai marconisti Reschia e Boldracchi di lanciare un S.O.S.\nIl segnale di soccorso fu ricevuto da varie navi nelle vicinanze, tra le quali il piroscafo da carico \"Alhena\", che aveva superato la nave italiana proprio la mattina stessa, e i transatlantici \"Empire Star\", \"Mosele\" e \"Formose\", che si trovavano nei pressi ed accorsero immediatamente. Tuttavia questi si fermarono a una certa distanza dal \"Principessa Mafalda\", poich\u00e9 da esso si innalzava una vistosa colonna di fumo bianco che faceva temere l'esplosione delle caldaie ed il conseguente rischio di un incendio. In realt\u00e0 questo pericolo non sussisteva poich\u00e9 i fuochisti, su ordine del comandante, avevano gi\u00e0 aperto le valvole del vapore prima che l'acqua raggiungesse le caldaie, ma l'unico generatore di corrente presente a bordo si era danneggiato e, non essendoci una dinamo supplementare, non fu possibile comunicare alle navi vicine che la temuta esplosione delle caldaie era scongiurata. Le navi soccorritrici misero comunque in mare tutte le proprie scialuppe di salvataggio e iniziarono a imbarcare molti naufraghi del transatlantico italiano, mentre il comandante Gul\u00ec, munito di megafono, cercava di coordinare al meglio le operazioni di soccorso dal ponte di comando dando priorit\u00e0 a donne e bambini.\nCon il sopraggiungere dell'oscurit\u00e0, qualsiasi comunicazione visiva divent\u00f2 pi\u00f9 difficoltosa: alle 22.03 si interruppe anche l'erogazione di energia elettrica e con essa tutte le comunicazioni del telegrafo di bordo. Resosi conto che la nave era praticamente perduta, il comandante fece calare le lance di salvataggio, ma poich\u00e9 la nave era fortemente inclinata a sinistra, quelle di dritta colpirono lo scafo danneggiandosi e divenendo inservibili. Nel frattempo a bordo si era creato il panico e molti passeggeri caddero o si gettarono in mare, annegando o finendo sbranati vivi dagli squali. Sul lato di sinistra la situazione era migliore e Maresco fece il possibile per calare diverse lance, ma alcune di esse rivelarono il loro pessimo stato, essendo dotate di funi fortemente deteriorate dal tempo oppure imbarcando acqua dalle commessure, tanto che fu necessario per i passeggeri aggottare con i cappelli, mentre altre scialuppe furono prese d'assalto e si rovesciarono o affondarono per il sovraccarico. Il comandante Gul\u00ec ritenne di non poter fare pi\u00f9 nulla e ordin\u00f2 il \"si salvi chi pu\u00f2\", mentre il caos a bordo aumentava sempre di pi\u00f9, anche a causa dell'oscurit\u00e0 assoluta dovuta alla luna nuova e, mentre alcuni passeggeri riuscirono a raggiungere a nuoto le altre navi, altri si suicidarono sparandosi; secondo alcune versioni anche il direttore di macchina Scarabicchi si sarebbe tolto la vita con un colpo di pistola.\nTuttavia alcune lance riuscirono a raggiungere le navi vicine e, utilizzando anche le lance provenienti dalle altre imbarcazioni accorse, si riusc\u00ec a portare in salvo circa 900 persone. Il \"Principessa Mafalda\", verso le ore 22:20, ormai completamente invaso dall'acqua a poppa, si alz\u00f2 verticalmente e col\u00f2 a picco in 1.200 braccia d'acqua (circa 2.200 metri). Molte testimonianze raccolte in seguito concordarono con l'affermare che il comandante Gul\u00ec rest\u00f2 a bordo con i marconisti fino alla fine, facendo suonare ai musicisti rimasti la Marcia Reale, all'epoca inno nazionale italiano. Il salvataggio dei pochi superstiti che tentavano di rimanere a galla come potevano prosegu\u00ec fino a tarda notte e all'una anche l\"Alhena\" lasci\u00f2 il luogo del disastro. Due ore dopo sopraggiunsero anche piroscafi brasiliani come l\"Avelona\", il \"Bag\u00e9\", l\"Ayurnoca\", il \"Manaos\" e il \"Pur\u00f2s\", che per\u00f2 non trovarono sopravvissuti.\nLa notizia della sciagura e le conseguenze.\nMalgrado il coraggio dimostrato dal comandante Gul\u00ec e dall'equipaggio, che arrivarono all'estremo sacrificio, il naufragio del \"Principessa Mafalda\" \u00e8 da ritenersi ancora oggi il pi\u00f9 grave disastro nautico italiano. La sua notizia fece presto il giro del mondo suscitando sgomento e sorpresa, tuttavia la stampa italiana dell'epoca divulg\u00f2 la notizia con voluto ritardo e diede alla tragedia un taglio marcatamente retorico, ponendo l'accento sui vari episodi di eroismo. I principali giornali ricevettero le consuete veline in cui si sugger\u00ec di dare notizie vaghe e quindi vi furono diverse versioni in cui si parl\u00f2 di fatalit\u00e0, di incendio a bordo e di scoppio delle caldaie e si minimizz\u00f2 grandemente sul numero reale delle vittime.\nLe motivazioni di questo discutibile atteggiamento furono dunque prevalentemente politiche: all'epoca in Italia era al potere il regime fascista guidato dal dittatore Benito Mussolini e la sciagura avvenne a pochi giorni di distanza dall'anniversario della marcia su Roma, nel quinto anno fascista, quindi non si volle turbare l'opinione pubblica con cattive notizie. Un'altra valida motivazione per minimizzare le conseguenze di questo grave disastro fu quella economica: l'Italia di quegli anni, infatti, investiva fortemente nell'industria navale, quindi sarebbe stato sconveniente dare una notizia che avrebbe spaventato la cospicua percentuale di emigranti, che rappresentavano una sicura fonte di guadagno per le compagnie di navigazione impegnate nelle remunerative rotte verso le Americhe. Nelle false notizie che si diffusero venne quindi comunicato che il maggior numero delle \u00abpoche decine di vittime\u00bb erano da contare soltanto tra gli ufficiali dell'equipaggio e i passeggeri della Prima classe. A confermare questa versione e ad attaccare la stampa estera che afferm\u00f2 il contrario fu anche l'ambasciatore italiano in Argentina Attolico, che rilasci\u00f2 un'intervista al \"Corriere Mercantile\" in cui pose l'accento sull'\u00aberoico contegno dell'equipaggio nel terribile frangente\u00bb e in cui afferm\u00f2 che, comunque, sarebbe seguita un'indagine sulla sciagura per ordine dello stesso Mussolini. La tragica notizia venne definitivamente liquidata dall'allora ministro delle Comunicazioni Costanzo Ciano, che eman\u00f2 un breve comunicato in cui dichiar\u00f2 che la nave alla partenza era in perfetta efficienza e insistendo che quanto accaduto era da attribuirsi unicamente al fato avverso; infine, il governo italiano confer\u00ec meritatamente la medaglia d\u2019oro alla memoria al comandante Gul\u00ec, al direttore di macchina Scarabicchi ed i marconisti Reschia e Boldracchi.\nAlla tragedia segu\u00ec comunque un'inchiesta parallela promossa dalla \"Regia Marina\", la cui commissione stabil\u00ec che l'asse dell'elica sinistra, origine del disastro, si era rotto per il cedimento di un giunto e per la consistenza dell'acciaio degli stessi componenti meccanici, diverso da quello utilizzato in tempi pi\u00f9 moderni; a tal proposito il \"Registro Navale Italiano\" eman\u00f2 una direttiva che ordinava che gli assi delle eliche di tutte le navi italiane fossero dotati, da allora, di specifici dispositivi atti a impedire problemi della stessa natura di quello che aveva causato il tragico naufragio. A seguito dell'inchiesta, inoltre, emerse anche il fatto che le scialuppe versavano in cattivo stato di manutenzione e che sei di esse, collocate a poppa, non poterono essere utilizzate poich\u00e9 posizionate male. \nUn processo in seguito alla denuncia dei familiari delle vittime diede ragione a questi ultimi e la Navigazione Generale Italiana fu condannata al pagamento di forti indennizzi.\nNel 1956, undici anni dopo il ritorno della democrazia in Italia, vi fu una seconda inchiesta giornalistica condotta dal settimanale \"L'Europeo\"; essa stabil\u00ec con maggior esattezza come i fatti si fossero svolti, pur senza togliere nulla all'indubbio valore dimostrato dai membri dell'equipaggio."}
{"id": "2345749", "revid": "139919", "url": "https://it.wikipedia.org/wiki?curid=2345749", "title": "Macladin", "text": ""}
{"id": "2345751", "revid": "767487", "url": "https://it.wikipedia.org/wiki?curid=2345751", "title": "Sapheosaurus", "text": "Il safeosauro (gen. Sapheosaurus) \u00e8 un rettile estinto appartenente ai rincocefali. Visse nel Giurassico superiore (circa 150 milioni di anni fa) e i suoi resti sono stati ritrovati in Europa. \nDescrizione.\nLe dimensioni di questo animale erano piuttosto modeste (lunghezza circa 50 centimetri) e l'aspetto doveva essere piuttosto simile a quello di una tozza lucertola. Il cranio del safeosauro, per\u00f2, era piuttosto particolare: al contrario di quello dei suoi simili (i rincocefali) dotati di denti che si originavano direttamente dalle ossa delle mascelle, il cranio di questo rettile era del tutto sprovvisto di un qualsiasi tipo di dentatura, e il margine dell'osso mandibolare era insolitamente liscio.\nClassificazione.\nIl safeosauro \u00e8 considerato uno dei parenti pi\u00f9 prossimi dell'attuale tuatara (gen. \"Sphenodon\"), l'unico sopravvissuto di un gruppo di rettili diapsidi noti come rincocefali, che ebbero un discreto successo evolutivo nel corso del Mesozoico. Rispetto al tuatara, il safeosauro era di piccole dimensioni e possedeva alcune specializzazioni uniche, come la mancanza di denti. \n\"Sapheosaurus\" venne descritto inizialmente sulla base di fossili ritrovati nel giacimento di \u010cer\u00edn, in Francia, e la specie tipo \u00e8 Sapheosaurus thiollierei, descritta per la prima volta da Hermann von Meyer nel 1850. Due anni dopo venne descritto un altro rettile simile proveniente dal giacimento di Solnhofen, in Germania, con il nome di Piocormus laticeps. Successivamente vennero riscontrate numerose somiglianze tra le due forme, sufficienti a considerate il genere \"Piocormus\" un sinonimo junior di \"Sapheosaurus\"; la specie tedesca, quindi, \u00e8 nota come Sapheosaurus laticeps. Le due specie differiscono fra loro per alcune caratteristiche: \"S. laticeps\" \u00e8 leggermente pi\u00f9 piccolo di \"S. thiollierei\" e possiede pi\u00f9 vertebre (26 vertebre presacrali contro 22). Vi sono differenze anche nella lunghezza degli arti.\nUn possibile parente di questo animale \u00e8 \"Ankylosphenodon pachyostosus\", rinvenuto in Messico.\nStile di vita.\nAlcune caratteristiche dello scheletro hanno fatto ipotizzare che il safeosauro potesse essere un animale parzialmente acquatico. Il muso corto e privo di denti, inoltre, presuppone una dieta a base di piante. "}
{"id": "2345754", "revid": "933835", "url": "https://it.wikipedia.org/wiki?curid=2345754", "title": "Ripa (Fagnano Alto)", "text": "Ripa \u00e8 una frazione del comune sparso di Fagnano Alto, in provincia dell'Aquila.\nGeografia fisica.\nAffacciata sulla valle del fiume Aterno, a circa 752 metri dal livello del mare e a circa 20 chilometri dal capoluogo L'Aquila.\nSorge su un colle a picco sulla valle dal quale nominata Ripa, nome la cui origine si attribuirebbe all'estrema parte della terra, che sovrasta l'acqua, specialmente la Sponda, il Margine d'un fiume, d'un ruscello, d'un torrente.\nStoria.\nIl borgo si \u00e8 sviluppato da Prata d'Ansidonia, nel XII secolo. Nel XIV secolo fu feudo dei Camponeschi. La roccaforte principale era il castello di contrada Castello, con borgo all'interno delle mura.\nFu devastato dal terremoto del 1703, e nel Novecento il borgo \u00e8 divenuto frazione di un piccolo nucleo pi\u00f9 a valle, chiamato Termine. Il comune costituito \u00e8 diventato \"Fagnano Alto\".\nIl borgo e le chiese.\nLe sue case sono costruite con malta e pietra rispettano ancora l'impianto originale con le stalle al piano terra e le abitazioni al primo piano. \nSi contano due siti religiosi: la chiesa di S. Antonio Abate, che ha subito un crollo parziale nel terremoto dell'Aquila del 1703, con all'interno affreschi del 1533, 1559 e 1562; la chiesa di S. Rocco, scavata nella roccia in cima alla frazione, con all'interno Madonna in terracotta con Bambino del XV secolo. Il patrono \u00e8 S. Rocco e si festeggia il 16 agosto.\nCastello Medievale di Fagnano.\nSopra contrada Ripa si trova la contrada Castello. Essa \u00e8 composta dal nucleo originario di Fagnano. Il castello fu costruito nel XII secolo come cinta muraria ellittica per proteggere il borgo. Alle mura si alternano torri semicircolari rompitratta. Le torri sono state arricchite di merlature nel XV secolo. L'interno ha case con una chiesa interna, e una seconda posta appena fuori, dedicata a San Pietro Apostolo.\nCultura e turismo.\nCaratterizzato da inverni rigidi e brevi estati, ha una popolazione stanziale di circa quaranta unit\u00e0, accoglie altres\u00ec numerosi turisti durante i weekend e durante i mesi estivi, fra i quali gli emigrati in Belgio e Canada.\nDal 1998 ha sede la casa editrice il Sirente, in via Fonte di Sotto n\u00ba 1."}
{"id": "2345756", "revid": "767487", "url": "https://it.wikipedia.org/wiki?curid=2345756", "title": "Isp\u00e1nk", "text": "Isp\u00e1nk \u00e8 un comune dell'Ungheria di 115 abitanti (dati 2001). \u00c8 situato nella provincia di Vas."}
{"id": "2345760", "revid": "110157", "url": "https://it.wikipedia.org/wiki?curid=2345760", "title": "Iklanber\u00e9ny", "text": "Iklanber\u00e9ny \u00e8 un comune dell'Ungheria di 42 abitanti (dati 2001). \u00c8 situato nella provincia di Vas."}
{"id": "2345761", "revid": "767487", "url": "https://it.wikipedia.org/wiki?curid=2345761", "title": "Iv\u00e1nc", "text": "Iv\u00e1nc \u00e8 un comune dell'Ungheria di 709 abitanti (dati 2001). \u00c8 situato nella provincia di Vas."}
{"id": "2345763", "revid": "767487", "url": "https://it.wikipedia.org/wiki?curid=2345763", "title": "J\u00e1k", "text": "J\u00e1k \u00e8 un comune dell'Ungheria di 2.420 abitanti (dati 2001). \u00c8 situato nella provincia di Vas. In questo paese si trova la Basilica di J\u00e1k."}
{"id": "2345767", "revid": "767487", "url": "https://it.wikipedia.org/wiki?curid=2345767", "title": "J\u00e1kfa", "text": "J\u00e1kfa \u00e8 un comune dell'Ungheria di 545 abitanti (dati 2001). \u00c8 situato nella provincia di Vas."}
{"id": "2345768", "revid": "1543377", "url": "https://it.wikipedia.org/wiki?curid=2345768", "title": "Henri Sagna", "text": "Biografia.\nHenri Sagna vive e lavora in Senegal. Appena terminati gli studi alla scuola nazionale delle Arti di Dakar nel 2005, ha ricevuto il primo premio al sesto \"Salon national des artistes plasticiens s\u00e9n\u00e9galais\". \u00c8 conosciuto come artista \"scultore- riciclatore\", poich\u00e9 a partire da elementi recuperati da varie fonti, Henri Sagna li assembla e realizza installazioni e scultore molto originali.\nL'artista ha animato diversi atelier e workshops in Francia e in Senegal che avevano come tema centrale le nozioni di recupero e riciclaggio dei materiali per l'arte.\nAttivit\u00e0.\nIl percorso dell'artista \u00e8 incentrato sulla volont\u00e0 di sensibilizzare il grande pubblico ma soprattutto gli abitanti dei quartieri \"bidonvilles\" al rispetto e alla conoscenza dell'ambiente. Centrando una gran parte del suo lavoro plastico attorno alla zanzara portatrice del paludismo, Henri Sagna lotta con le sue armi contro la malattia. Il progetto dell'artista si spinge anche oltre: accostando il carattere della zanzara a quello dell'uomo, si pone l'obiettivo di denunciare le guerre e gli orrori contemporanei.\nIl suo percorso rappresenta uno strumento ludico per poter comunicare in Europa e soprattutto in Francia, il problema del paludismo e dare una coscienza pi\u00f9 estesa di questo flagello che compie stragi quotidiane nel suo continente.\nInsegnare alle nuove generazioni a conciliare il proprio percorso artistico e le dovute riflessioni sull'ambiente circostante rimane l'obiettivo principale dello scultore senegalese.\nTra i dieci artisti protagonisti dell'esposizione Senegal contemporaneo del museo Dapper di Parigi nel 2006, che ha riunito la creativit\u00e0 di una generazione di artisti senegalesi, Henri Sagna ha allestito uno spazio con le sue opere preferite: zanzariere e zanzare! Gli insetti, realizzati con dimensioni gigantesche, avevano zampe enormi costruiti con filo in acciaio galvanizzato, bottiglie di soda per gli addominali e celluloide per le ali."}
{"id": "2345769", "revid": "1305772", "url": "https://it.wikipedia.org/wiki?curid=2345769", "title": "Crescentini", "text": ""}
{"id": "2345770", "revid": "767487", "url": "https://it.wikipedia.org/wiki?curid=2345770", "title": "J\u00e1nosh\u00e1za", "text": "J\u00e1nosh\u00e1za \u00e8 un comune dell'Ungheria di 2.750 abitanti (dati 2001). \u00c8 situato nella provincia di Vas."}
{"id": "2345772", "revid": "22356", "url": "https://it.wikipedia.org/wiki?curid=2345772", "title": "Priosphenodon", "text": ""}
{"id": "2345773", "revid": "729019", "url": "https://it.wikipedia.org/wiki?curid=2345773", "title": "Karak\u00f3", "text": "Karak\u00f3 \u00e8 un comune dell'Ungheria di 237 abitanti (dati 2001). \u00c8 situato nella provincia di Vas."}
{"id": "2345774", "revid": "22356", "url": "https://it.wikipedia.org/wiki?curid=2345774", "title": "Ankylosphenodon", "text": ""}
{"id": "2345779", "revid": "767487", "url": "https://it.wikipedia.org/wiki?curid=2345779", "title": "Katafa", "text": "Katafa \u00e8 un comune dell'Ungheria di 400 abitanti (dati 2001). \u00c8 situato nella provincia di Vas."}
{"id": "2345780", "revid": "767487", "url": "https://it.wikipedia.org/wiki?curid=2345780", "title": "K\u00e1ld", "text": "K\u00e1ld \u00e8 un comune dell'Ungheria di 1.156 abitanti (dati 2001). \u00c8 situato nella provincia di Vas."}
{"id": "2345783", "revid": "729019", "url": "https://it.wikipedia.org/wiki?curid=2345783", "title": "K\u00e1m", "text": "K\u00e1m \u00e8 un comune dell'Ungheria di 478 abitanti (dati 2001). \u00c8 situato nella provincia di Vas."}
{"id": "2345784", "revid": "110157", "url": "https://it.wikipedia.org/wiki?curid=2345784", "title": "Kel\u00e9d", "text": "Kel\u00e9d \u00e8 un comune dell'Ungheria di 98 abitanti (dati 2001). \u00c8 situato nella provincia di Vas."}
{"id": "2345786", "revid": "729019", "url": "https://it.wikipedia.org/wiki?curid=2345786", "title": "Kemenesk\u00e1polna", "text": "Kemenesk\u00e1polna \u00e8 un comune dell'Ungheria di 183 abitanti (dati 2001). \u00c8 situato nella provincia di Vas."}
{"id": "2345788", "revid": "729019", "url": "https://it.wikipedia.org/wiki?curid=2345788", "title": "Kemenesmagasi", "text": "Kemenesmagasi \u00e8 un comune dell'Ungheria di 987 abitanti (dati 2001). \u00c8 situato nella provincia di Vas."}
{"id": "2345789", "revid": "767487", "url": "https://it.wikipedia.org/wiki?curid=2345789", "title": "Kemenesmih\u00e1lyfa", "text": "Kemenesmih\u00e1lyfa \u00e8 un comune dell'Ungheria di 564 abitanti (dati 2001). \u00c8 situato nella provincia di Vas."}
{"id": "2345790", "revid": "154893", "url": "https://it.wikipedia.org/wiki?curid=2345790", "title": "I Cesaroni 3", "text": ""}
{"id": "2345793", "revid": "729019", "url": "https://it.wikipedia.org/wiki?curid=2345793", "title": "Kemenesp\u00e1lfa", "text": "Kemenesp\u00e1lfa \u00e8 un comune dell'Ungheria di 478 abitanti (dati 2001). \u00c8 situato nella provincia di Vas."}
{"id": "2345795", "revid": "547034", "url": "https://it.wikipedia.org/wiki?curid=2345795", "title": "Kemeness\u00f6mj\u00e9n", "text": "Kemeness\u00f6mj\u00e9n \u00e8 un comune dell'Ungheria di 631 abitanti (dati 2001). \u00c8 situato nella provincia di Vas."}
{"id": "2345798", "revid": "729019", "url": "https://it.wikipedia.org/wiki?curid=2345798", "title": "Kemenesszentm\u00e1rton", "text": "Kemenesszentm\u00e1rton \u00e8 un comune dell'Ungheria di 239 abitanti (dati 2001). \u00c8 situato nella provincia di Vas."}
{"id": "2345802", "revid": "767487", "url": "https://it.wikipedia.org/wiki?curid=2345802", "title": "Kemestar\u00f3dfa", "text": "Kemestar\u00f3dfa \u00e8 un comune dell'Ungheria di 238 abitanti (dati 2001). \u00c8 situato nella provincia di Vas."}
{"id": "2345805", "revid": "767487", "url": "https://it.wikipedia.org/wiki?curid=2345805", "title": "Ken\u00e9z", "text": "Ken\u00e9z \u00e8 un comune dell'Ungheria di 290 abitanti (dati 2001). \u00c8 situato nella provincia di Vas."}
{"id": "2345807", "revid": "767487", "url": "https://it.wikipedia.org/wiki?curid=2345807", "title": "Kenyeri", "text": "Kenyeri \u00e8 un comune dell'Ungheria di 943 abitanti (dati 2001). \u00c8 situato nella provincia di Vas."}
{"id": "2345810", "revid": "767487", "url": "https://it.wikipedia.org/wiki?curid=2345810", "title": "Kercaszomor", "text": "Kercaszomor \u00e8 un comune dell'Ungheria di 228 abitanti (dati 2001). \u00c8 situato nella provincia di Vas."}
{"id": "2345812", "revid": "226458", "url": "https://it.wikipedia.org/wiki?curid=2345812", "title": "Kerk\u00e1sk\u00e1polna", "text": "Kerk\u00e1sk\u00e1polna \u00e8 un comune dell'Ungheria di 108 abitanti (dati 2001). \u00c8 situato nella provincia di Vas."}
{"id": "2345814", "revid": "767487", "url": "https://it.wikipedia.org/wiki?curid=2345814", "title": "K\u00e9tv\u00f6lgy", "text": "K\u00e9tv\u00f6lgy \u00e8 un comune dell'Ungheria di 119 abitanti (dati 2001). \u00c8 situato nella provincia di Vas."}
{"id": "2345815", "revid": "767487", "url": "https://it.wikipedia.org/wiki?curid=2345815", "title": "Kisr\u00e1kos", "text": "Kisr\u00e1kos \u00e8 un comune dell'Ungheria di 234 abitanti (dati 2001). \u00c8 situato nella provincia di Vas."}
{"id": "2345816", "revid": "767487", "url": "https://it.wikipedia.org/wiki?curid=2345816", "title": "Kissomly\u00f3", "text": "Kissomly\u00f3 \u00e8 un comune dell'Ungheria di 260 abitanti (dati 2001). \u00c8 situato nella provincia di Vas."}
{"id": "2345821", "revid": "767487", "url": "https://it.wikipedia.org/wiki?curid=2345821", "title": "Kisunyom", "text": "Kisunyom \u00e8 un comune dell'Ungheria di 385 abitanti (dati 2001). \u00c8 situato nella provincia di Vas."}
{"id": "2345824", "revid": "110157", "url": "https://it.wikipedia.org/wiki?curid=2345824", "title": "Kiszsid\u00e1ny", "text": "Kiszsid\u00e1ny \u00e8 un comune dell'Ungheria di 118 abitanti (dati 2001). \u00c8 situato nella provincia di Vas."}
{"id": "2345826", "revid": "767487", "url": "https://it.wikipedia.org/wiki?curid=2345826", "title": "Kondorfa", "text": "Kondorfa (sloveno: \"Kradanovci,\" tedesco: \"Kradendorf\" ) \u00e8 un comune dell'Ungheria di 642 abitanti (dati 2001). \u00c8 situato nella provincia di Vas."}
{"id": "2345828", "revid": "1684799", "url": "https://it.wikipedia.org/wiki?curid=2345828", "title": "K\u00f6csk", "text": "K\u00f6csk \u00e8 un comune dell'Ungheria di 306 abitanti (dati 2001). \u00c8 situato nella provincia di Vas."}
{"id": "2345830", "revid": "486946", "url": "https://it.wikipedia.org/wiki?curid=2345830", "title": "Neko Hanten", "text": ""}
{"id": "2345831", "revid": "287204", "url": "https://it.wikipedia.org/wiki?curid=2345831", "title": "Carlo Antonio Carlone", "text": "Biografia.\nFiglio di Pietro Francesco, nacque a Scaria d'Intelvi; suo fratello fu Giovanni Battista Carloni, stuccatore; con il padre e il fratello fu il principale esponente di una famiglia di artisti attivi in Austria e Germania dal Quattrocento all'Ottocento.\nLavor\u00f2 innanzitutto presso Graz impegnato nella sala del Capitolo e nelle chiesa sul Frauenberg, poi nel Abbazia di Sankt Florian (1686-1705), dove innalz\u00f2 la chiesa, ritenuta da alcuni critici il suo capolavoro.\nSuccessivamente realizz\u00f2 la cappella del castello di Marbach e altre opere minori presso conventi e monasteri dell'alta Austria e soprattutto la chiesa dei Gesuiti a Passavia, altro suo lavoro mirabile.\nAltro progetto significativo \u00e8 la facciata della chiesa am Hof di Vienna (1662), che di fatto costituisce la prima importante opera barocca dell'Austria.\nUna delle sue ultime realizzazioni \u00e8 la chiesa del Santuario di Ges\u00f9 Bambino, avviata nei primi del XVIII secolo e completata da altri negli anni successivi."}
{"id": "2345834", "revid": "256896", "url": "https://it.wikipedia.org/wiki?curid=2345834", "title": "Southern African Customs Union", "text": ""}
{"id": "2345836", "revid": "767487", "url": "https://it.wikipedia.org/wiki?curid=2345836", "title": "Wiggle (Screeching Weasel)", "text": "Wiggle \u00e8 il quarto album studio del gruppo punk statunitense Screeching Weasel, il secondo con la Lookout! Records. In quest'album, sebbene Ben Weasel rimanga l'unico autore della maggior parte delle canzoni, si trovano per la prima volta nella carriera della band tracce scritte interamente dal chitarrista Danny Vapid, dal bassista Johnny Personality e anche alcune scritte insieme a Joe King dei The Queers. Dopo un breve periodo in cui l'album era stato fuori stampa, la Asian Man Records l'ha ripubblicato nel 2005 con una bonus track."}
{"id": "2345852", "revid": "339392", "url": "https://it.wikipedia.org/wiki?curid=2345852", "title": "X-planes", "text": ""}
{"id": "2345871", "revid": "709565", "url": "https://it.wikipedia.org/wiki?curid=2345871", "title": "Gadget e Gadgettini", "text": "Gadget e Gadgettini (\"Gadget and the Gadgetinis\") \u00e8 una serie televisiva a cartoni animati canadese prodotta da SIP Animation, Fox Kids Europe e DiC Entertainment in collaborazione con la rete francese M6-Metropole Television, l'inglese Channel 5 e l'italiano Mediatrade S.P.A. prodotta dal 2002 al 2003 e composta da 52 episodi. \u00c8 un seguito e spin-off della classica serie \"L'ispettore Gadget\", prodotta da DiC Entertainment. Viene trasmessa in Italia per la prima volta su Italia 1 dal 27 aprile 2009, tutti i giorni dal luned\u00ec al venerd\u00ec, fino al 12 giugno 2009. \u00c8 poi passata su Hiro, dal 28 novembre 2009, dove sono andati in onda anche i quattro episodi saltati su Italia 1, e dal 7 gennaio 2014 \u00e8 tornata prima nella mattinata e poi a rotazione continua nella notte di Boing fino al luglio del 2015.\nDa notare la sostituzione, rispetto alla serie \"originale\", del cane \"Bravo\" con Fidget e Didget, robottini al servizio di Gadget. La sigla italiana della serie, \"Gadget e i Gadgettini\", scritta da Alessandra Valeri Manera e composta da Max Longhi e Giorgio Vanni, \u00e8 cantata in coppia da Cristina D'Avena e Giorgio Vanni."}
{"id": "2345873", "revid": "339392", "url": "https://it.wikipedia.org/wiki?curid=2345873", "title": "Nuova Sebastiani Basket Rieti", "text": ""}
{"id": "2345878", "revid": "53508", "url": "https://it.wikipedia.org/wiki?curid=2345878", "title": "M-26-7", "text": ""}
{"id": "2345880", "revid": "23603949", "url": "https://it.wikipedia.org/wiki?curid=2345880", "title": "10 d.C.", "text": ""}
{"id": "2345881", "revid": "88740", "url": "https://it.wikipedia.org/wiki?curid=2345881", "title": "Roberti", "text": ""}
{"id": "2345894", "revid": "1833487", "url": "https://it.wikipedia.org/wiki?curid=2345894", "title": "Ospedali Riuniti San Giovanni di Dio e Ruggi d'Aragona", "text": "L'azienda ospedaliera universitaria OO.RR. San Giovanni di Dio Ruggi d'Aragona - Scuola Medica Salernitana di Salerno sono un'azienda ospedaliera universitaria di rilievo nazionale. Localmente sono noti con il nome di \"ospedale San Leonardo\" in quanto situati nell'omonima localit\u00e0 salernitana.\nStoria.\nL'ospedale riceve il nome dalla fusione dei due ospedali storici della citt\u00e0 di Salerno: il San Giovanni di Dio ed il Ruggi d'Aragona.\nL'ospedale San Giovanni di Dio nacque per volont\u00e0 del salernitano Matteo d'Aiello, cancelliere alla corte di Guglielmo II di Sicilia. Nel 1183 egli cedette al figlio Niccol\u00f2, vescovo di Salerno, la chiesa di Santa Maria ed alcune abitazioni nell'antico quartiere degli amalfitani, l'attuale rione delle Fornelle. Quivi si costru\u00ec l'ospedale che fu il primo ad avere un'amministrazione autonoma e laica in tutta l'Italia meridionale. La cura degli ammalati era comunque affidata ai religiosi: nel Quattrocento la chiesa dell'Annunziata riceveva un compenso dal Comune per l'opera prestata nell'ospedale che era dedicato a san Biagio, un medico santo dell'Armenia.\nNel 1614 le autorit\u00e0 cittadine invitarono i religiosi dell'ordine di San Giovanni di Dio di Napoli a prendersi cura del ricovero e l'ospedale cambi\u00f2 nome in \"convento e ospedale di S.Biagio e San Giovanni di Dio\".\nIn seguito all'unit\u00e0 d'Italia il convento venne soppresso e la casa di cura fu affidata prima a personale laico e poi alle Figlie della carit\u00e0.\nNel 1898, la necessit\u00e0 di posti letto spinse le autorit\u00e0 ad aggregare l'ospedale San Giovanni di Dio all'ospedale che nel 1870 il marchese Ruggi d'Aragona, un nobile salernitano, aveva istituito nel quartiere Piantanova: nacque cos\u00ec l'ospedale San Giovanni di Dio e Ruggi d'Aragona. Nel 1910 iniziarono i lavori per la costruzione del nuovo edificio nella zona dell'ex orto agrario, ovvero nel nuovo quartiere Carmine. Il nuovo ospedale fu inaugurato il 9 gennaio del 1923.\nNel secondo dopoguerra, a causa dell'incremento della popolazione della citt\u00e0, nacque l'esigenza di dare vita ad un ospedale che potesse, allo stesso tempo, servire l'intera citt\u00e0 ed essere adeguato alle nuove esigenze di un ospedale moderno.\nIl nuovo ospedale San Giovanni di Dio e Ruggi d'Aragona fu inaugurato in localit\u00e0 San Leonardo sul finire del 1980.\nNel 2 gennaio 2009 l'azienda ospedaliera divenne sede dei tirocini della facolt\u00e0 di medicina dell'Universit\u00e0 di Salerno. Nel febbraio 2013 la facolt\u00e0 di Medicina al San Leonardo \u00e8 stata ufficialmente approvata dall'allora presidente del Consiglio dei ministri italiano, Mario Monti.\nCon il decreto del commissario ad acta n. 49/2010 e successivo n. 73 del 15/12/2010 e s.m.i., sono stati annessi all'azienda ospedaliera universitaria OO.RR. San Giovanni di Dio e Ruggi d'Aragona, i presidi ospedalieri \u201cGiovanni da Procida\u201d, \u201cSanta Maria Incoronata dell'Olmo\u201d, \u201cGaetano Fucito\u201d e \u201cCosta d'Amalfi\u201d.\nLa nuova azienda ospedaliera universitaria verr\u00e0 ampliata ed ammodernata considerevolmente.\nIn data 22/01/2014 sono stati nominati il direttore amministrativo, Salvatore Guetta, e il direttore sanitario, Domenico Della Porta.\nReparti e servizi.\nDipartimento Apparato Locomotore\nDipartimento Area Critica\nDipartimento Chirurgie Generali e Specialistiche\nDipartimento del Cuore\nDipartimento della donna\nDipartimento delle Neuroscienze e Patologie Craniofacciali\nDipartimento di Diagnostica per immagini\nPatologia Neonatale e TIN, Pediatria, Anestesia e T.I. pediatrica, Oncoematologia Pediatrica, Chirurgia Pediatrica, Osservazione Breve Pediatrica Accettazione e Urgenza, Neuropsichiatria infantile\nDipartimento Medico - Chirurgico Fegato, Rene e Trapianti\nDipartimento Oncoematologico\nDipartimento di Patologia Clinica e Medicina Trasfusionale\nDipartimento delle Specialit\u00e0 Mediche\nTrasporti.\nIl presidio \u00e8 raggiungibile:"}
{"id": "2345896", "revid": "107536319", "url": "https://it.wikipedia.org/wiki?curid=2345896", "title": "Governatorato del R\u00edo de la Plata", "text": "Il governatorato del R\u00edo de la Plata (spagnolo: \"Gobernaci\u00f3n del R\u00edo de la Plata\") fu un organo amministrativo coloniale creato nel 1549 dall'impero spagnolo nella regione che comprendeva il R\u00edo de la Plata.\nDescrizione.\nInizialmente si trattava di un semplice cambio di denominazione del governatorato della Nuova Andalusia, e raggruppava tutte le terre comprese nella fascia tra le 470 e le 670 leghe a sud della foce del R\u00edo Santiago, lungo la costa del Pacifico. Dopo il 1617, il Governatorato del Paraguay fu tolto ed associato ad un'amministrazione separata (Asunci\u00f3n divenne la capitale del governatorato a partire da Juan de Ayolas).\nDopo la fondazione del Vicereame del Per\u00f9, il governatorato fu assegnato alla sua autorit\u00e0 fino alla formazione nel 1776 di un Vicereame del R\u00edo de la Plata indipendente. Allo stesso modo fu sotto alla giurisdizione della Audiencia Reale di Charcas fino alla creazione della Audiencia Reale di Buenos Aires tra il 1661 ed il 1671, e dopo il 1783. \nNel XVIII il governatorato fu elevato a Capitaneria cn sede sempre a Buenos Aires, ove vi era anche la sede di una \"Audiencia\" e la diocesi. Alla capitaneria dipendevano i governatorati di Assuncion e Paraguay, Cordoba, Salta, e la \"Banda oriental de Uruguay\" con Montevideo, l'isola di S. Caterina con Florianopolis. "}
{"id": "2345902", "revid": "2052878", "url": "https://it.wikipedia.org/wiki?curid=2345902", "title": "Eagles (1972)", "text": "Eagles \u00e8 il primo album in studio della rock band statunitense Eagles, pubblicato nel 1972 dalla Asylum Records."}
{"id": "2345904", "revid": "110157", "url": "https://it.wikipedia.org/wiki?curid=2345904", "title": "Divisi\u00f3n de Honor 2007-2008 (calcio a 5)", "text": "La Divisi\u00f3n de Honor 2007-2008 \u00e8 stata la 19\u00aa edizione del massimo torneo di calcio a 5 spagnolo. Organizzata dalla Liga Nacional de F\u00fatbol Sala, la stagione regolare \u00e8 iniziata il 14 settembre 2007 e si \u00e8 conclusa il 2 maggio 2008, prolungandosi fino al 7 giugno con la disputa dei play-off.\nPlay-off.\nI play-off valevoli per il titolo nazionale si sono svolti tra il 6 maggio e il 7 giugno 2008. Tutti i turni si giocano al meglio delle tre gare.\nSupercoppa di Spagna.\nFormula.\nAlla 18\u00aa edizione della competizione hanno preso parte: , vincitore del campionato; , detentore della Coppa di Spagna; in qualit\u00e0 di societ\u00e0 organizzatrice; , giunto secondo al termine della stagione regolare. Il trofeo \u00e8 stato assegnato tramite una finale a quattro, con incontri a eliminazione diretta giocati al Pabell\u00f3n Municipal di Benicarl\u00f3. Gli accoppiamenti delle semifinali sono stati determinati tramite sorteggio."}
{"id": "2345908", "revid": "767487", "url": "https://it.wikipedia.org/wiki?curid=2345908", "title": "The Long and Short of It", "text": "The Long and Short of It \u00e8 un cortometraggio scritto diretto e prodotto da Sean Astin. I cinque minuti di film sono stati girati a Wellington, Nuova Zelanda in un unico giorno con il cast e troupe de \"Il Signore degli Anelli - Le due torri\", \u00e8 contenuto come extra nel DVD de Le Due Torri, oltre al corto vi \u00e8 anche un making of.\nTrama.\n\u00c8 un giorno di pioggia qualsiasi a Wellington. Il Pittore (Andrew Lesnie) sta affiggendo un poster, ma la scala \u00e8 rotta e lui ha problemi alla schiena. Ormai esausto e disperato sta per rinunciare, quando una donna affetta da nanismo (Praphaphorn Chansantor) decide di aiutarlo prendendo il rullo intriso di colla e di attaccare la parte inferiore del poster alla parete. Questo cattura l'attenzione di un uomo molto alto (Paul Randall), il quale decide di aiutare i due ad incollare la parte superiore del poster alla parete. Alla fine tutti e tre guardano ammirati il lavoro. Poi improvvisamente un autobus passa dietro di loro, il conducente dell'autobus (Peter Jackson) li fa salire e se ne vanno via. Il corto si chiude con l'immagine degli attrezzi del pittore nella spazzatura."}
{"id": "2345909", "revid": "767487", "url": "https://it.wikipedia.org/wiki?curid=2345909", "title": "Fork in the Road", "text": "Fork in the Road, letteralmente \"biforcazione della strada\", \u00e8 il trentunesimo album del musicista canadese Neil Young, pubblicato il 7 aprile del 2009 dalla Reprise Records \u00e8 ispirato alla storia della Lincoln Continental di Young che era stata riorganizzata per poter funzionare tramite energie alternative grazie al progetto Lincvolt al quale Neil sta lavorando accanto al meccanico Jonathan Goodwin. Il progetto \u00e8 quello di mettere a punto una centrale elettrica che fornisca energia alle automobili.\nUn documentario prodotto da Larry Johnson seguir\u00e0 questa automobile elettrica nel relativo primo viaggio interurbano a Washington, DC."}
{"id": "2345911", "revid": "767487", "url": "https://it.wikipedia.org/wiki?curid=2345911", "title": "Christian Ferdinand Abel", "text": "Vissuto nel diciottesimo secolo, suon\u00f2 la viola da gamba e il violoncello alla corte di K\u00f6then dal 1715 al 1737.\nForse per lui o per Christian Bernhard Linike, il compositore Johann Sebastian Bach scrisse le suite per violoncello solo.\nEbbe come figlio il musicista Karl Friedrich Abel."}
{"id": "2345917", "revid": "18323", "url": "https://it.wikipedia.org/wiki?curid=2345917", "title": "Pani", "text": ""}
{"id": "2345919", "revid": "287204", "url": "https://it.wikipedia.org/wiki?curid=2345919", "title": "Monte Gelas", "text": ""}
{"id": "2345930", "revid": "4106", "url": "https://it.wikipedia.org/wiki?curid=2345930", "title": "Guillaume de Salluste Du Bartas", "text": "Biografia.\nDiscendente da una famiglia fresca di titoli nobiliari, studi\u00f2 legge ma gi\u00e0 nell'Accademia di N\u00e9rac dimostr\u00f2 il suo talento poetico.\nVisse nella corte di Enrico IV di Navarra, dal quale fu inviato in numerose spedizioni diplomatiche in Gran Bretagna e in Danimarca.\nDu Bartas rappresent\u00f2 uno dei momenti migliori della poesia barocca francese e raggiunse la notoriet\u00e0 come autore del poema epico: \"La Sepmaine; ou, Creation du monde\" (1578). Era un lavoro incentrato sulla creazione del mondo e sulla storia dell'uomo, caratterizzato da un'impronta moraleggiante, dal tentativo di racchiudere nell'opera le conoscenze scientifiche raggiunte sino a quel momento, dalla profusione di neologismi.\nFu un grande successo tanto da venir tradotto in molte lingue, incluso l'inglese, dando la base per il Paradiso Perduto di John Milton.\nSegu\u00ec \"La Seconde Sepmaine\" (1584) che rimase incompiuta a causa della morte dell'autore dovuta a malattia."}
{"id": "2345933", "revid": "110157", "url": "https://it.wikipedia.org/wiki?curid=2345933", "title": "Divisi\u00f3n de Honor 2001-2002 (calcio a 5)", "text": "La Divisi\u00f3n de Honor 2001-2002 \u00e8 stata la 13\u00aa edizione del massimo torneo di calcio a 5 spagnolo. Organizzata dalla Liga Nacional de F\u00fatbol Sala, la stagione regolare \u00e8 iniziata il 15 settembre 2001 e si \u00e8 conclusa il 4 maggio 2002, prolungandosi fino al 22 giugno con la disputa dei play-off.\nPlay-off.\nI play-off valevoli per il titolo nazionale si sono svolti tra l'11 maggio e il 22 giugno 2002. Il regolamento prevede che quarti di finale e semifinali si giochino al meglio delle tre gare mentre la finale al meglio delle cinque.\nSupercoppa di Spagna.\nLa 12\u00aa edizione della competizione ha opposto il , vincitore del campionato, all', detentore della Coppa di Spagna. Il trofeo \u00e8 stato assegnato tramite una gara unica disputata sul campo neutro di Ponferrada."}
{"id": "2345935", "revid": "84604", "url": "https://it.wikipedia.org/wiki?curid=2345935", "title": "Desperado (Eagles)", "text": "Desperado \u00e8 il secondo album in studio del gruppo musicale statunitense Eagles, pubblicato il 17 aprile 1973 dalla Asylum Records. Il disco ha venduto 2 milioni di copie.\nIl disco.\n\u00c8 un concept album incentrato sulla vita da fuorilegge nel vecchio West e sulle figure della banda criminale Doolin-Dalton. In sintesi gli autori tentarono un parallelismo tra la vita dei fuorilegge del vecchio West e quella di una moderna country-rock band costantemente 'on the road' tra eccessi, insuccessi e successi.\nUscirono due singoli, \"Doolin-Dalton\" e \"Certain Kind of Fool\", ma le canzoni che riscossero pi\u00f9 successo furono \"Tequila Sunrise\" e \"Desperado\", eseguite 'live' spesso anche negli anni successivi.\nNella copertina frontale dell'LP \"Desperado\" sono stati fotografati da Henry Diltz (da sinistra): Don Henley, Glenn Frey, Randy Meisner e Bernie Leadon, mentre nella foto sul retro si vedono sdraiati a terra, uccisi e legati come fossero stati veri \"desperados\" (da sinistra): Jackson Browne, Bernie Leadon, Glenn Frey, Randy Meisner, Don Henley e J.D. Souther. Gli \"Uomini della Legge\" che li catturarono sono (da sinistra): Gary Burden (fotografo partner di Henry Diltz) - Larry Penny (crew) - Richard Fernandez (crew) - Boyd Elder (artista di copertine texano) - Tommy Nixon (crew) - John Hartmann (manager) - Glyn Johns (produttore).\nCover.\nIl gruppo rock italiano Steve Rogers Band nel 1986 ha eseguito una cover di \"Desperado\", intitolata \"Me ne vado\" e inserita nell'album d'esordio \"I duri non ballano\"."}
{"id": "2345936", "revid": "280255", "url": "https://it.wikipedia.org/wiki?curid=2345936", "title": "Vallone dell'Argentera", "text": ""}
{"id": "2345938", "revid": "280255", "url": "https://it.wikipedia.org/wiki?curid=2345938", "title": "Vallone di Lourousa", "text": ""}
{"id": "2345941", "revid": "1645602", "url": "https://it.wikipedia.org/wiki?curid=2345941", "title": "Maria Elisa Tozzi", "text": "Formazione.\nIniziato lo studio del pianoforte a sette anni, a dieci \u00e8 entrata nel Conservatorio Santa Cecilia di Roma e ad undici anni ha vinto il primo premio al concorso nazionale \"Piccoli concertisti\", indetto dalla Cassa di Risparmio. Si \u00e8 diplomata in pianoforte sotto la guida di Rina Rossi e si \u00e8 perfezionata nello stesso strumento con Renata Borgatti a Roma e con Carlo Zecchi a Salisburgo. Ha studiato, inoltre, composizione con Alfredo De Ninno e musica da camera con Guido Agosti ed Enrico Mainardi.\nAttivit\u00e0 concertistica.\nHa svolto un'intensa attivit\u00e0 concertistica come solista e in orchestra da camera, suonando con Franco Barbieri, Fulvio Montanaro, Nikolaij Ikonomov, Giuseppe Selmi, Radu Aldulescu, Irene Oliver, il \"Quartetto Ceciliano\" e in duo con il percussionista, compositore e direttore d'orchestra Helmut Laberer. Nel 1965 ha preso parte all'esecuzione di \u201cNozze\u201d di Igor' F\u00ebdorovi\u010d Stravinskij al Teatro Olimpico di Roma per la Filarmonica Romana diretta da Pierre Boulez, esecuzione ripetuta al Festival di Venezia al Teatro La Fenice con la direzione di Daniele Paris. \u00c8 stata la prima interprete nazionale del Secondo concerto di P\u00ebtr Il'i\u010d \u010cajkovskij eseguendolo, nel 1963, all'Auditorium della Rai di Roma con l'orchestra diretta da Armando La Rosa Parodi, (esecuzione ripetuta successivamente con Ferruccio Scaglia) e anche prima interprete nazionale del Concerto in sol minore di Ignaz Moscheles con l'orchestra della RAI di Milano diretta da Franco Caracciolo. Con l'Orchestra Alessandro Scarlatti della RAI di Napoli, diretta da Pietro Argento, ha interpretato il Concerto in re maggiore di Franz Joseph Haydn. Dal 1968 al 1973 ha suonato come solista in 22 concerti con la Wiener Kammerorchester diretta da Carlo Zecchi, eseguendo il concerto in Re di Haydn e KV 413 e KV 271 di Wolfgang Amadeus Mozart: (a Roma al Chiostro dei Genovesi, alla Reggia di Caserta, al Teatro di Capua, al Teatro Verdi di Salerno, alla Filarmonica Laudamo di Messina, al teatro di Reggio Calabria, al Teatro Biondo di Palermo). Ha effettuato numerose, ripetute tourn\u00e9e in vari Paesi del mondo. \u00c8 stata invitata dalla Costa Armatori a partecipare per ben quattro volte al giro del mondo fino in Cina, esibendosi in numerosi concerti.\nNel 1970 ha fondato l'associazione \u201cFilarmonica di Capua\u201d, con la quale ha tenuto regolari stagioni concertistiche fino al 1975.\n\u00c8 stata ispiratrice e prima interprete di \"Klangbilder\", sonata classica per pianoforte e percussioni, del compositore tedesco Helmut Laberer e, nel 1975 sempre in duo con Laberer ha partecipato alla prima esecuzione assoluta nella versione per pianoforte, percussioni e orchestra al Teatro Massimo di Palermo diretta da Rudolf Alberth che, a seguito del successo strepitoso ottenuto a Palermo, ha voluto riproporre il concerto a Monaco di Baviera con l'Orchestra Sinfonica della Bayerischer Rundfunk.\nAl \"Festival internazionale del '900 a San Juan (Argentina) Maria Elisa Tozzi \u00e8 stata accolta trionfalmente dal pubblico argentino eseguendo il Terzo concerto di Sergej Prokof'ev con l'Orchestra del Teatro Col\u00f3n, diretta da Jorg Fontenla.\nStessa accoglienza, nella seconda parte del concerto, ha avuto il duo nell'esecuzione della \"Suite Panamericana\" di Helmut Laberer.\nIl 30 novembre 1996, la Suite Panamericana di Helmut Laberer nella versione per pianoforte, percussioni e orchestra, \u00e8 stata eseguita con successo nella Sala Nervi alla presenza di Papa Giovanni Paolo II.\nRiconoscimenti.\nLe hanno dedicato composizioni diversi musicisti (Sergio Cafaro, Alfredo De Ninno, Franco Ferrara, Claudio Gregorat, Helmut Laberer, Franco Mannino, Virgilio Mortari, Gerardo Rusconi, Mario Zafred).\nAttivit\u00e0 didattica e di promozione musicale.\nHa svolto attivit\u00e0 didattica come insegnante di pianoforte principale dal 1968 al 1972 presso il Conservatorio Vincenzo Bellini di Palermo e dal 1973 al 1994 al Conservatorio Santa Cecilia di Roma.\nNel 1976 \u00e8 stata tra i fondatori della scuola di musica del Vaticano \u201cTommaso Ludovico Da Victoria\u201d, tenendovi corsi di perfezionamento fino al 1987.\nDal 1982 Editore - Direttore della rivista Il Mondo della Musica, nella quale ha tenuto la rubrica \"Riflettore sui giovani\" e pubblicando annualmente i migliori diplomati dell'anno.\nNel 1986 ha fondato l'associazione \u201cIl Mondo della Musica \u2013Roma 2000\u201d con la quale ha organizzato fino al 1995 il concorso internazionale \"Premio Carlo Zecchi' per pianisti, direttori d'orchestra e musica da camera.\nNel 1985 \u00e8 stata direttore artistico dei concerti di musica da camera dell'\"Associazione musicale romana\" e del \"Salotto del mondo della musica\u201d presso il Caf\u00e9 Notegen.\nNel 2003 ha organizzato in collaborazione con il conservatorio Santa Cecilia il concorso di composizione \u201cHelmut Laberer\u201d per strumenti a percussione e nel 2004 sempre in collaborazione con \u201cS. Cecilia\u201d un convegno per i 100 anni dalla nascita di Carlo Zecchi."}
{"id": "2345943", "revid": "785863", "url": "https://it.wikipedia.org/wiki?curid=2345943", "title": "Tony Anselmo", "text": "Biografia.\nFormatosi presso la California Institute of the Arts, dal 1985, dopo la morte di Clarence Nash, d\u00e0 la voce al personaggio di Paperino.\nIl suo primo incontro con Clarence Nash avvenne per caso: tra le voci, quella di Paperino era l'unica che non riusciva ad imitare, dato che non riusciva a riprodurre il suono, fu Nash ad insegnargli la tecnica, iniziando poi a prepararlo personalmente negli ultimi tre anni della sua vita. \nIl giovane animatore considerava il fatto come un passatempo, fu quindi sorpreso di scoprire, nel 1984, che il suo mentore era malato di leucemia e che lo stava preparando a succedergli. Tony Anselmo divent\u00f2 cos\u00ec la seconda e attuale voce inglese di Paperino alla morte di Nash il 20 febbraio 1985, due giorni dopo aver compiuto venticinque anni.\nDal settembre 2009 insieme al collega Bill Farmer (voce di Pippo) e a molti altri personaggi \u00e8 una delle Disney Legends (la Hall of fame della Disney)."}
{"id": "2345956", "revid": "125180936", "url": "https://it.wikipedia.org/wiki?curid=2345956", "title": "Pandemia influenzale del 2009-2010", "text": "La pandemia influenzale del 2009-2010, causata dal virus H1N1, \u00e8 stata una pandemia influenzale denominata influenza suina che, dal Messico, ha causato migliaia di morti e migliaia di contagi nel mondo, concentrati per la maggior parte nel continente americano.\n\u00c8 stata la prima pandemia del XXI secolo. La decisione dell'Organizzazione mondiale della sanit\u00e0 ha comportato il rafforzamento delle misure di sicurezza nei 193 Stati membri.\nPer la prima volta descritto nell'aprile del 2009, il virus sembra essere un nuovo ceppo di H1N1, che risulta da un precedente riassortimento triplo tra virus influenzali di maiale, uccello e umano, successivamente ulteriormente combinato con l'influenza euro-asiatica dei maiali, da cui deriva il nome \"influenza suina\".\nAl 6 agosto 2010 quando l'OMS dichiar\u00f2 ufficialmente la fine della pandemia i casi confermati in tutto in modo erano 1 632 710 e i decessi 18 449, sebbene si stimi che il numero reale sia circa di 284 000 morti (da 150 000 a 575 000) . Alcuni studi stimano invece che il numero di casi potrebbe essere compreso tra 700 milioni e 1.4 miliardi di persone, cio\u00e8 dall'11 al 21 percento della allora popolazione di 6.8 miliardi. \nIl virus sembra colpire caratteristicamente le persone adulte sane e molto meno, al contrario dell'influenza classica, gli anziani e bambini. Riguardo agli anziani, questo \u00e8 probabilmente dovuto al fatto che in parte fossero vaccinati contro l'influenza stagionale, e sembra che questa protezione diminuisca la capacit\u00e0 di infezione del virus su questi individui.\nL'alimentazione a base di carne suina non comporta la possibilit\u00e0 di contrarre l'infezione, che si trasmette da uomo a uomo per via aerea come le comuni influenze.\nStoria della pandemia.\nNell'aprile 2009 l'Organizzazione mondiale della sanit\u00e0 (OMS) e i Centers for Disease Control and Prevention hanno lanciato l'allarme, sostenendo che il virus si trasmetteva direttamente tra uomini (senza quindi che fosse necessario il contatto con l'animale infetto), arrivando a definire possibile una pandemia influenzale. Dall'aprile 2009 sono stati accertati focolai di infezione in Messico.\nIl numero dei casi, la presenza di morti accertati e la trasmissione da uomo a uomo hanno fatto salire il livello di allarme. Casi sporadici sono sospettati anche in altri paesi americani. In Centro-America, molti ospedali erano utilizzati per la quarantena dei potenziali contagiati.\nAlla notevole contagiosit\u00e0 si contrapponeva una pericolosit\u00e0 decisamente bassa. Stando a risultati di analisi statistica, si pu\u00f2 dedurre che la semplice influenza stagionale produce un numero di vittime di gran lunga superiore a quelle provocate dal virus A/H1N1.\nLa dichiarazione di pandemia.\nNel giugno 2009 l'OMS ha dichiarato l'allarme pandemia a seguito degli sviluppi nella diffusione del virus A-H1N1. Il livello d'allerta \u00e8 stato elevato a 6, pari al massimo dell'emergenza.\nL'OMS dopo una riunione d'emergenza tenuta il 27 aprile aveva deciso di portare il livello di rischio pandemico da 3 a 4 (su una scala che va da 0 a 6), per poi passarlo al quinto il 29 aprile.\nNel caso di pandemia si valuta la percentuale di persone contagiabili a livello molto elevato. Gli Stati Uniti hanno dichiarato l'emergenza sanitaria.\nIl 3 giugno l'OMS ha comunicato di aver alzato il livello d'allerta a 6, ovvero al massimo della scala pandemica. L'11 giugno l'OMS dichiara ufficialmente la pandemia, quando nel mondo vi sono 28 774 casi confermati e 144 decessi. Il 14 luglio la stessa OMS la dichiara inarrestabile, avvertendo che tutti i paesi dovranno rifornirsi del vaccino.\nCritiche alla gestione della pandemia.\nL'8 giugno 2010 Margaret Chan, Direttore generale dell'OMS, risponde alle accuse di Fiona Godlee del BMJ relative al sospetto di influenze ricevute dalle case farmaceutiche sulla dichiarazione dello stato di pandemia da parte dell'OMS: \"Senza dubbio, l'editoriale del BMJ lascer\u00e0 a molti lettori l'impressione che la decisione dell'OMS di dichiarare lo stato di pandemia \u00e8 stato almeno in parte influenzato da un desiderio di aumentare i profitti dell'industria farmaceutica. Il punto \u00e8 per\u00f2 che la decisione di aumentare il livello di rischio di allerta di pandemia si \u00e8 basato su chiari criteri epidemiologici e virologici. \u00c8 difficile piegare questi criteri, quale che siano le motivazioni\" e ancora: \"Le accuse secondo le quali l'OMS avrebbe modificato la sua definizione di pandemia per venire incontro a un evento meno severo (a beneficio dell'industria) non \u00e8 supportato dai fatti\".\nL'eurodeputata verde di Europa Ecologia, Michele Rivasi, ha chiesto che venga istituita una commissione d'inchiesta parlamentare sulla gestione da parte dell'Unione europea della pandemia dell'influenza A.\nWolfang Wodarg, presidente tedesco della commissione Sanit\u00e0 del Consiglio d'Europa, ha parlato di una \"falsa pandemia\", accusando esplicitamente le industrie farmaceutiche di aver influenzato la decisione dell'Organizzazione Mondiale della Sanit\u00e0 di dichiarare la pandemia: \"Per promuovere i loro farmaci brevettati e i vaccini contro l'influenza, le case farmaceutiche hanno influenzato scienziati e organismi ufficiali, competenti in materia sanitaria, e cos\u00ec allarmato i governi di tutto il mondo: li hanno spinti a sperperare le ristrette risorse finanziari per strategie di vaccinazione inefficaci e hanno esposto inutilmente milioni di persone al rischio di effetti collaterali sconosciuti per vaccini non sufficientemente testati\".\nLo studio del \"Journal of Epidemiology and Community Health\".\nNel 2013 uno studio pubblicato dal \"Journal of Epidemiology and Community Health\" ha evidenziato come le comunicazioni al pubblico sui rischi di questa epidemia siano state influenzate da interessi personali dei ricercatori accademici. Lo studio riguardante il conflitto di interessi fra accademici, \u00e8 stato stimolato dal fatto che le comunicazioni fornite ai mass media possono influenzare il timore del pubblico e la richiesta di prodotti farmaceutici, ed \u00e8 stato focalizzato sui possibili conflitti d'interesse degli accademici che rilasciarono commenti nella fase iniziale della pandemia sui giornali inglesi.\nL'analisi \u00e8 stata fatta sulle dichiarazioni riportate come tali sulla stima del rischio di pandemia, confrontandola con le stime ufficiali e inoltre \u00e8 stata verificata la promozione o lo scoraggiamento all'utilizzo di inibitori della neuraminidase o di vaccini specifici per H1N1.\nContemporaneamente, e indipendentemente sono state acquisite informazioni sul conflitto di interesse per ogni ricercatore. Da questo studio risulta che i commenti degli accademici sulla pandemia furono statisticamente i secondi pi\u00f9 quotati dopo quelli del ministero della salute. Un accademico su due forniva una stima maggiore del rischio rispetto alle valutazioni ufficiali ministeriali, le stime degli accademici aventi un conflitto di interesse furono 5,8 volte maggiori rispetto a quelle date dai colleghi senza conflitto d'interesse. Un accademico su due aveva fornito indicazioni sull'utilizzo di inibitori, in questo caso la promozione dell'uso degli stessi da parte di ricercatori con conflitto di interesse era stata 8,4 maggiore rispetto a quella di accademici che sull'argomento non si erano espressi.\nCasi confermati.\nLa grande maggioranza dei casi e dei decessi sono registrati nel continente americano, in particolare negli Stati Uniti e in Messico. Nel resto del mondo le zone pi\u00f9 colpite sono l'Australia e l'Europa, in particolare Regno Unito, Spagna e Ucraina.\nPare che tutto abbia avuto inizio nel febbraio 2009 quando si ammala Edgar Hernandez, 4 anni, di La Gloria (Municipalit\u00e0 di Perote, Veracruz), villaggio messicano caratterizzato dalla presenza di un gigantesco allevamento di maiali. Da l\u00ec l'inizio di una crisi che sarebbe diventata internazionale solo il successivo 24 aprile.\nQuando l'11 giugno 2009 l'OMS dichiar\u00f2 la pandemia nel mondo vi erano 28 774 casi confermati e 144 decessi. Al 6 agosto 2010 quando l'OMS dichiar\u00f2 ufficialmente la fine della pandemia i casi confermati in tutto in modo erano 1 632 710 e i decessi 18 449.\nAfrica.\nNel continente africano, al 6 agosto 2010, ci sono stati 14 580 casi confermati e 168 decessi. I seguenti Stati sono i pi\u00f9 colpiti dalla nuova influenza: Algeria, Marocco, Kenya, Tanzania, Uganda, Zambia e soprattutto Sudafrica, il quale, nonostante alcune misure restrittive criticate fortemente dall'OMS, \nAmerica meridionale.\nIn tutti i paesi sudamericani, tranne la Guyana francese, si sono registrati casi certi di febbre suina. I paesi con il maggior numero di infetti sono Cile e Argentina, mentre la maggioranza dei decessi \u00e8 localizzata nel secondo paese. L'America meridionale conta oltre 16 000 casi confermati e pi\u00f9 di 100 morti.\nArgentina.\nL'Argentina \u00e8 il secondo paese sudamericano per numero di casi confermati ed \u00e8 in assoluto il paese sudamericano con il maggior numero di decessi (nonch\u00e9 il terzo in tutto il mondo). I casi certi sono quasi 3 000, il primo dei quali \u00e8 stato confermato dalle autorit\u00e0 di Buenos Aires il 7 maggio 2009, mentre i morti sono 94.\nTra il 28 aprile e il 15 maggio le autorit\u00e0 argentine hanno vietato ogni aereo da e per il Messico a scopo precauzionale.\nBrasile.\nIl Brasile presenta oltre 1000 casi confermati di \"influenza A\" e due decessi. I primi quattro casi sono stati confermati il 7 maggio: due a San Paolo, uno a Rio de Janeiro e uno a Minas Gerais. Il primo caso di morte \u00e8 stato confermato dal ministro della salute brasiliano, Jos\u00e9 Gomes Tempor\u00e3o, il 28 giugno.\nCile.\nIl Cile \u00e8 il paese sudamericano pi\u00f9 colpito dal punto di vista dei casi clinici. Al 13 luglio 2009 sono confermati oltre 9 000 casi e 19 decessi. Il primo case risale al 17 maggio ed \u00e8 stato confermato dallo stesso Ministro della sanit\u00e0 cileno. Il primo caso di morte riguarda un trentasettenne di Puerto Montt ed \u00e8 datato 3 giugno, mentre il secondo caso di morte viene annunciato il 12 giugno.\nPer\u00f9.\nIl Per\u00f9 \u00e8 il terzo paese dell'America Latina per numero di casi, mentre \u00e8 quinto per il numero di decessi. Al 13 luglio presenta pi\u00f9 di 1 700 casi confermati e cinque decessi. Il primo caso confermato risale al 27 aprile 2009 e riguardava una donna peruviana di ritorno dal Messico.\nAltri stati.\nAl 13 luglio 2009 altri Stati non sopra citati presentano in totale quasi 2 000 casi confermati e 18 decessi. Tra questi paesi il pi\u00f9 colpito \u00e8 l'Uruguay, il quale conta oltre 500 casi e ben 9 morti, il primo dei quali risale al 29 giugno.\nAmerica settentrionale e centrale.\nL'America settentrionale e centrale \u00e8 la parte del mondo maggiormente colpita dalla pandemia, con oltre 135 000 casi confermati e quasi 5 000 morti concentrati principalmente in tre paesi: Canada, Stati Uniti e Messico.\nCanada.\nIl Canada, al 13 luglio, conta quasi 10 000 infezioni confermate e 39 decessi. Il primo caso di infezione risale al 30 aprile ed \u00e8 legato, come in molti casi, a un turista appena rientrato dal Messico. I casi di decessi si concentrano nelle seguenti regioni canadesi: Qu\u00e9bec, Ontario, Manitoba, Alberta e Saskatchewan.\nMessico.\nIl Messico \u00e8 il paese dal quale sembra essere partita la pandemia. Al 2 settembre 2009 risultava tra i paesi maggiormente colpiti di tutto il mondo, con 21 857 infezioni accertate e 195 decessi.\nIl primo caso accertato risale al 2 aprile 2009 mentre il primo decesso \u00e8 datato 13 aprile, nello Stato di Oaxaca. Una buona parte dei casi \u00e8 presente in Citt\u00e0 del Messico, dove, d'altronde, risiede un decimo della popolazione messicana.\nDiversamente da altri paesi americani, il Messico blocc\u00f2 i voli internazionali contro l'influenza H1N1. Questo provvedimento viene ricordato come un esempio \"da manuale\" della pericolosit\u00e0 di questo provvedimento per arginare la pandemia: secondo Walter Ricciardi, professore all\u2019Universit\u00e0 Cattolica di Roma e delegato dell'Organizzazione Mondiale della Sanit\u00e0 in Italia, il calo del 40% nel flusso dei viaggiatori ha portato a un ritardo dell\u2019arrivo dell\u2019infezione in altri paesi di meno di tre giorni. Questi dati furono confermati da ricercatori dell\u2019Isi di Torino, dell\u2019Inserm francese e dell\u2019Universit\u00e0 dell\u2019Indiana che nel 2011 hanno analizzato in dettaglio i dati.\nLa gravit\u00e0 della situazione costrinse il governo messicano a imporre misure di confinamento al fine di limitare la diffusione della malattia, partendo con la chiusura di tutte le scuole, universit\u00e0, musei, teatri e biblioteche e l'annullamento di eventi pubblici nella capitale e nel vicino stato federato del Messico dal 24 aprile 2009. Il 25 aprile il presidente Felipe Calder\u00f3n proclam\u00f2 lo stato di emergenza per l'epidemia e lo stesso giorno le scuole e universit\u00e0 furono chiuse nello stato federato di San Lu\u00eds Potosi. Il 27 aprile il segretario alla salute Jos\u00e9 Angel C\u00f3rdova annunci\u00f2 che la chiusura delle scuole sarebbe stata estesa a tutto il territorio nazionale. Dal 1\u00ba al 5 maggio il governo ordin\u00f2 la chiusura a livello nazionale della maggior parte delle attivit\u00e0 economiche, esortando i cittadini a rimanere in casa e a evitare i contatti con altre persone. Il 6 maggio riaprirono tutte le attivit\u00e0 coinvolte dal blocco, ad eccezione delle scuole superiori e universit\u00e0, che riaprirono il 7 maggio, e le scuole di grado minore, che riaprirono l'11 maggio.\nLa pandemia ha avuto anche un forte impatto sull'economia messicana, gi\u00e0 colpita dalla crisi finanziaria ed economica mondiale. La Banca Mondiale ha stanziato a favore della popolazione messicana 25 milioni di dollari per l'assistenza nel breve termine e 180 milioni per l'assistenza di lungo termine. La stessa politica \u00e8 stata adottata dal Fondo Monetario Internazionale.\nStati Uniti.\nGli Stati Uniti sono il paese pi\u00f9 colpito dall\"'influenza A\" di tutto il mondo. I casi confermati sono circa 100 000 e i decessi 3 900. primi casi apparvero nel marzo 2009 in California, per poi allargarsi progressivamente a Texas, Arizona, New York e il resto degli stati (a fine maggio furono contagiati abitanti di tutti i cinquanta stati).\nIl 28 aprile 2009 il direttore del Centers for Disease Control and Prevention ha annunciato il primo decesso per febbre suina sul suolo americano: si tratta di un bambino di ventitr\u00e9 mesi appena rientrato dal Messico. Lo Stato maggiormente colpito tra i cinquanta \u00e8 quello di New York, dove si registrano 2 500 casi e oltre 60 morti.\nIl governo degli Stati Uniti, di comune accordo con il CDC e la Food and Drug Administration, ha dichiarato l'emergenza sanitaria, chiarendo tuttavia che non verranno chiuse le frontiere con lo Stato messicano.\nAsia.\nIl continente asiatico, nonostante quasi 54 000 contagiati, ha registrato 1 992 decessi. Il maggior numero di casi si registra nel parte sudorientale del continente (Cina, Hong Kong e Giappone), mentre nove morti sono nella sola Thailandia.\nCina.\nLa Repubblica Popolare Cinese ha quasi 2 500 casi confermati e nessun decesso. Il primo caso risale al 10 maggio. Il \"General Administration of Quality Supervision, Inspection and Quarantine\", l'organo del Ministero della sanit\u00e0 cinese che si occupa di terrorismo chimico, quarantene ed epidemie, sin dalla notte del 26 aprile aveva annunciato i primi pazienti con sintomi adatti alla febbre suina.\nIl 2 maggio il governo cinese ha deciso di vietare ogni volo da e per il Messico.\nGiappone.\nIl Giappone ha registrato, sino al 13 luglio, 2 273 casi di influenza suina e nessun decesso. I primi tre casi di \"influenza A\" nel paese nipponico risalgono all'8 maggio e riguardano tre giapponesi di rientro da Oakville.\nThailandia.\nLa Thailandia, al 13 luglio, presenta poco pi\u00f9 di 2 400 casi confermati e nove decessi (su undici totali del continente asiatico). La maggior parte dei casi sono concentrati nella metropoli di Bangkok.\nAltri stati.\nAltri Stati asiatici particolarmente colpiti sono le Filippine, Singapore e la Malaysia. In particolare i primi due registrano, rispettivamente, 1 700 (con un decesso) e 1 200 casi confermati. Un altro decesso \u00e8 segnalato nel Sultanato del Brunei.\nEuropa.\nIl continente europeo, al 6 agosto 2010, ha circa 130 000 casi confermati e 4 879 decessi. Il paese in assoluto pi\u00f9 colpito \u00e8 il Regno Unito.\nItalia.\nA fine aprile 2009 una donna proveniente da San Diego \u00e8 stata ricoverata a Venezia come caso sospetto. Al 30 aprile 2009 nella penisola si contavano circa venti casi sospetti, ma nessuno di questo \u00e8 stato confermato.\nIl 2 maggio viene riscontrato il primo caso \"positivo\" di questa influenza. Il paziente \u00e8 stato ricoverato nell'ospedale di Massa il 23 aprile 2009 dove \u00e8 stato prontamente accolto e guarito. Il secondo caso si registra il giorno dopo. Il paziente affetto era ritornato dal Messico e viene ricoverato a Roma, dove guarisce.\nLa Coldiretti, la pi\u00f9 grande associazione di rappresentanza e assistenza dell'agricoltura italiana, ha invitato la popolazione ad acquistare carne di maiale e salumi, evitando il panico.\nIl 18 luglio sono 258 gli italiani colpiti dal virus H1N1, fortunatamente tutti guariti o comunque in buone condizioni di salute.\nIl 26 luglio \u00e8 morto il primo italiano, residente in Argentina.\nSabato 29 agosto viene ricoverato in gravi condizioni all'ospedale di Monza un ragazzo di 24 anni, di Parma, che ha contratto il virus. Si tratta del primo grave caso sulla penisola il 3 settembre i medici hanno dichiarato che il paziente ha battuto il virus; ciononostante egli rimane in coma e in prognosi riservata per le complicanze sopraggiunte; lascer\u00e0 l'ospedale di Monza solo in ottobre.\nIl 4 settembre si \u00e8 verificata la prima vittima in Italia: un napoletano di 51 anni, colpito dal virus \u00e8 deceduto dopo essere stato ricoverato in gravi condizioni. La morte \u00e8 sopravvenuta non per gli effetti del virus, ma per il complicarsi delle importanti patologie da cui era gi\u00e0 da tempo affetto il paziente.\nIl 19 settembre muore una donna di 46 anni ricoverata dal 30 agosto all'ospedale Papardo di Messina. La donna, che aveva contratto il virus da alcuni familiari di ritorno da una vacanza in Inghilterra, non soffriva di patologie pregresse. Si tratta perci\u00f2 del primo decesso in Italia causato dal solo virus H1N1.\nL'ultimo comunicato emesso dal Ministero della Salute fissa a 229 il numero di \u00abvittime collegate alla nuova influenza\u00bb che, in rapporto al numero stimato dei casi al 31 gennaio 2010 (4 408 000) corrisponde a una letalit\u00e0 di circa lo 0,005%, molto meno rispetto a quella della passata influenza H3N2.\nRegno Unito.\nIl Regno Unito \u00e8 tra i paesi europei quello maggiormente colpito. Al 13 luglio conta quasi 10 000 casi confermati (il primo dei quali \u00e8 datato 27 aprile) e 14 decessi, il primo dei quali \u00e8 avvenuto il 12 giugno: La persona deceduta \u00e8 una donna scozzese di 38 anni che all'inizio di giugno aveva dato alla luce il suo bimbo mentre era ricoverata al Royal Alexandra Hospital di Paisley, vicino a Glasgow, per l'infezione. Il neonato, venuto al mondo dopo 29 settimane di gravidanza, \u00e8 risultato negativo ai test per il virus. Queste decesso \u00e8 il primo in assoluto per il territorio europeo.\nIl 2 luglio Andy Burnham, ministro della salute britannico, ha dichiarato che la pandemia \u00e8 ormai fuori controllo e che si prevedono 100 000 casi di contagio al giorno entro la fine di agosto.\nSpagna.\nIl 27 aprile il ministro spagnolo della salute annuncia che un cittadino spagnolo di 23 anni, di rientro dal Messico, ha contratto il virus.. Questo \u00e8 il primo caso confermato in Europa.\nAl 13 luglio la Spagna conta oltre 1 000 casi confermati di infezione e due decessi. Il primo di questi decessi \u00e8 datato 30 giugno e riguarda una diciannovenne di Madrid. \u00c8 il primo decesso nell'Europa continentale. La seconda morte viene confermata il 9 luglio: si tratta di un uomo di 41 anni residente delle isole Canarie.\nOceania.\nAl 6 agosto 2010 l'Oceania presenta quasi 50 000 casi confermati e 1 858 decessi. I paesi pi\u00f9 colpiti sono due dei pi\u00f9 popolosi, ovvero Australia e Nuova Zelanda.\nAustralia.\nLo Stato australiano \u00e8 uno dei paesi pi\u00f9 colpiti al mondo. Al 13 luglio presenta quasi 9 000 casi confermati e 18 decessi, il che lo rende il sesto paese per numero di morti. Il primo decesso risale al 19 giugno e riguarda un aborigeno di 26 anni proveniente da Kiwirrkurra, una comunit\u00e0 localizzata nel deserto di Gibson.\nAltri stati.\nNegli altri paesi oceanici i casi confermati sono pochi, senza alcun decesso. Il paese tra questi maggiormente colpito \u00e8 la Repubblica di Figi, con 19 casi confermati.\nCampagne vaccinali.\nMolteplici governi hanno intrapreso una campagna vaccinale nell'inverno 2008-09, stabilendo contratti con industrie farmaceutiche per la produzione su scala industriale del vaccino. Tuttavia l'impatto del virus si \u00e8 dimostrato molto minore di quanto previsto o comunicato.\nFrancia.\nIl governo francese ha deciso di disdire 7 milioni di dosi di vaccino gi\u00e0 ordinate. Daniel Vasella, l'amministratore delegato di Novartis, ha dichiarato che \"il governo francese non ha rispettato i propri impegni\", minacciando \"Alla prossima pandemia - perch\u00e9 ci sar\u00e0 una nuova pandemia - serviremo prioritariamente gli Stati 'affidabili'\".\nItalia.\nIl governo Berlusconi IV ha deciso di fornire la co-somministrazione del vaccino contro l'influenza da virus A/H1N1 assieme al vaccino dell'influenza stagionale.\nA tal fine ha concluso un contratto di produzione con la Novartis, inizialmente tenuto segreto. Il contratto \u00e8 stato firmato il 21 agosto 2009 tra il direttore generale del ministero della Salute, Fabrizio Oleari, e l'amministratore delegato di Novartis Vaccines, Francesco Gulli. Il testo prevede la fornitura di 24 milioni di dosi di vaccino, al costo di 184 milioni di euro, IVA inclusa.\nIl contratto \u00e8 stato giudicato penalizzante dalla Corte dei Conti, che ha accusato il governo di aver accettato clausole troppo favorevoli all'azienda, quali l'assenza di penali, l'acquisizione da parte del ministero dei rischi e il risarcimento alla multinazionale per eventuali perdite.\nTra le clausole capestro accettate dal Ministero della Salute:\nLe dosi effettivamente prodotte e consegnate da Novartis ammontano a 10 milioni, quelle utilizzate a 900 000. Ancora a marzo 2010, diverse ASL hanno segnalato la disponibilit\u00e0 in stock di pi\u00f9 della met\u00e0 dei vaccini consegnati In Lombardia, solo il 10% delle dosi sono state somministrate. Il Ministero ha iniziato a pianificare il ritiro delle dosi inutilizzate, che secondo indicazione dell'OMS scadranno in estate.\nIl ministro Ferruccio Fazio ha annunciato di voler aprire una trattativa con la Novartis per i vaccini ordinati ma non ancora prodotti, e di considerare la possibilit\u00e0 di cedere all'Organizzazione mondiale della sanit\u00e0 2,5 milioni di vaccini, il 10% della fornitura italiana, pi\u00f9 una eventuale ulteriore fornitura risultante dai vaccini non utilizzati dalle regioni.\nIn Italia, entro met\u00e0 novembre, risultavano colpite dal virus circa 1,5 milioni di persone, con 70 decessi e 160 000 vaccinati.\nRegno Unito.\nIl governo britannico ha ordinato 132 milioni di dosi di vaccino (due per ogni cittadino). I vaccinati sarebbero 4,25 milioni, tra i 17 milioni dei gruppi pi\u00f9 a rischio. Solo 13 milioni di dosi sarebbero state consegnate, mentre le restanti 119 milioni sarebbero ancora in stoccaggio o in produzione. Il governo starebbe negoziando con GlaxoSmithKline e Baxter International per ridurre l'ordine, mentre l'allerta \u00e8 cessata. Tuttavia sono iniziate le polemiche riguardo allo spreco di denaro pubblico."}
{"id": "2345965", "revid": "767487", "url": "https://it.wikipedia.org/wiki?curid=2345965", "title": "Tomasz K\u0119sicki", "text": "Carriera.\nCresce crestisticamente in patria, rispettivamente all'AZS Lublin (fino al 2001-02) e all'SMS Warka (2002-03).\nNell'agosto 2003 il Pamesa Valencia decide di investire su di lui, ingaggiandolo giovanissimo con un contratto pluriennale. Pochi mesi dopo, a gennaio del 2004, viene girato in prestito ad una societ\u00e0 satellite militante nel campionato LEB-2, il Pamesa Castell\u00f3n. Il prestito sar\u00e0 poi rinnovato per due ulteriori annate.\nNell'estate 2006 arriva in Italia alla Bipop Reggio Emilia, ma non riuscir\u00e0 mai a scendere in campo a causa dei lunghi tempi di recupero dovuti ad un'operazione alla caviglia. L'anno successivo viene contrattualizzato dalla Fortitudo Bologna, ma altri problemi fisici ne limitano l'utilizzo: nonostante ci\u00f2, K\u0119sicki riesce a debuttare con la casacca biancoblu sia in serie A che in ULEB Cup.\nFirma poi un contratto con il Basket Rimini Crabs per la stagione 2008-09, disputando il campionato di Legadue. Con i romagnoli conquista l'accesso ai play-off, contribuendo con 7,4 punti e 5,9 rimbalzi in 20,3 minuti di media a partita."}
{"id": "2345971", "revid": "247222", "url": "https://it.wikipedia.org/wiki?curid=2345971", "title": "Legalize It", "text": "Legalize It \u00e8 il primo album solista del cantante reggae giamaicano Peter Tosh, prodotto dalla Columbia Records nel 1976. Il lavoro arriva tre anni dopo l'ultimo album dei Wailers, gruppo di cui Tosh faceva parte assieme a Bob Marley e Bunny Wailer, il primo collabora nel testo di \"Why Must I Cry\", mentre il secondo nel testo di \"Till Your Well Runs Dry\".\nMusicisti.\nNote aggiuntive"}
{"id": "2345978", "revid": "119669535", "url": "https://it.wikipedia.org/wiki?curid=2345978", "title": "On the Border", "text": "On the Border \u00e8 il terzo album discografico della rock band statunitense Eagles, pubblicato il 22 marzo del 1974.\nIl disco.\nLo stile dell'album si distacca dalle tipiche sonorit\u00e0 country dei precedenti album, assumendo un ritmo pi\u00f9 rock. I tre singoli pubblicati dal disco sono \"Already Gone\", \"James Dean\" e \"Best of My Love\". L'album arriv\u00f2 17\u00ba in classifica.\nLa canzone \"On the Border\" (che \u00e8 anche il titolo dell'omonimo album) \u00e8 un'ispirazione della rock band allo scandalo Watergate.\nL'album ha venduto 4 milioni di copie."}
{"id": "2345987", "revid": "767487", "url": "https://it.wikipedia.org/wiki?curid=2345987", "title": "Mercato comune dell'Africa orientale e meridionale", "text": "Il Mercato comune dell'Africa orientale e meridionale (in inglese: Common Market for Eastern and Southern Africa, (COMESA), \u00e8 un'area di commercio preferenziale con 19 stati membri che si snodano dalla Libia allo Zimbabwe. Il COMESA fu creato nel dicembre 1994, in sostituzione di un'area di commercio preferenziale gi\u00e0 esistente dal 1981. Nove degli stati membri formarono un'area di libero scambio nel 2000; Ruanda e Burundi aderirono a tale area nel 2004; Comore e Libia nel 2006.\nIl COMESA \u00e8 uno dei pilastri della Comunit\u00e0 economica africana.\nNel 2008 il COMESA ha aderito all'Area di libero scambio africana (AFTZ), che include i membri di altri due blocchi commerciali africani: la Comunit\u00e0 dell'Africa orientale (EAC) e la Comunit\u00e0 di sviluppo dell'Africa meridionale (SADC).\nMembri.\nMembri attuali:\nMembri precedenti:\nStruttura.\nOrgani con poteri decisionali e operativi sulla base dei trattati costitutivi:\nOrgani con compiti consultivi:\nAltri enti creati per promuovere lo sviluppo:"}
{"id": "2345989", "revid": "1718925", "url": "https://it.wikipedia.org/wiki?curid=2345989", "title": "Maria Papadimitriou", "text": "Vive e lavora a Volos, in Grecia.\nHa studiato all'Ecole Nationale des Beaux Arts di Parigi tra il 1981 e il 1986. Attualmente insegna al Dipartimento di Architettura dell'Universit\u00e0 di Thessalia.\nNel campo della fotografia ha partecipato a molte esposizioni personali e collettive nell'ultimo decennio, sia in Grecia che all'estero, tra cui:"}
{"id": "2345993", "revid": "52076", "url": "https://it.wikipedia.org/wiki?curid=2345993", "title": "Fascia archeologica", "text": "La fascia archeologica, o anche \"zona archeologica\", riconosciuta dall'art. 303 della Convenzione di Montego Bay, si pu\u00f2 estendere fino a 24 miglia dalla linea di base dello stato costiero. \nLa sua istituzione \u00e8 facoltativa e conferisce allo stato costiero la possibilit\u00e0 di effettuare operazioni di controllo tese a contrastare il commercio illecito di oggetti archeologici posti sul fondo marino.\nLa fascia archeologica andrebbe a coincidere, in quanto a lunghezza, con la \"zona contigua\", prevista all'art. 33 della Convenzione di Montego Bay.\nL'Italia applica questa normativa in base all'art. 94 del Decreto Legislativo 22 gennaio 2004, n. 42, in materia di \"Codice dei beni culturali e del paesaggio, ai sensi dell'articolo 10 della legge 6 luglio 2002, n. 137\"."}
{"id": "2345998", "revid": "1372005", "url": "https://it.wikipedia.org/wiki?curid=2345998", "title": "Emil Abel", "text": "Allievo di Walther Nernst a Gottinga, fu un tecnico della Siemens-Halske nonch\u00e9 professore di ingegneria elettrica e direttore dell'istituto di chimica fisica all'Universit\u00e0 tecnica di Vienna. Poco pi\u00f9 di un mese dopo l'Anschluss, in quanto ebreo venne espulso dall'universit\u00e0 con un decreto del 22 aprile 1938 (cos\u00ec come suo figlio Stefan, studente di legge) e il 9 dicembre gli fu chiesto di lasciare la Societ\u00e0 tedesca di fisica di cui era membro dall'allora presidente, l'olandese Peter Debye. Mentre Debye si trasferiva negli Stati Uniti, Abel emigr\u00f2 a Londra dove lavor\u00f2 all'University College. Nel 1949 l'Universit\u00e0 tecnica di Vienna gli concesse il \"Golden Diploma\".\n\u00c8 noto per importanti ricerche nel campo dell'elettrochimica, della catalisi e della cinetica di reazione. Sue pubblicazioni sono \"Uber das Gleichgewicht zwischen den verschiedenen Oxydationsstufen desselben Metalles\" (1901), \"Theorie der Hypochlorite\" (1904), \"Hypochlorite und elektrische Bleiche. Theoretischer Teil\" (1905) e il completamento dell\"'Handbuch der anorganischen Chemie\" di Richard Abegg (1921)."}
{"id": "2346002", "revid": "124897276", "url": "https://it.wikipedia.org/wiki?curid=2346002", "title": "Gran Premio di Francia 1996", "text": "l Gran Premio di Francia 1996 si \u00e8 svolto domenica 30 giugno 1996 sul Circuito di Nevers Magny-Cours. La gara \u00e8 stata vinta da Damon Hill su Williams seguito dal compagno di squadra Jacques Villeneuve e da Jean Alesi su Benetton.\nQualifiche.\nSchumacher conquista la pole position, precedendo di appena sette centesimi Hill; terzo \u00e8 Alesi, seguito dal compagno di squadra Berger, H\u00e4kkinen e Villeneuve, protagonista nella sessione di qualifica di un violento incidente al curvone Estoril. Chiudono la top ten Coulthard, Brundle, Panis e Barrichello; Irvine, che aveva fatto segnare il decimo tempo, viene retrocesso in fondo alla griglia a causa di un'appendice aerodinamica di dimensioni irregolari montata sulla sua Ferrari.\nGara.\nPer la seconda volta consecutiva, la Ferrari di Schumacher ha un problema durante il giro di ricognizione: in questo caso, sulla vettura del tedesco si rompe il motore ed il bicampione del mondo in carica \u00e8 costretto ad un clamoroso ritiro ancora prima che la gara inizi: per questo motivo, questo Gran Premio risulta essere l'ultimo della storia della Formula 1 senza campioni del mondo al via. Liberatosi del rivale in pole position, Hill scatta bene, mantenendo la testa della corsa davanti ad Alesi, H\u00e4kkinen, Berger e Villeneuve; l'inglese comincia subito a guadagnare un consistente margine sugli inseguitori, mentre il suo compagno di squadra, dopo aver sopravanzato Berger nel corso della prima tornata, attacca il terzo posto di H\u00e4kkinen.\nI piloti procedono in quest'ordine fino alla prima serie di soste ai box, durante la quale Villeneuve, ultimo a rifornire, passa il finlandese della McLaren; nel corso del 37\u00ba giro il canadese supera anche Alesi, facendo poi segnare diverse volte il giro pi\u00f9 veloce in gara nel tentativo di avvicinarsi al compagno di squadra. Hill gestisce per\u00f2 senza problemi il vantaggio, ottenendo la sesta vittoria stagionale davanti al compagno di squadra, i due alfieri della Benetton e le McLaren Mercedes. A fine gara Herbert, giunto 11\u00b0, venne squalificato per via di alcune irregolarit\u00e0 riscontrate nella sua Sauber."}
{"id": "2346008", "revid": "6923", "url": "https://it.wikipedia.org/wiki?curid=2346008", "title": "Fran\u00e7oise de Montmorency", "text": "Biografia.\nFran\u00e7oise era la pi\u00f9 giovane delle cinque figlie di Pierre de Montmorency, barone di Fosseux, marchese di Thury, e di sua moglie Jacqueline d'Avaugour.\nAll'et\u00e0 di quattordici anni divenne dama di compagnia della regina Margherita di Valois. Ragazza timida e arrossiva facilmente, attir\u00f2 le attenzioni di Enrico III di Navarra. In un primo momento a Margherita queste attenzioni non le diede alcun problema, e lei stessa, si crede, inizi\u00f2 in questo momento una relazione con il visconte di Turenne.\nDurante le guerre di religione, Enrico sconfitto a Marmande, si rifugi\u00f2 alla corte di N\u00e9rac, dove fu assediato dal maresciallo Biron. Durante questo assedio, Enrico riprese il suo corteggiamento, e questa volta ottenne la reciprocit\u00e0, usando una tecnica che in seguito applic\u00f2 con successo con tutti le sue favorite ufficiali - promise di divorziare da sua moglie e sposare Fran\u00e7oise se avesse dato alla luce un figlio. Dal quel momento divenne ambiziosa e arrogante nei confronti della regina Margherita. Alla fine rimase incinta e, con la prospettiva di avere un figlio da un re, arriv\u00f2 a considerarsi regina. Ma Fran\u00e7oise aveva paura dei pettegolezzi e condusse il re a Eaux-Chaudes dal 7 al 25 giugno 1581, per sfuggire alla corte di N\u00e9rac. Enrico voleva che la regina Margherita fungesse da loro accompagnatrice, ma lei li aspett\u00f2 a Bagn\u00e8res-de-Bigorre.\nLa regina Margherita si offr\u00ec di rimuoverla dalla corte, ma Fran\u00e7oise url\u00f2 che si rifiutava di andarsene. Infine, nacque una figlia nata morta nel 1581. Il re fu avvertito dal medico e Margherita si assicur\u00f2 che il parto fosse il pi\u00f9 tranquillo possibile. La regina stessa aiut\u00f2 come ostetrica.\nMargherita fu poi invitata da sua madre Caterina de' Medici a Parigi, insieme alle sue dame di compagnia, tra cui Fran\u00e7oise. Caterina consigli\u00f2 a sua figlia di rimandare Fran\u00e7oise ai suoi genitori. Seguendo questo consiglio, Margherita cacci\u00f2 Fran\u00e7oise dalla corte nel 1582. Enrico prese questo come un insulto personale, ma non fece nulla per vendicarsi, poich\u00e9 era poi caduto nel fascino della \"bella Corisande\", Diane d'Andoins.\nMatrimonio.\nL'11 maggio 1596, spos\u00f2 Fran\u00e7ois de Broc, barone di Cinq-Mars. Ebbero sette figli:\nMorte.\nMor\u00ec il 6 dicembre 1641 a Broc e fu sepolta nella chiesa locale, mentre il suo cuore fu deposto a \u00c9chemir\u00e9."}
{"id": "2346011", "revid": "1666804", "url": "https://it.wikipedia.org/wiki?curid=2346011", "title": "Lucio Furio Purpureone", "text": "Biografia.\nFu tribuno militare nel 210 a.C. sotto il console Marcello e pretore nel 200 a.C. In questa veste, dopo aver unito le sue forze con quelle del console, intervenne per difendere Cremona, assediata da un esercito di circa 40.000 Galli. Sempre dallo storico patavino gli viene attribuito un importante discorso diretto in cui, in occasione dell'assemblea etolica tenutasi al cospetto di ambasciatori del re Filippo V all'inizio della seconda guerra macedonica, difende le ragioni e le modalit\u00e0 operative dell'imperialismo romano.\nNel 196 a.C. fu eletto console con Marco Claudio Marcello ed, unitamente al collega, sconfisse i Galli Boi.\nViene ricordato per aver fatto erigere ben tre templi a Giove a ricordo delle vittorie contro i Galli: uno venne inaugurato nel 194 a.C., mentre gli altri due nel 192 a.C.\nDopo la vittoria contro Antioco III in Siria, Purpureo fu uno dei dieci commissari inviati in Asia per concordare il trattato di pace e la sistemazione dei nuovi territori.\nViene ricordato ancora nel 187 a.C. come uno dei pi\u00f9 feroci oppositori contro Gneo Manlio Vulsone, accusandolo di aver minacciato la pace con Antioco III. Nel 184 a.C. fu uno dei candidati alla censura, ma furono eletti Marco Porcio Catone e Lucio Valerio Flacco. Nel 183 a.C. fu, con altri due senatori, legato romano presso alcune trib\u00f9 della Gallia Transalpina."}
{"id": "2346016", "revid": "16066", "url": "https://it.wikipedia.org/wiki?curid=2346016", "title": "Ciucioi", "text": ""}
{"id": "2346020", "revid": "1243", "url": "https://it.wikipedia.org/wiki?curid=2346020", "title": "Ferrovia Fabriano-Pergola-Urbino-Auditore-San Leo-Santarcangelo", "text": ""}
{"id": "2346028", "revid": "120115968", "url": "https://it.wikipedia.org/wiki?curid=2346028", "title": "Gran Premio di Gran Bretagna 1996", "text": "Il Gran Premio di Gran Bretagna 1996 si \u00e8 svolto domenica 14 luglio 1996 sul Circuito di Silverstone. La gara \u00e8 stata vinta da Jacques Villeneuve su Williams seguito da Gerhard Berger su Benetton e da Mika H\u00e4kkinen su McLaren. In questa gara segna l'ultima apparizione in F1 di Andrea Montermini e del team Forti Corse.\nQualifiche.\nLa Williams domina le qualifiche, con i suoi piloti che si disputano la pole position per tutta la durata della sessione; alla fine ha la meglio Hill, che batte il compagno di squadra Villeneuve di poco meno di due decimi. Terzo \u00e8 Schumacher, staccato per\u00f2 di ben otto decimi dal tempo della pole position; seguono H\u00e4kkinen, Alesi, Barrichello, Berger, Brundle, Coulthard ed Irvine. A fondo griglia nessuna delle due Forti riesce a qualificarsi, ed entrambi i piloti restano ben lontani dalla soglia del 107%.\nGara.\nAl via Hill non scatta bene, scivolando in quinta posizione; davanti all'inglese si inseriscono, nell'ordine, Villeneuve, Alesi, H\u00e4kkinen e Schumacher. Mentre Villeneuve comincia subito a guadagnare un consistente margine sugli avversari, il pilota tedesco della Ferrari si ritira gi\u00e0 al secondo giro per un problema idraulico; appena tre tornate pi\u00f9 tardi anche Irvine, risalito in sesta posizione, \u00e8 costretto al ritiro per un problema tecnico: per la scuderia di Maranello si tratta del terzo doppio ritiro consecutivo.\nNel frattempo Hill rimane bloccato dietro ad H\u00e4kkinen, non riuscendo a sopravanzarlo; l'inglese lamenta problemi di guidabilit\u00e0 della sua Williams, sulla quale un dado ruota si sta allentando. Il team non si rende per\u00f2 conto del problema e nel corso del 27\u00ba passaggio la vettura dell'inglese ha una brusca reazione alla curva Copse, finendo la sua corsa nella via di fuga. In testa al Gran Premio, nel frattempo, Villeneuve effettua il primo dei due rifornimenti da lui previsti; prende cos\u00ec il comando Alesi, partito con una strategia di una sola sosta.\nQuando anche il francese entra ai box Villeneuve spinge al massimo, tornando in pista al comando e con un buon vantaggio dopo aver effettuato il secondo pit stop. Nel frattempo Alesi comincia ad avere problemi ai freni, dovendo poi abbandonare a diciassette giri dal termine; il secondo posto passa cos\u00ec a Berger, che aveva sopravanzato H\u00e4kkinen quando quest'ultimo aveva effettuato il suo secondo rifornimento. L'austriaco \u00e8 per\u00f2 troppo lontano per impensierire Villeneuve, che coglie la sua seconda vittoria in carriera davanti a Berger, H\u00e4kkinen, Barrichello, Coulthard e Brundle."}
{"id": "2346030", "revid": "19933", "url": "https://it.wikipedia.org/wiki?curid=2346030", "title": "Vicereame di R\u00edo de la Plata", "text": ""}
{"id": "2346031", "revid": "1543377", "url": "https://it.wikipedia.org/wiki?curid=2346031", "title": "Giustino Sanchini", "text": "Biografia.\nNacque a Cerreto, frazione di Saludecio, nella diocesi di Rimini, il 18 novembre 1860. Inizi\u00f2 gli studi presso il seminario di Rimini e li continu\u00f2 a Roma, laureandosi in filosofia e in diritto. Fu ordinato presbitero nel 1884 e per trentatr\u00e9 anni continu\u00f2 le sue mansioni sacerdotali. Fu inoltre insegnante di diritto canonico e di teologia morale presso il seminario di Rimini, canonico della cattedrale e vicario generale della diocesi. Le sue attivit\u00e0 nella diocesi riminese furono caratterizzate dall'opposizione al murrismo.\nIl 5 giugno 1916 papa Benedetto XV lo nomin\u00f2 vescovo di Fano e ricevette la consacrazione episcopale per l'imposizione delle mani del vescovo di Rimini Vincenzo Scozzoli, e dei vescovi coconsacranti Luigi Ferri e Fabio Berdini, il 14 ottobre dello stesso anno a Rimini. Fece l'ingresso solenne nella diocesi fanese l'11 febbraio 1917.\nCre\u00f2 nuove parrocchie e cur\u00f2 la costruzione delle relative chiese sparse in tutta la diocesi, visto l'aumento demografico registrato in alcune zone. Fu sua l'idea di mettere i sacerdoti orionini a servizio dell'orfanotrofio che fond\u00f2 don Gentili. Diede vita al \"Bollettino Ufficiale della Diocesi\". Nel 1925 concedette l'eremo di Monte Giove ai padri camaldolesi provenienti dalla Toscana. Dal 1927 al 1931 fu anche amministratore apostolico della diocesi di Fossombrone. Nel 1928 intervenne al Concilio plenario piceno svoltosi a Loreto. Papa Pio XI lo nomin\u00f2 assistente al soglio pontificio e conte. Fu inoltre prelato domestico di Sua Santit\u00e0 e commissario vescovile per la disciplina presso il Pontificio seminario marchigiano.\nMor\u00ec il 23 febbraio 1937 a Fano. Il giorno del suo funerale la \"Schola Cantorum\" del seminario regionale cant\u00f2 su musica scelta dal maestro don Igino Tonelli. Fu sepolto nella chiesa di san Cristoforo, i cui lavori di costruzione furono seguiti dallo stesso vescovo quando era ancora in vita.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2346034", "revid": "2052878", "url": "https://it.wikipedia.org/wiki?curid=2346034", "title": "One of These Nights", "text": "One of These Nights \u00e8 il quarto album in studio della rock band statunitense Eagles, pubblicato nel 1975.\nIl disco.\n\u00c8 l'ultimo disco degli Eagles registrato con Bernie Leadon, che lascer\u00e0 la band nello stesso anno. Dall'album sono estratti tre singoli: \"Lyin' Eyes\", \"One of These Nights\" e \"Take It to the Limit\".\nL'album ha raggiunto la prima posizione nella Billboard 200 per cinque settimane, la seconda in Canada, Paesi Bassi e Nuova Zelanda, la quinta in Australia, l'ottava nel Regno Unito e la nona in Norvegia vendendo 4 milioni di copie.\nCuriosit\u00e0.\nIl brano strumentale \"Journey of the Sorcerer\" (il viaggio del mago) \u00e8 stato utilizzato come tema musicale della serie radiofonica inglese di humor e fantascienza \"Guida galattica per gli autostoppisti\"; la serie \u00e8 stata trasmessa nel Regno Unito dalla BBC durante la seconda met\u00e0 degli anni '70, e il brano venne poi usato come tema musicale anche nei successivi adattamenti televisivi e cinematografici dell'opera. \nNel corso dell'utilizzo il brano \u00e8 stato registrato pi\u00f9 volte."}
{"id": "2346037", "revid": "19933", "url": "https://it.wikipedia.org/wiki?curid=2346037", "title": "Felipe de C\u00e1ceres", "text": ""}
{"id": "2346038", "revid": "767487", "url": "https://it.wikipedia.org/wiki?curid=2346038", "title": "Karl von Abel", "text": "Biografia.\nFunzionario e poi membro del Consiglio di reggenza della Grecia, tra il 1832 e il 1834, fu Ministro dell'interno e del Culto in Baviera nel 1837. Dimesso dal ministero degli Interni nel 1846 perch\u00e9 combattuto da protestanti e liberali, nel 1847 fu dimesso anche dal ministero del Culto per aver rifiutato la cittadinanza a Lola Montez. In seguito fu ambasciatore a Torino; nel 1848 fu portavoce degli ultramontani nel parlamento bavarese."}
{"id": "2346039", "revid": "88812", "url": "https://it.wikipedia.org/wiki?curid=2346039", "title": "Relegatio in insulam", "text": "La relegatio in insulam, nell'antico ordinamento giuridico romano era la pena a cui erano sottoposti i colpevoli di determinati delitti come l'adulterio, lo stupro, il lenocinio, l'omicidio preterintenzionale causato per l'uso di filtri amorosi o abortivi o per maltrattamenti.\nEssa consisteva nell'allontanamento temporaneo del soggetto in un luogo isolato o proprio in un'isola, senza la perdita dello status di cittadino romano, previsto invece dalla \"deportatio in insulam\".\nLa relegazione era una sorta di soggiorno obbligato in un luogo molto lontano da Roma, imposto a personaggi considerati pericolosi dalle autorit\u00e0 romane. A differenza dell'esilio, esso non prevedeva la confisca dei beni e la perdita permanente dei diritti civili. Il provvedimento aveva di solito una durata limitata nel tempo: il condannato, ricevuto il perdono, poteva far ritorno a Roma.\nIn particolare, il poeta Ovidio sub\u00ec la \"relegatio\" nell'8 d.C.: egli fu esiliato a Tomi, colonia romana sulle rive del Mar Nero (oggi in Romania). Ovidio rimase sempre vago rispetto a questo avvenimento, affermando di aver commesso \"duo crimina, carmen et error\" (Tristia, II, v. 212). Nel caso del poeta, tuttavia, la pena non fu mai revocata, nonostante le numerose suppliche di amici e parenti. Secondo taluni interpreti Ovidio aveva avuto corrispondenze e amicizie politiche avverse al regime imperiale. "}
{"id": "2346040", "revid": "111325", "url": "https://it.wikipedia.org/wiki?curid=2346040", "title": "Fascia Archeologica", "text": ""}
{"id": "2346042", "revid": "121781462", "url": "https://it.wikipedia.org/wiki?curid=2346042", "title": "Chiesa di San Rocco (Castel Frentano)", "text": "La chiesa di San Rocco \u00e8 una chiesa di Castel Frentano, in provincia di Chieti.\nLe fonti bibliografiche fanno risalire la sua edificazione alla seconda met\u00e0 del XVII secolo.\nArchitettura.\nNella prima met\u00e0 del XX secolo il tempio fu oggetto di importanti lavori di restauro, che gli hanno dato l'attuale impianto in stile neoromanico con il campanile a torre. Nel 1977, con la munificenza di Amerigo Di Donato, detto \"Mirrichino\", venne costruita la fontana sita di fianco. Fu restaurata dal comitato Feste nel 2005-2006.\nPresenta una facciata a mattoni di tonalit\u00e0 diverse, con terminazione a capanna, delimitata da lesene angolari e ornata da archetti pensili che seguono il percorso degli spioventi e sostengono la cornice della parte sommitale del fronte. Caratteristico \u00e8 il portale ogivale, sormontato da un timpano triangolare e anch'esso decorato con archetti pensili, affiancato da due finestre a sesto acuto contornate da mattoni (identici a quelli delle paraste, degli archetti e delle altre decorazioni), presentano un colore chiaro rispetto al resto della facciata. \nVi si trova anche un rosone a doppia ghiera in laterizio. I muri laterali sono composti nella parte bassa da una parte in pietra con contrafforti in mattone, separati da decorazioni che si presentano come un intreccio di archetti a tutto sesto poggianti su mensole. La parte superiore \u00e8 invece intonacata e vi sono una serie di monofore e bifore in laterizio. Sulla facciata destra \u00e8 presente un portale secondario a tutto sesto. Il campanile in mattoni a torre con cuspide \u00e8 accessibile attraverso un ingresso a sesto acuto sormontato da una bifora. Delle colonnine binate in pietra sorreggono la copertura a quattro spioventi della parte pi\u00f9 alta. Recentemente, all'abside semicircolare intonacata \u00e8 stata affiancata la sagrestia. Lungo le pareti vi sono una serie di semicolonne, in corrispondenza dei contrafforti esterni, che sorreggono in alto la cornice modanata. Il soffitto \u00e8 caratterizzato da una stupenda decorazione lignea a cassettoni.\nAll'interno della chiesa si conservano, sopra la vecchia cantoria, le statue di San Rocco e di Sant' Isidoro agricola (patrono dei contadino). Nel presbiterio si venera la statua nuova del santo titolare, il giorno 13 settembre di ogni anno viene portata in processione."}
{"id": "2346049", "revid": "121960689", "url": "https://it.wikipedia.org/wiki?curid=2346049", "title": "Higashi no Eden", "text": ", noto anche come Eden of the East, \u00e8 un anime di 11 episodi trasmesso dal 9 aprile al 16 giugno 2009 su Fuji TV all'interno del contenitore \"noitaminA\". Ideato, scritto e diretto da Kenji Kamiyama, con musiche di Kenji Kawai e character design di Chika Umino, \u00e8 prodotto dallo studio Production I.G. La serie si conclude con due film d'animazione: il primo, intitolato , \u00e8 stato distribuito nelle sale giapponesi il 19 dicembre 2009 e il secondo, , a marzo 2010.\nIl 26 settembre 2009 \u00e8 stata anche pubblicata (solo nei cinema giapponesi) una compilation dei vari episodi della serie, montata a dovere per entrare nella durata standard di un film, chiamata \"Eden of the East: Air Communication\".\nTrama.\nLuned\u00ec 22 novembre 2010: undici missili colpiscono il Giappone, senza mietere alcuna vittima. Tale giornata verr\u00e0 in seguito ricordata come il \"Luned\u00ec incauto\" e molte persone cercano di dimenticarla. Tre mesi dopo, Saki Morimi, una studentessa giapponese in viaggio a Washington, si imbatte per caso in un ragazzo dall'identit\u00e0 sconosciuta davanti alla Casa Bianca, nudo e solo con un cellulare e una pistola in mano, che la salva da un'incomprensione con la polizia. I due rientrano in Giappone, ma il ragazzo si dar\u00e0 ben presto alla ricerca della sua identit\u00e0, cercando di scoprire anche perch\u00e9 nel suo cellulare sono contenuti pi\u00f9 di otto miliardi di yen e perch\u00e9 \u00e8 inserito nell'organizzazione denominata \"Sele\u00e7ao\".\nPersonaggi.\nEden of the East.\n\u00c8 nato come gruppo di riciclaggio, ma si \u00e8 subito trasformato in un sito commerciale di successo, grazie al rivoluzionario motore di riconoscimento di Micchon e all'abilit\u00e0 di sopravvalutare ogni cosa, comprese quelle superficiali di Saki.\nLa possibilit\u00e0 del software di funzionare su telefoni cellulari ha attratto immediatamente l'attenzione di molte persone come membri, inclusi gli studenti.\nIl gruppo, tuttavia, \u00e8 composto da pochi membri, i quali si sono recentemente diplomati al college.\nSele\u00e7ao.\nDodici persone (Akira incluso) in possesso di 10 miliardi di yen, concessi a loro da Mr. Outside per spenderli a favore dello stato. Questa enorme somma \u00e8 solamente una valuta digitale, perci\u00f2 non pu\u00f2 essere convertita in soldi materiali. Ai Sele\u00e7ao \u00e8 concesso spenderli come meglio credono, ma devono far uso dei soldi per trovare un modo per \"salvare\" il paese. Se qualcuno di loro tentasse di scappare, usare i soldi nel modo sbagliato o fallisse la missione, Mr. Outside invier\u00e0 il Supporter per assassinarlo; \u00e8 anche menzionato che se la missione viene portata a termine, il resto della somma verr\u00e0 eliminata comunque. Il nome \"Sele\u00e7ao\" deriva dalla parola portoghese \"Sele\u00e7\u00e3o\" (Prescelto)."}
{"id": "2346051", "revid": "111805799", "url": "https://it.wikipedia.org/wiki?curid=2346051", "title": "Casa colonica", "text": "Una casa colonica \u00e8 una dimora rurale in cui la famiglia che vi abita e vi lavora non \u00e8 proprietaria, n\u00e9 della stessa, n\u00e9 dello stesso fondo, ma \u00e8 vincolata da un contratto di mezzadria con il proprietario.\nTipico di molte case coloniche era il colore rosso della tinteggiatura esterna, talvolta con un riquadro bianco nel quale venivano indicati il nome del proprietario e il numero della colonia.\nRapporti col proprietario.\nQuesta situazione implica non l'esazione di un affitto concordato a priori, ma della consegna del 50% (o di una frazione diversamente concordata) di tutto il raccolto. Per contro il proprietario si impegna a partecipare nella medesima misura a pagare le spese relative a prodotti per la lavorazione del fondo e alle spese di manutenzione ordinaria della casa e a eventuali spese assicurative.\nSe da un lato questo contratto si adatta meglio ad eventuali annate di crisi, dall'altra impone al mezzadro di produrre almeno il doppio di quanto \u00e8 necessario per la propria sussistenza anche negli anni in cui il raccolto \u00e8 scadente.\nIl controllo sui coloni talvolta non veniva esercitato personalmente dal proprietario, ma da una sua persona fidata chiamata comunemente \"castaldo\". Il colono ha altres\u00ec l'obbligo di tenere un registro (prima nota) nel quale annota tutte le spese e tutti i ricavi, scrittura che dovr\u00e0 poi essere presa in visione e approvata dal proprietario."}
{"id": "2346052", "revid": "287204", "url": "https://it.wikipedia.org/wiki?curid=2346052", "title": "Nazionale di hockey su ghiaccio maschile della Germania", "text": "La nazionale di hockey su ghiaccio maschile della Germania (deutsche Eishockey-Nationalmannschaft) \u00e8 la squadra che rappresenta la Germania nelle competizioni internazionali di hockey su ghiaccio maschile. Pur non essendo considerata tra le rappresentative d'\"\u00e9lite\" dell'hockey mondiale, \u00e8 comunque una squadra di alto livello, e nel 2008 \u00e8 all'undicesimo posto nella classifica mondiale IIHF. I migliori risultati dopo la riunificazione sono stati il 6 posto ai mondiali del 2003 e i quarti di finale ai mondiali 1996, raggiunti dopo una sorprendente vittoria per 7-1 contro la Repubblica Ceca.\nDal 1947 al 1991 la Germania ha avuto due differenti nazionali, che rappresentavano le due Germanie. Una selezione delle due germanie unite partecip\u00f2 tuttavia ai Giochi olimpici nel 1956, 1960 e 1964."}
{"id": "2346053", "revid": "149727", "url": "https://it.wikipedia.org/wiki?curid=2346053", "title": "Ferrovia Matera-Montalbano Jonico", "text": ""}
{"id": "2346059", "revid": "337866", "url": "https://it.wikipedia.org/wiki?curid=2346059", "title": "Nazionale di hockey su ghiaccio della Germania", "text": ""}
{"id": "2346065", "revid": "1305772", "url": "https://it.wikipedia.org/wiki?curid=2346065", "title": "Giampaolo Papi", "text": "L'attivit\u00e0 di scrittore.\nEsordisce giovanissimo con una raccolta di poesie \"Il canto delle ginestre\" (Edizioni Schena, Fasano, 1987), in cui, pur nel richiamo alla tradizione \u201cculta\u201d e, in particolare, alla lezione del simbolismo francese e al magistero ungarettiano, si impone subito la personale cifra stilistica e tematica dell'autore.\nDalla sua affezione per Ungaretti scaturisce, dopo un viaggio ad Alessandria d'Egitto, alla ricerca di testimonianze sulla vita egiziana del grande poeta nel quartiere di Moharrem Bey, il saggio critico \"Il primo Ungaretti\", che viene pubblicato in occasione del centenario della nascita del poeta (Lacaita, Manduria, 1988). In esso Papi analizza e commenta, \u00abcon dovizia di strumenti critici e con originalit\u00e0 di prospettiva\u00bb , il \"corpus\" di liriche de \"L'Allegria\".\nNel 1990 esce la seconda silloge poetica \"Brume d'occhi\" (Lalli Editore, Poggibonsi, 1990), con una presentazione di Emerico Giachery, che si caratterizza per le suggestive atmosfere mediterranee, con momenti di poesia visiva e inserti volutamente prosastici.\nCon questi primi lavori si aggiudica numerosi riconoscimenti pubblici, tra i quali il I Premio Nazionale di Poesia \"Levante\" \u2013 Bari (1987); il I Premio Letterario Internazionale \"Amicizia\", del Centro Studi Restivo \u2013 Palermo (1990); il I Premio Nazionale di Poesia \"S. Lorenzo da Brindisi\" - Brindisi (1991). Viene inoltre inserito in alcune antologie nazionali di poesia .\nLa \"Lettera del sole alla luna un'estate. Storia d'amore in tre movimenti\" (Edizioni La Vallisa, Bari, 1997) \u00e8 una raccolta di poesie in forma di breve poema, dove le voci dei due protagonisti dai nomi parlanti, Felice e Sotera, si intrecciano in una sorta di canto a due. L'organizzazione delle liriche intorno ad una trama, l'adozione del duplice punto di vista, il motivo della lettera, le insistite allusioni musicali (come \u00e8 evidente gi\u00e0 dal sottotitolo), con gli intermezzi corali, prefigurano, in nuce, gli sviluppi letterari successivi di Papi e l'approdo alla narrativa.\nNasce cos\u00ec il romanzo \"Il segreto della dama dei girasoli\", Edizioni Pendragon, (Bologna, 2009), una tragica storia d'amore, ambientata nella Francia meridionale del Re Sole, in cui epistole e versi, come pure suggestioni musicali, sono parti integranti della narrazione vera e propria. Per la pluralit\u00e0 dei linguaggi impiegati, il romanzo \u00absperimenta con esiti interessanti le possibilit\u00e0 combinatorie di prosa, poesia, musica ed immagini\u00bb .\nL'esordio narrativo di Papi rompe un silenzio di oltre un decennio, nel quale, al contrario, \u00e8 molto prolifica la sua produzione in campo medico, dove Papi si segnala per i numerosi studi nel campo della diagnosi e della terapia delle patologie tiroidee.\n\u00c8 membro dell\u2019\"Associazione Medici Scrittori Italiani\".\nL'attivit\u00e0 di ricerca scientifica.\nPapi, che ha finora pubblicato 90 lavori scientifici , tra i quali due capitoli di libri di testo universitari sulle patologie tumorali maligne della tiroide , viene citato da BioMed Experts come uno dei pi\u00f9 importanti esperti mondiali di \"Tumore Solitario Fibroso della tiroide\" e \"Tiroidite di Riedel\" ."}
{"id": "2346067", "revid": "61051", "url": "https://it.wikipedia.org/wiki?curid=2346067", "title": "SNCAN", "text": ""}
{"id": "2346068", "revid": "1772671", "url": "https://it.wikipedia.org/wiki?curid=2346068", "title": "Soso", "text": ""}
{"id": "2346070", "revid": "21880", "url": "https://it.wikipedia.org/wiki?curid=2346070", "title": "Ophrys subfusca flammeola", "text": ""}
{"id": "2346071", "revid": "74801", "url": "https://it.wikipedia.org/wiki?curid=2346071", "title": "Augusta di Prussia", "text": "Biografia.\nIl 13 febbraio 1797, a Berlino, Augusta spos\u00f2 il principe Guglielmo d'Assia-Kassel, il pi\u00f9 vecchio dei figli sopravvissuti di Guglielmo IX, langravio di Assia-Kassel. Si tratt\u00f2 di un matrimonio combinato per ragioni puramente politiche, e i due coniugi non andavano molto d'accordo, con rapporti che rasentarono spesso una violenta conflittualit\u00e0. \nNel 1803 il langravio suo padre venne elevato a principe elettore d'Assia. Guglielmo gli succedette sul trono nel 1821, alla sua morte del padre. \nSubito dopo la nascita dell'ultima figlia, il matrimonio di fatto ebbe termine e dal 1815 i due vissero formalmente separati, anche se in un primo momento l'accordo di separazione venne tenuto segreto. Per i successivi dieci anni i due continuarono ancora a scontrarsi a Kassel; Augusta si trasfer\u00ec poi nello \"Schloss Sch\u00f6nfeld\", mentre Guglielmo visse con la sua amante, e successivamente seconda moglie, Emilie Ortl\u00f6pp (1791-1843). La principessa elettrice, molto colta, si oppose politicamente al marito, essendo vicina ad un circolo romantico, noto come \"Sch\u00f6nfelder Kreis\", che prese il nome dalla residenza di Augusta. Oltre alla elettrice e al figlio, fecero in seguito parte di tale circolo personaggi di spicco dell'Assia-Kassel, quali i ministri Ludwig Hassenpflug e Joseph von Radowitz, i fratelli Grimm ed altri intellettuali. Questo circolo venne chiuso nel 1823 dal principe elettore, mentre i suoi membri, qualora fossero funzionari ed ufficiali dello Stato, vennero dispersi in tutta l'Assia; lo stesso principe ereditario fu mandato in una sorta di esilio a Marburgo. In conseguenza di ci\u00f2, Augusta nel 1826 and\u00f2 in esilio, soggiornando all'Aia, Coblenza, Bonn e Fulda, prima di ritornare nel 1831 a Kassel, dato che suo marito, a causa dei moti rivoluzionari degli anni 1830-1831, era stato costretto ad abbandonare, insieme all'amante, l'Assia-Kassel.\nAugusta fu una pittrice di talento. Tra le opere da lei lasciate, vi sono anche autoritratti.\nDiscendenza.\nGuglielmo ed Augusta ebbero sei figli:"}
{"id": "2346073", "revid": "93436", "url": "https://it.wikipedia.org/wiki?curid=2346073", "title": "Isole Bonin", "text": ""}
{"id": "2346075", "revid": "729019", "url": "https://it.wikipedia.org/wiki?curid=2346075", "title": "McDonnell Douglas-General Dynamics A-12 Avenger II", "text": "L'A-12 Avenger II era un bombardiere stealth imbarcato \"tuttala\" sviluppato congiuntamente dalle aziende statunitensi McDonnell Douglas e della General Dynamics alla fine degli anni ottanta.\nProgettato per operare in condizioni ognitempo, era stato proposto per sostituire l'A-6 Intruder, ma venne cancellato nel 1991 a causa dei costi di sviluppo ritenuti eccessivi.\nStoria.\nSviluppo.\nIl progetto si caratterizzava per il disegno a triangolo isoscele, con la cabina di pilotaggio situata vicino al vertice del triangolo e le ali richiudibili per poter essere imbarcato sulle portaerei.\nEquipaggiato con due turboreattori General Electric F412-GE-D5F2, ognuno capace di produrre all'incirca 13.000\u00a0lbf (58\u00a0kN) di spinta, e in grado di trasportare fino a due missili AIM-120 AMRAAM, due AGM-88 HARM e una serie completa di armamento aria-terra, comprese bombe convenzionali Mk 82 o bombe intelligenti. Tutti i sistemi d'arma sarebbero stati stivati all'interno della fusoliera in modo da minimizzare il riflesso radar e la resistenza aerodinamica del velivolo.\nL'A-12 si \u00e8 guadagnato il soprannome di \u201cFlying Dorito\u201d a causa della sua forma, somigliante ad un tipo di patatine fritte triangolari molto noto negli USA.\nIl velivolo sub\u00ec numerosi problemi durante la fase di sviluppo, in particolare per quanto riguarda i materiali; nel gennaio del 1991 l'allora Segretario della Difesa, Dick Cheney, annull\u00f2 il programma giustificando tale scelta con la previsione di un costo di costruzione per singolo apparecchio arrivata a 165 milioni di dollari.\nLa cancellazione del progetto ha causato anni di controversie legali tra la McDonnell Douglas, General Dynamics e il Dipartimento della Difesa per violazione del contratto.\nIl 1\u00ba giugno 2009, la Corte di Appello degli Stati Uniti per il circuito federale ha stabilito che la U.S. Navy era giustificata ad annullare il contratto.\nInoltre, i due contendenti sono tenuti a rimborsare il governo degli Stati Uniti pi\u00f9 di $ 1,35 miliardi di dollari, pi\u00f9 $ 1,45 miliardi a causa degli interessi.\nLa Boeing, che acquis\u00ec la McDonnell Douglas nel 1997, promise di presentare ricorso contro la decisione e contro la General Dynamics.\nDopo la cancellazione del A-12, la Marina degli Stati Uniti d'America dovette acquistare i nuovi F/A-18E/F Super Hornet sempre della McDonnell Douglas, ma in pratica l'aereo \u00e8 stato sviluppato dalla Boeing dopo l'acquisizione, al fine di sostituire gli ormai vecchi A-7 Corsair II della Vought, gli A-6 Intruder e l'F-14 Tomcat entrambi della Grumman.\nL'intera operazione di sostituzione fu effettuata nel settembre del 2006."}
{"id": "2346076", "revid": "61051", "url": "https://it.wikipedia.org/wiki?curid=2346076", "title": "Potez 63", "text": ""}
{"id": "2346083", "revid": "1534511", "url": "https://it.wikipedia.org/wiki?curid=2346083", "title": "Numeri telefonici in Austria", "text": "Il prefisso internazionale austriaco \u00e8 lo 0043.\nI numeri telefonici in Austria, non hanno lunghezza fissa. Ossia alcuni di essi possono essere anche di sole tre cifre.\nAnche per chiamare all'interno della stessa citt\u00e0 il prefisso di zona deve essere selezionato.\nGeneralmente, nelle maggiori citt\u00e0 si hanno prefissi molto corti, ed il numero dell'abbonato \u00e8 pi\u00f9 lungo.\nAlcuni esempi:\nAnche per chiamare all'interno della stessa citt\u00e0 il prefisso di zona deve essere selezionato.\nTelefonia Mobile.\nIl Servizio di Telefonia Mobile in Austria si caratterizza per il prefisso 06, in formato internazionale +436. Vi sono diverse compagnie che forniscono servizi di telefonia mobile:\nCi sono tuttavia Provider di Telefonia Mobile che fanno uso di reti di altri operatori per fornire i loro servizi\nTelering1 e Schwarzfunk2 che usufruisce della rete T-Mobile ed usa il prefisso +43650\nA causa della portabilit\u00e0 del Numero Telefonico, il Prefisso potrebbe non identificare il fornitore di rete di un numero mobile. I providers assegnano Solo in alcuni casi(Speciali categorie di numeri telefonici,a prezzo maggiorato) numeri inesistenti con prefisso diverso. Tale servizio viene gestito allo stesso modo della Portabilit\u00e0 del Numero Telefonico verso altro network. Tuttavia, i fornitori hanno il controllo amministrativo sui propri numeri di telefono."}
{"id": "2346087", "revid": "767487", "url": "https://it.wikipedia.org/wiki?curid=2346087", "title": "Svitava", "text": "La Svitava (in tedesco: \"Zwittawa\") \u00e8 un fiume della Repubblica Ceca che attraversa la Regione di Pardubice e la Moravia Meridionale.\nLa Svitava nasce vicino alla citt\u00e0 di Svitavy a 453 metri sul livello del mare, passa attraverso Blansko, e sfocia nel fiume Svratka presso la citt\u00e0 di Brno dopo un percorso di 98,39\u00a0km."}
{"id": "2346092", "revid": "183694", "url": "https://it.wikipedia.org/wiki?curid=2346092", "title": "Othenio Abel", "text": "Professore di paleobiologia alle universit\u00e0 di Vienna, tra il 1917 e il 1935, e di Gottinga, tra 1935 e il 1940, fu autore di parecchie ricerche sulle condizioni ambientali in cui vissero gli animali di specie estinte."}
{"id": "2346097", "revid": "253269", "url": "https://it.wikipedia.org/wiki?curid=2346097", "title": "Gary Lockwood", "text": "\u00c8 noto per aver interpretato il personaggio di Frank Poole nel film \"\" (1968) di Stanley Kubrick, e \"L'amante perduta\" (1969) di Jacques Demy."}
{"id": "2346098", "revid": "123293590", "url": "https://it.wikipedia.org/wiki?curid=2346098", "title": "Antemione", "text": "Antemione \u00e8 un pastore troiano menzionato nel IV libro dell\u2019\"Iliade\".\nEra il padre dell'eroe Simoesio, che mor\u00ec giovanissimo durante la guerra di Troia, trafitto con la lancia da Aiace Telamonio."}
{"id": "2346106", "revid": "61051", "url": "https://it.wikipedia.org/wiki?curid=2346106", "title": "SNCAC", "text": ""}
{"id": "2346107", "revid": "855324", "url": "https://it.wikipedia.org/wiki?curid=2346107", "title": "Piano Andinia", "text": "Il piano Andinia \u00e8 una teoria del complotto sulla colonizzazione e conversione religiosa dell'Argentina da parte della ebraismo tramite massicce ondate migratorie, che nel tempo avrebbero procurato la maggioranza democratica agli ebrei immigrati e la conseguente finalit\u00e0 ultima di costituire uno Stato ebraico.\nStoria.\nLe prime ondate migratorie vennero dall'Europa e furono inizialmente costituite in gran parte da persone di religione ebraica. Alcune politiche di nazioni europee vennero attuate proprio per delocalizzare la massiccia comunit\u00e0 ebraica europea in altre regioni; nel decennio 1880-90, il barone ebreo tedesco Maurice de Hirsch organizz\u00f2 una campagna per i suoi correligiosi al fine di farli stabilire nel vicino Impero russo. L'ebreo russo Alberto Gerchunoff invece consider\u00f2 l'Argentina come nuova meta per la comunit\u00e0 ebrea d'Europa e invit\u00f2 in numerosi a stabilirsi nel paese.\nLa fondazione della Jewish Colonization Association, un'organizzazione francese istituita l'11 settembre 1891 per gestire le comunit\u00e0 ebraiche immigrate in America latina ed Europa orientale, fu una delle basi per cui prese corso la possibilit\u00e0 di un piano di colonizzazione dell'Argentina. Ad oggi tuttavia l'effettiva esistenza di un tale piano non \u00e8 mai stata provata, ma menzionata nel tempo da organizzazioni filonaziste e di estrema destra. \nImplicazione del sionismo internazionale.\nLa nascita di questa teoria cospirativa sarebbe da ricercarsi nelle fobie antisemite scaturitesi nel tempo tra la popolazione a seguito della crescente ondata migratoria e dall'elevato tasso di natalit\u00e0 presente tra gli ebrei, motivo che giustific\u00f2 la paura di una sovraimmigrazione. Secondo alcuni, il piano Andinia sarebbe stato creato e coordinato dal sionismo mondiale allo scopo di ricercare una seconda terra promessa per gli ebrei oltre la Palestina, questa venne identificata nell'Argentina.\nAltre teorie sostengono che la colonizzazione dell'Argentina ebbe inizialmente priorit\u00e0 di attuazione rispetto alla ripresa della Palestina e alla fondazione dello Stato di Israele."}
{"id": "2346108", "revid": "757396", "url": "https://it.wikipedia.org/wiki?curid=2346108", "title": "Crailsheim Merlins", "text": "I Crailsheim Merlins sono una societ\u00e0 cestistica, parte della polisportiva TSV Crailsheim, avente sede a Crailsheim, in Germania. Fondati nel 1986, giocano nel campionato tedesco.\nDisputano le partite interne nella Sportarena Crailsheim, che ha una capacit\u00e0 di 3.000 spettatori.\nRoster 2021-2022.\n\"Aggiornato al 21 agosto 2021.\""}
{"id": "2346111", "revid": "110157", "url": "https://it.wikipedia.org/wiki?curid=2346111", "title": "Divisi\u00f3n de Honor 2002-2003 (calcio a 5)", "text": "La Divisi\u00f3n de Honor 2002-2003 \u00e8 stata la 14\u00aa edizione del massimo torneo di calcio a 5 spagnolo. Organizzata dalla Liga Nacional de F\u00fatbol Sala, la stagione regolare \u00e8 iniziata il 14 settembre 2002 e si \u00e8 conclusa il 3 maggio 2003, prolungandosi fino al 29 giugno con la disputa dei play-off.\nPlay-off.\nI play-off valevoli per il titolo nazionale si sono svolti tra il 10 maggio e il 29 giugno 2003. Il regolamento prevede che i quarti di finale si giochino al meglio delle tre gare mentre le semifinali e la finale al meglio delle cinque.\nSupercoppa di Spagna.\nLa 13\u00aa edizione della competizione ha opposto l', vincitore del campionato, al , detentore della Coppa di Spagna. Il trofeo \u00e8 stato assegnato tramite una gara unica disputata a Torrej\u00f3n de Ardoz."}
{"id": "2346117", "revid": "1226", "url": "https://it.wikipedia.org/wiki?curid=2346117", "title": "Processione panatenaica", "text": ""}
{"id": "2346121", "revid": "2205548", "url": "https://it.wikipedia.org/wiki?curid=2346121", "title": "The Almost", "text": "I The Almost sono una band alternative rock proveniente da Clearwater in Florida.\nSono conosciuti anche come progetto parallelo di Aaron Gillespie, batterista della band christian metalcore degli Underoath.\nNel loro stile sono compresi diversi elementi che vanno dall'emo al rock pi\u00f9 classico e al rock acustico.\nBiografia.\nNon \u00e8 nota nessuna data precisa per la fondazione della band da parte di Aaron Gillespie.\nIn data 1\u00ba ottobre 2005 \u00e8 stata creata la pagina myspace del complesso mentre il 4 ottobre 2005\nsono usciti due brani \"I Mostly Like to Copy Other People\" e \"They Say You Can Never Write I Told You So in a Song But Here I Go\".\nAaron collabor\u00f2 con Kenny Vasoli per incidere \"Yule Be Sorry\", canzone destinata a \"Happy Christmas Volume 4\" per Tooth &amp; Nail Records (casa discografica anche degli Undeoath). Arriv\u00f2 nei negozi il 25 ottobre 2005.\nGillespie continu\u00f2 a scrivere le canzoni da solo mentre registrava \"Define The Great Line\" con la sua band pi\u00f9 affermata, gli Underoath, dove suona la batteria e canta.\n\"Southern Weather (2007)\"\nNel 2007, la band prese parte al tour dei Paramore, RIOT!, affiancando The Starting Line e Set Your Goals.\nThe Almost andarono in tour Emery (band christian screamo), Envy On The Coast, Army of Me for all of June. \nIn maggio pubblicarono un brano B-side 'Hold On', che fu originariamente messo in vendita esclusivamente su iTunes come brano bonus.\nIl loro album di debutto, Southern Weather, venne messo in commercio il 3 aprile 2007, ma fu registrato tra marzo e febbraio dell'anno precedente. Il loro primo singolo \u00e8 \"Say This Sooner\".\nIl fondatore della band, Aaron, ha registrato ogni strumento nell'album, ad eccezione del basso, con l'aiuto di Kenny Vasoli membro dei The Starting Line helped.\nNella band entrarono in seguito Jay Vilardi (chitarra), Dusty Redmon (chitarra), Alex Aponte (basso) Rusty Shackleford (voce) and Kenny Bozich (batteria).\nTimeline\nDiscografia.\nSouthern Weather.\nSouthern Weather \u00e8 l'album di debutto dei The Almost, pubblicato il 3 aprile 2007.\nNo Gift to Bring (2008).\nNel novembre del 2008 The Almost hanno pubblicato un nuovo EP intitolato \"No Gift to Bring\". Il lavoro contiene \"Awful Direction\", una cover di un coro natalizio, \"Little Drummer Boy\", una cover di \"Your Love Is Extravegant\", una nuova versione di \"Amazing, Because It Is\" e un mix esclusivo di \"Dirty and Left Out\".\nNuovo Album (2009).\nAaorn Gillespie annunci\u00f2 che la band sarebbe tornata in studio nell'inverno del 2008 per registrare un nuovo album prodotto dalla Tooth &amp; Nail che \u00e8 stato poi registrato a Nashville, Tennessee."}
{"id": "2346129", "revid": "287204", "url": "https://it.wikipedia.org/wiki?curid=2346129", "title": "UBC Tigers Hannover", "text": "UBC Tigers Hannover \u00e8 una societ\u00e0 cestistica avente sede ad Hannover, in Germania. Fondata nel 2002, gioca nel campionato tedesco.\nDisputa le partite interne nella UBC Dome."}
{"id": "2346138", "revid": "1714743", "url": "https://it.wikipedia.org/wiki?curid=2346138", "title": "Agnese di Borgogna (1407-1476)", "text": "Origine.\nSecondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo\"Histoire g\u00e9n\u00e9alogique et chronologique de la maison royale de France\", Agnese era figlia del conte di Nevers, Duca di Borgogna, conte di Borgogna (Franca Contea), Artois e Fiandre, Giovanni senza Paura e della moglie, Margherita, figlia del duca di Baviera-Straubing Alberto I, conte di Hainaut e di Olanda e di Margherita di Brieg, che, secondo il continuatie IV della \"Chronologia Johannes de Beke\" era la figlia quintogenita (femmina terzogenita) del duca di Baviera, conte d'Olanda e Zelanda e conte d'Hainaut, Alberto I e della moglie, Margherita di Brieg, figlia di Ludovico I il Giusto e di sua moglie Agnese di Sagan (sia il matrimonio che la paternit\u00e0 sono confermati dal \"Scriptores rerum silesiacarum: oder, Sammlung schlesischer ..., Volume 1\").Giovanni senza Paura, ancora secondo P\u00e8re Anselme, era figlio del duca di Turenna e duca di Borgogna, Filippo II l'Ardito e di Margherita di Male, erede delle contee di Fiandra, di Nevers, di Rethel, di Borgogna e d'Artois, e pretendente dei ducati di Brabante e Limburgo, che era figlia del conte di Fiandra, di Nevers e di Rethel, e futuro conte di Borgogna e d'Artois, Luigi II di Male, e di Margherita di Brabante (1323 \u2020 1368).\nBiografia.\nAgnese, figlia di Giovanni di Borgogna e Margherita di Baviera, fu fidanzata a Carlo I di Borbone, nel 1418: secondo lo scrittore e uomo politico, originario del borbonese, Simon de Coiffier de Moret, nel suo \"Histoire du Bourbonnais et des Bourbons qui l'ont poss\u00e9d\u00e9, Volume 1\", Carlo, schierato con la fazione degli Armagnacchi, si trovava a Parigi, quando, nel maggio del 1418, i Borgognoni conquistarono la citt\u00e0, andarono al potere e numerosi armagnacchi, tra cui Carlo, vennero arrestati e imprigionati; Carlo fu liberato a condizione che si schierasse col capo della fazione dei Borgognoni, il duca di Borgogna, Giovanni senza Paura, che gli propose il fidanzamento, accettato da Carlo, con sua figlia, Agnese. Carlo divenne seguace del futuro suocero, Giovanni senza Paura, che governava in nome della regina.Carlo era tra coloro che, nel 1419, scortarono Giovanni all'incontro di Montereau, dove non fu siglata la pace col delfino, Carlo, ma Giovanni senza Paura fu assassinato.L'anno dopo, quando il delfino venne diseredato, e la sorella Caterina fu dichiarata erede del regno, Carlo si schier\u00f2 apertamente col delfino, allontanandosi dal futuro cognato, Filippo III il Buono, nuovo duca di Borgogna.\nQuesta situazione port\u00f2 anche una dilazione al progettato matrimonio con Agnese, come ci conferma il documento n\u00b0 5204 dei \"Titres de la maison ducale de Bourbon\", datato 13 gennaio 1424, in cui la madre di Carlo, Maria di Berry, si scusa con il duca di Borgogna per il rinvio del progettato matrimonio di Carlo con Agnese.\nIl contratto di matrimonio di Agnese e Carlo, secondo il documento n\u00b0 5244 dei \"Titres de la maison ducale de Bourbon\", fu redatto il 4 febbraio 1425 ed il 17 settembre 1425, a Autun, Borgogna, venne celebrato il matrimonio tra Agnese e Carlo, che, sia secondo P\u00e8re Anselme, che secondo Simon de Coiffier de Moret, era il figlio primogenito del quarto Duca di Borbone, Conte di Clermont e conte di Forez, Giovanni I e della moglie, la duchessa d'Alvernia e contessa di Montpensier, Maria di Berry, che, secondo ancora P\u00e8re Anselme era la figlia quartogenita del duca di Berry e d'Alvernia e conte di Poitiers e Montpensier, Giovanni di Francia (1340 \u2020 1416) e della prima moglie Giovanna d'Armagnac (24 giugno 1346-1387).\nAgnese divenne duchessa nel 1434: il 5 febbraio 1434, suo suocero Giovanni I mor\u00ec in prigionia, il marito Carlo succedette al padre nei titoli di duca di Borbone, Conte di Clermont e conte di Forez, Carlo I, come da volont\u00e0 testamentarie di Giovanni I.\nNello stesso anno, sua suocera, Maria, mor\u00ec a Lione, pochi mesi dopo il marito, nel giugno del 1434 e nel Ducato d'Alvernia, le succedette Carlo, il primogenito, mentre nella Contea di Montpensier, le succedette il figlio cadetto, Luigi.\nIn quel periodo Agnese e Carlo persuasero il rispettivo fratello e cognato, Filippo III di Borgogna ad abbandonare l'alleanza con gli inglesi e a riavvicinarsi al re di Francia, e Carlo rappresent\u00f2 Carlo VII al Trattato di Arras, del settembre 1435, che sanc\u00ec la pace tra Armagnacchi e Borgognoni.\nAgnese rimase vedova, nel 1456, suo marito, Carlo, mor\u00ec il 4 dicembre e fu tumulato nella chiesa del Priorato di Souvigny.Alla sua morte, gli succedette il figlio Giovanni (1427-1488), come Giovanni II.A Giovanni II poi succedette il fratello Carlo, cardinale Arcivescovo di Lione che, dopo aver retto il ducato per pochi mesi, vista la sua posizione, concesse il ducato al fratello minore, Pietro.\nAgnese mor\u00ec il 1\u00ba dicembre 1476, a Moulins e fu inumata nella cappella del Priorato di Souvigny, accanto al marito.\nFigli.\nAgnese a Carlo diede undici figli:"}
{"id": "2346142", "revid": "729019", "url": "https://it.wikipedia.org/wiki?curid=2346142", "title": "Cessna A-37 Dragonfly", "text": "Il Cessna A-37 Dragonfly \u00e8 un aereo da attacco al suolo leggero biposto, bimotore a getto, prodotto dall'azienda statunitense Cessna Aircraft Company negli anni sessanta.\nSviluppato dall'addestratore T-37 Tweet, venne utilizzato in combattimento durante la guerra del Vietnam dall'United States Air Force e dalla sudvietnamita Kh\u00f4ng Qu\u00e2n Vi\u1ec7t Nam e rimane ancora in servizio operativo in alcune forze aeree mondiali.\nStoria del progetto.\nIl crescente coinvolgimento statunitense nelle vicende belliche del Vietnam nei primi anni sessanta produsse un forte interesse verso una particolare tipologia di velivolo, un aereo da attacco al suolo specializzato in controguerriglia (COIN dall'inglese COunter-INsurgency). Verso la fine del 1962, lo Special Air Warfare Center della United States Air Force basato presso la Eglin Air Force Base, Hurlburt Field in Florida, decise di valutare due esemplari di T-37C per questo ruolo.\nNelle prove che ne derivarono la commissione esaminatrice USAF giudic\u00f2 il T-37 promettente, richiedendo tuttavia alla Cessna lo sviluppo di un modello derivato che fosse in grado di trasportare un carico bellico nettamente superiore, dotato di un'autonomia considerevolmente aumentata e migliori prestazioni nel volo a bassa quota. Un modello con queste caratteristiche sarebbe stato necessariamente pi\u00f9 pesante e, di conseguenza, era necessario dotarlo di una coppia di motori a reazione dalla maggior spinta. Visionato i progetti preliminari, nel 1963 l'USAF stipul\u00f2 con l'azienda un contratto per la fornitura di due prototipi, identificati come YAT-37D, che rispetto ai T-37 di serie presentavano le seguenti modifiche:\nTutte queste modifiche andarono ad aumentare drasticamente il peso del modello il quale era destinato a trasportare un altrettanto significativo carico utile, per cui la Cessna ritenne necessario raddoppiare la spinta disponibile sostituendo gli originali Continental J-69 con due turbogetto General Electric J85-J2/5 in grado di fornire 10,7\u00a0kN (2\u00a0400\u00a0lbf) ciascuno.\nIl primo YAT-37D venne portato in volo per la prima volta nell'ottobre 1964, seguito un anno pi\u00f9 tardi dal secondo prototipo. Quest'ultimo introduceva un quarto pilone subalare per lato, soluzione ritenuta pi\u00f9 soddisfacente ed adottata in seguito anche dal primo esemplare.\nI test risultarono pienamente soddisfacenti, tuttavia l'iniziale interesse USAF per un velivolo COIN era venuto per il momento a mancare. Il programma sub\u00ec quindi un arresto ed il secondo prototipo venne destinato ad essere esposto al National Museum of the United States Air Force presso la Wright-Patterson Air Force Base in Ohio.\nla guerra nel teatro del sudest asiatico, tuttavia, continuava ad evolversi. La perdite di Douglas A-1 Skyraider nelle forze aeree statunitense e sudvietamita si rivelarono pi\u00f9 pesanti del previsto e la necessit\u00e0 di trovare un adeguato rimpiazzo riaccesero l'interesse USAF per un aereo COIN. Lo YAT-37D sembrava il candidato pi\u00f9 idoneo per questo compito, tuttavia l'Air Force ritenne che l'unico modo per esserne certi fosse quello di valutare l'aereo in combattimento.\nCome risultato l'USAF sottoscrisse un contratto con la Cessna per un primo lotto consistente in 39 YAT-37D di preproduzione, che introducendo alcune piccole modifiche rispetto ai prototipi, era possibile ricavare dalla conversione di T-37B gi\u00e0 prodotti. Questi esemplari vennero inizialmente identificati come AT-37D, ma la designazione venne velocemente cambiata in A-37A. Il secondo prototipo YAT-37D venne quindi reintegrato e inviato dall'Air Force Museum alla Cessna per essere aggiornato allo standard A-37A come parte di un programma di prove.\nL'A-37A era caratterizzato da un peso a pieno carico al decollo di 5\u00a0440\u00a0kg (12\u00a0000\u00a0lb) dei quali 1\u00a0230\u00a0kg (2\u00a0700\u00a0lb) consistevano in armamenti, e manteneva il doppio comando del precedente T-37B cos\u00ec da poterlo impiegare anche come addestratore avanzato.\nNelle missioni di \"forward air control (FAC)\" lequipaggio era composto da due persone, con il secondo posto occupato da un osservatore, mentre nelle missioni di supporto aereo ravvicinato era normalmente condotto dal solo pilota, cosa che permetteva anche un lieve incremento del carico bellico."}
{"id": "2346147", "revid": "767487", "url": "https://it.wikipedia.org/wiki?curid=2346147", "title": "Fed Cup 2009 Zona Euro-Africana", "text": "La Zona Euro-Africana (\"Europe/Africa Zone\") \u00e8 una delle 3 divisioni zonali nell'ambito della Fed Cup 2009.\nEssa \u00e8 a sua volta suddivisa in tre gruppi (\"Group I, Group II, Group III\") formati rispettivamente da 15, 6 e 11 squadre, inserite in tali gruppi in base ai risultati ottenuti l'anno precedente.\nGroup I.\nLe 15 squadre vengono inserite in tre raggruppamenti da 4 e uno da 3 squadre ciascuno. Le quattro squadre classificatesi al primo posto di ciascun gruppo prendono parte ai play-off per stabilire le 2 nazioni che avranno il diritto di partecipare ai World Group II Play-offs e quindi tentare la promozione al World Group II.\nLe 4 squadre classificatesi all'ultimo posto di ciascun gruppo prendono parte ai play-out, in cui le due perdenti saranno retrocesse nel Group II della Zona Euro-Africana per l'edizione del 2010.\nGroup II.\nLe 6 squadre vengono suddivise in due gruppi da 3 squadre ciascuno. La prima classificata di ciascuno dei due gruppi gioca uno spareggio contro la seconda dell'altro gruppo per determinare quali due squadre verranno promosse nel Group I della zona Euro-Africana della Fed Cup 2010. Le ultime classificate di ciascun gruppo vengono retrocesse nel Group III della zona Euro-Africana della Fed Cup 2010.\nGroup III.\nLe 11 squadre vengono divise in due gruppi rispettivamente da 5 e da 6 squadre ciascuno. La squadra vincitrice di ciascun gruppo viene promossa nel Group II della zona Euro-Africana della Fed Cup 2010."}
{"id": "2346148", "revid": "121083989", "url": "https://it.wikipedia.org/wiki?curid=2346148", "title": "Idroxizina", "text": "L'idroxizina o idrossizina \u00e8 un farmaco antistaminico di prima generazione dotato di propriet\u00e0 antiserotoninergiche. \nViene impiegato nel trattamento delle reazioni allergiche, nei disturbi d\u2019ansia per breve termine, nell\u2019insonnia. \nIl composto fu sintetizzato nel 1956 dall'azienda farmaceutica Union Chimique Belge e venne successivamente commercializzato da Pfizer negli Stati Uniti nello stesso anno ed \u00e8 ancora oggi un farmaco diffuso.\nIn Italia \u00e8 venduta da UCB Pharma con il nome commerciale di \"Atarax\" nella forma farmaceutica di compresse rivestite da 25\u00a0mg, di sciroppo contenente 20\u00a0mg di principio attivo ogni 10 ml, e di soluzione iniettabile contenente 100\u00a0mg/2 ml.\nUsi clinici.\nIl composto possiede una potente azione antagonista sui recettori H1 dell\u2019istamina sia a livello centrale che periferico e ci\u00f2 rende conto delle sue propriet\u00e0 antistaminiche e sedative.\nPer queste sue azioni \u00e8 utilizzata per il trattamento dei vari sintomi come riniti e gravi casi di prurito, specialmente se associati ad iperalgesia. Tuttavia, a causa dei suoi effetti sedativi, \u00e8 considerata a questo scopo un farmaco di seconda scelta.\nOggi la molecola, per la sua azione ansiolitica e parzialmente antiossessiva, viene utilizzata principalmente per il trattamento a breve termine dell'ansia e della tensione associate ad alcune nevrosi e come coadiuvante in tutte quelle malattie organiche nelle quali tende a manifestarsi l'ansia. Per tale scopo si \u00e8 dimostrata efficace e tollerabile quanto le benzodiazepine ed il buspirone. Questi effetti sono associati alla sua attivit\u00e0 di serotoninergica e debolmente antidopaminergica. \nRecentemente, per via dei suoi effetti sedativi, si sta riproponendo nel trattamento dell\u2019insonnia. Tale propriet\u00e0, associata all'assenza di effetti anticolinergici e quindi interazione con composti utilizzati nel corso dell'anestesia come atropina, la rendono utile come sedativo adiuvante e pre-operatorio.\n\u00c8 utile nel trattamento di nausea, anche quando indotta da cinetosi.\nAnche se \u00e8 un efficace sedativo, analgesico e tranquillante, idroxizina non \u00e8 associata a fenomeni di dipendenza e tolleranza, effetti deleteri sulle capacit\u00e0 cognitive ed amnesia.\nNelle formulazione iniettabile pu\u00f2 essere usata nel trattamento d'urgenza degli stati di agitazione psicomotoria, in caso di nausea e vomito postoperatorio, infine come trattamento coadiuvante di allergie sistemiche.\nChimica.\nIdrossizina viene sintetizzata mediante alchilazione dell'1-(4-clorobenzoidril) piperazina con 2-(2-idrossietossi) cloruro di etile\nFarmacodinamica.\nIdrossizina dicloridrato \u00e8 un derivato del difenilmetano, a sua volta una molecola non correlata chimicamente n\u00e9 alle fenotiazine n\u00e9 alle benzodiazepine.\nIl composto non sembra esercitare depressione sulla corteccia cerebrale, tuttavia la sua azione pu\u00f2 essere in parte dovuta alla soppressione dell'attivit\u00e0 di alcune particolari aree sottocorticali del sistema nervoso centrale.\nIdrossizina esercita una potente azione antagonista sui recettori H1 istaminici (Ki = 2 nM).\nA differenza di molti altri antistaminici di prima generazione, ha affinit\u00e0 trascurabile per i recettori muscarinici dell'acetilcolina, (Ki =&gt; 10.000\u00a0nm) e quindi non produce effetti anticolinergici clinicamente significativi.\nOltre alla sua attivit\u00e0 antistaminica, idrossizina possiede anche azione antagonista sui recettori della serotonina 5-HT2A (Ki = ~ 50 nM), sui recettori della dopamina D2 (Ki = 378 nM) e sui recettori \u03b11-adrenergici (Ki = ~ 300 nM).\nGli effetti antiserotonergici di idrossizina vengono sfruttati nel suo utilizzo come farmaco ansiolitico, mentre altri antistaminici non dotati di tali propriet\u00e0 non risultano efficaci nel trattamento dell'ansia.\nSi noti che \u00e8 proprio a causa dell'azione antagonista sui recettori D2 dopaminergici, che tra gli effetti collaterali di idrossizina si pu\u00f2 avere raramente e specie a dosi molto elevate (non a quelle comunemente utilizzate) un incremento della secrezione di prolattina, una disforia lieve o moderata, aumento di peso, disfunzioni sessuali, incapacit\u00e0 a provare piacere, e/o la mancanza di motivazione. In misura ancora minore, possono verificarsi anche sintomi extrapiramidali: questi sono generalmente lievi a causa delle propriet\u00e0 antimuscariniche ed antiserotoninergiche del farmaco.\nFarmacocinetica.\nDopo somministrazione per via orale idrossizina viene rapidamente assorbita dal tratto gastroenterico. Il picco di concentrazione plasmatica (Cmax) viene raggiunto dopo 2 ore (Tmax) dall'assunzione orale. La biodisponibilit\u00e0 orale della molecola rispetto alla somministrazione intramuscolare \u00e8 pari a circa l'80%.\nIdrossizina si distribuisce ampiamente nei tessuti biologici, tendendo a concentrarsi maggiormente negli stessi piuttosto che nel plasma. Le concentrazioni raggiunte nella cute sono decisamente pi\u00f9 elevate di quelle nel siero, sia dopo una somministrazione singola che in seguito a somministrazione multipla.\nLa molecola oltrepassa la barriera ematoencefalica e placentare, raggiungendo livelli pi\u00f9 elevati nei tessuti fetali che nella madre.\nIdrossizina viene metabolizzata nel metabolita principale, cetirizina, il quale a sua volta \u00e8 dotato di marcata attivit\u00e0 antagonista sui recettori H1 periferici. Esistono anche diversi altri metaboliti, tra cui un derivato N-dealchilato e un metabolita O-dealchilato con emivita plasmatica di circa 59 ore. Questi metaboliti sono legati all'attivazione di vie metaboliche mediate in particolare dagli isoenzimi CYP3A4 e CYP3A5.\nL'emivita del composto \u00e8 compresa tra 7 e 20 ore (emivita media circa 14 ore). Solo una minima quantit\u00e0, lo 0,8% della dose assunta, viene eliminata come farmaco immodificato nelle urine. Anche cetirizina, il principale metabolita, \u00e8 escreta sostanzialmente immodificata nelle urine.\nNel paziente anziano l'emivita di eliminazione \u00e8 allungata (potendo giungere fino a 29 ore) e per questo motivo viene consigliato di ridurre il dosaggio in questa popolazione di pazienti.\nNei soggetti con cirrosi epatica e pi\u00f9 in generale insufficienza epatica, la clearance totale del farmaco \u00e8 risultata ridotta rispetto a quella osservabile nei soggetti normali indicando la necessit\u00e0 di ridurre il dosaggio giornaliero o la frequenza di somministrazione.\nTossicologia.\nLa DL50 nel ratto \u00e8 paria a 1000\u00a0mg/kg peso corporeo quando assunta per os e 45\u00a0mg/kg peso corporeo per via endovenosa.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti, alla cetirizina, ad altri derivati piperazinici, all'aminofillina o all'etilendiammina.\nUlteriori controindicazioni sono rappresentate dal trattamento con inibitori delle monoaminossidasi (IMAO) e dalla preesistenza di un intervallo QT prolungato.\nInfine la molecola \u00e8 controindicata nelle donne in gravidanza ed in quelle che allattano al seno.\nDosi terapeutiche.\nNegli adulti e negli adolescenti il dosaggio consigliato \u00e8 pari a 12,5\u00a0mg oppure 25\u00a0mg (rispettivamente mezza compressa o una intera compressa), da 1 a 4 somministrazioni al giorno, a seconda dei casi e della risposta del singolo individuo. La posologia \u00e8 infatti strettamente individuale. Dosi superiori possono essere prese in considerazione dopo una attenta valutazione del singolo caso.\nSi ricorre alla soluzione iniettabile, la quale \u00e8 destinata alla sola somministrazione intramuscolare.\nNell'adulto il dosaggio consigliato varia da 50\u00a0mg a 200\u00a0mg da ripetere, in caso di necessit\u00e0, ogni 4-6 ore, senza mai oltrepassare la dose massima complessiva di 300\u00a0mg.\nGravidanza e allattamento.\nStudi sperimentali sugli animali hanno evidenziato effetti tossici della molecola sulla funzione riproduttiva. \u00c8 noto che idrossizina oltrepassa la barriera placentare, raggiungendo nei tessuti fetali concentrazioni superiori a quelle nella madre. Allo stato attuale mancano dati epidemiologici sull'esposizione di donne gravide al farmaco.\nTuttavia in neonati di madri trattate con idrossizina negli ultimi mesi di gravidanza, sono stati osservati: ipotonia, disturbi extrapiramidali, movimenti clonici, ipossia neonatale e ritenzione urinaria.\nLa molecola pertanto deve essere considerata controindicata in gravidanza.\nIl metabolita principale dell'idrossizina, la cetirizina, \u00e8 escreta nel latte umano.\nNon esistono studi sull'escrezione di idrossizina nel latte umano, ma in letteratura medica sono riportati gravi effetti avversi in neonati di madri trattate con idrossizina allattati al seno.\nLa molecola \u00e8 quindi controindicata durante l'allattamento e lo stesso, qualora la madre sia trattata con idrossizina, deve essere interrotto."}
{"id": "2346158", "revid": "124551973", "url": "https://it.wikipedia.org/wiki?curid=2346158", "title": "Lucio Aurelio Cotta (console 119 a.C.)", "text": "Biografia.\nCotta fu eletto console nel 119 a.C. con Lucio Cecilio Metello Dalmatico; propose in Senato che Caio Mario, allora tribuno della plebe, fosse chiamato per rispondere della lex Maria, da lui proposta e che voleva limitare l'influenza degli ottimati nelle votazioni dei comizi. Mario, presentatosi in Senato, invece di difendersi minacci\u00f2 di arrestare Cotta se non avesse ritirato la sua mozione. L'altro console, che appoggiava Cotta, fu effettivamente arrestato e portato in prigione su ordine di Mario, anche perch\u00e9 nessuno raccolse gli appelli del console e perci\u00f2 il Senato dovette prendere una posizione .\nSecondo Appiano d'Alessandria anche Cotta avrebbe preso parte con l'altro console \"Cecilio Metello\" alla guerra contro gli Illiri; non c'\u00e8 per\u00f2 nessuna altra conferma di ci\u00f2, per cui \u00e8 pi\u00f9 probabile che Appiano abbia menzionato i due consoli solo per indicare l'anno e niente pi\u00f9.\nViene citato da Cicerone nel \"De natura deorum\" come difensore delle teorie scettiche.\nCotta ebbe una figlia, Aurelia Cotta, che fu la madre di Gaio Giulio Cesare."}
{"id": "2346163", "revid": "1243", "url": "https://it.wikipedia.org/wiki?curid=2346163", "title": "Ferrovia Fabriano-Santarcangelo", "text": ""}
{"id": "2346164", "revid": "1243", "url": "https://it.wikipedia.org/wiki?curid=2346164", "title": "Ferrovia Santarcangelo-Fabriano", "text": ""}
{"id": "2346165", "revid": "287204", "url": "https://it.wikipedia.org/wiki?curid=2346165", "title": "Eccidio di Santa Giustina in Colle", "text": "Leccidio di Santa Giustina in Colle, localit\u00e0 a nord di Padova, fu una strage compiuta da militari tedeschi il 27 aprile 1945. Cost\u00f2 la vita a ventiquattro tra civili e partigiani del comune e di quelli limitrofi, compresi i due sacerdoti della parrocchia. Diciassette persone furono fucilate non lontano dalla parete sud della chiesa ed altre cinque in diverse zone del paese, ma nel numero complessivo delle vittime vengono abitualmente compresi anche due abitanti del paese uccisi a Villa del Conte. Due giorni dopo quest'ultima localit\u00e0 e i vicini comuni di S. Giorgio in Bosco, S. Martino di Lupari e Castello di Godego furono teatro di una seconda e pi\u00f9 efferata rappresaglia nazifascista, che fece circa 125 vittime fra civili e partigiani. La maggior parte di costoro cadde per mano di militari della 29\u00aa Panzergrenadier division \"Falcke\", agli ordini del gen. Fritz Polack, in precipitosa ritirata dal fronte.\nUn po' dappertutto le truppe tedesche, ormai in rotta, rispondevano ai boicottaggi e alle imboscate partigiane con atti di crudelt\u00e0. Per questo la maggioranza della popolazione del paese ha finito per credere che sia stata l'uccisione di due soldati per mano dei partigiani locali a scatenare l'ira dei tedeschi, che, come misura di ritorsione, avrebbero applicato le spietate disposizioni di Kesselring (\"dieci italiani uccisi per ogni tedesco morto\"), passando per le armi, nel pomeriggio del 27 aprile, una ventina di uomini del posto, insieme al parroco e al giovane cappellano. \nIn un secondo momento ha preso piede una diversa versione, e cio\u00e8 che pi\u00f9 che le direttive di Kesselring a determinare la strage, siano stati il desiderio di vendetta della collaborazionista Ada Giannini e la volont\u00e0 dei tedeschi di punire il paese per l'insurrezione partigiana e insieme di garantire l'agibilit\u00e0 delle strade in vista della ritirata dei loro commilitoni dal fronte.\nInfine una pi\u00f9 recente lettura dell'evento, derivata dalla disponibilit\u00e0 di nuovi documenti coevi, nega che l'eccidio del 27 aprile 1945 abbia costituito una ritorsione nazista per l'avvenuta uccisione di due militari tedeschi ad opera dei partigiani locali agli ordini di Graziano Verzotto. Secondo lo storico Egidio Ceccato, infatti, un solo soldato germanico avrebbe perso la vita a S. Giustina in Colle nei giorni dell'insurrezione - precisamente il 26 aprile - e poich\u00e9 il suo cadavere fu provvisoriamente inumato nel locale cimitero, mai i commilitoni sopraggiunti sarebbero venuti a conoscenza della sua sorte. A suo giudizio, sul processo di colpevolizzazione dei resistenti locali avrebbe influito molto anche il convincimento popolare che i partigiani dovessero riservare \"ponti d'oro al nemico che fugge\", mentre \u00e8 storicamente assodato che le direttive alleate prevedevano l'esatto contrario. In ogni caso il massacro sarebbe stato opera di militari del presidio germanico di Castelfranco Veneto e non di soldati della Wehrmacht in ritirata dal fronte.\nGli eventi.\nI 25 e 26 aprile.\nSecondo il diario storico della 3\u00aa Brigata \"Damiano Chiesa\", agli ordini di Graziano Verzotto, a S. Giustina in Colle le operazioni insurrezionali sarebbero iniziate il mattino del 25 aprile 1945 per iniziativa dei pochi garibaldini del paese e dei pi\u00f9 numerosi patrioti \"bianchi\", determinando la \u00abuccisione di due appartenenti alla brigata nera di Villadelconte e il ferimento di un terzo\u00bb. Da alcuni studiosi questi eventi non sono considerati pertinenti sul piano territoriale ed in ogni caso non avrebbero minimamente inciso sulla rappresaglia nazi-fascista del 27 aprile. \nIl giorno 26 aprile nella vicina frazione di Fratte, presso la Villa Custoza, sede di un piccolo contingente di militari germanici, glli insorti chiesero la resa ai tedeschi, che la rifiutarono dando il via ad una serie di scontri, cui partecipano anche i \"garibaldini\" di Villa del Conte assieme ai pi\u00f9 numerosi partigiani \"bianchi\" della 3\u00aa Brigata \"Damiano Chiesa\",tra cui il vicecomandante Fausto Rosso. Dopo un lungo conflitto a fuoco, alcuni soldati nazisti si diedero alla fuga, tuttavia il caposaldo resistette. Secondo il diario storico della brigata, durante lo scontro si sarebbero avuti l'uccisione di un soldato tedesco e la cattura di un altro. Secondo altre fonti, invece, entrambi i soldati - due portaordini - sarebbero rimasti uccisi. In ogni caso la salma o le salme vennero prima spostate nel cimitero comunale e sommariamente sepolte, in attesa di essere riesumate e poste in due bare commissionate dal parroco don Giuseppe Lago. La stessa o le stesse rimasero in paese fino al 1964, quando una delegazione tedesca giunse a Santa Giustina in Colle per riportare i loro corpi in patria. \nUna volta disarmati i tedeschi del locale presidio e innalzato il tricolore sulle scuole del capoluogo e sul municipio, gli insorti di S. Giustina si misero a scrivere sui muri slogan come: \"Morte a Hitler! Abbasso i tedeschi!\". Verso le ore 9:00 attaccarono senza successo il presidio germanico insediato in villa Custoza, a met\u00e0 strada fra il capoluogo e la frazione di Fratte. I militari che lo difendevano abbandonarono la postazione solo a sera quando, unitamente ad altri commilitoni giunti da Camposampiero, ripiegarono in direzione di Onara. Nel primo pomeriggio gli insorti effettuarono un'incursione a Camposampiero e nel corso della giornata respinsero un contrattacco di soldati nemici del presidio di Villa del Conte, armati di mitragliatrice. Procedettero poi al disarmo di diversi militari tedeschi in ritirata dal fronte a bordo di camion, automobili e motociclette. Viene collocata attorno alle ore 19:00 e nei pressi di villa Custoza l'uccisione, sembra a sangue freddo, del militare tedesco, un portaordini catturato mentre era di ritorno da una missione a Villa del Conte. Su consiglio del parroco don Giuseppe Lago la sua salma venne provvisoriamente tumulata in cimitero. Si trattava del quarantunenne Rudolf Beck, originario di Stoccarda, i cui resti furono recuperati dai familiari nel 1964.\nStando alla cronistoria del parroco di Fratte don Vittorio Fabris, il contrattacco nazi-fascista, ad opera di militari provenienti da Castelfranco Veneto e di brigate nere della zona, si profil\u00f2 gi\u00e0 nel pomeriggio del 26 aprile. A bordo di due camion e col supporto di militi delle brigate nere della zona i tedeschi ripresero il controllo del centro abitato di Camposampiero e alla sera fecero una puntata verso la frazione del paese. Interrotte dal sopraggiungere delle tenebre, le operazioni militari vennero riprese l'indomani mattina.\nIl 27 aprile.\nDurante la notte, i tedeschi e le Brigate Nere di Castelfranco Veneto e di Camposampiero si mossero per un'azione punitiva nei confronti delle formazioni partigiane locali. Di mattino presto i patrioti agli ordini di Graziano Verzotto bloccarono un camion di tedeschi proveniente dal fronte e intorno alle ore 9:30-10:00 ne catturarono un altro provvisto di rimorchio adibito a cucina, facendo prigionieri quattro soldati ed un'ausiliaria toscana di nome Ada Giannini. Credendo di aver definitivamente sconfitto i tedeschi, i partigiani decisero di andare a riposare, lasciando a guardia del presidio una trentina di uomini.\nMentre li stavano interrogando, intorno alle ore 10:30 sopraggiunse, a bordo di due camion, un numero imprecisato di soldati tedeschi del presidio di Castelfranco Veneto appoggiati da alcuni brigatisti neri della zona (secondo altre fonti le SS in divisa e in borghese erano un centinaio, si sparpagliarono per la campagna circostante e piombarono sull'abitato all'improvviso.). Dopo aver opposto una debole resistenza i patrioti di S. Giustina \u2013 poco pi\u00f9 di una trentina, perch\u00e9 la maggior parte di loro era rientrata nelle proprie abitazioni per riposare - si dispersero nella campagna circostante. Nel breve scontro rimase gravemente ferito al ventre Fausto Rosso, il vice-comandante del primo battaglione della III brigata \"Damiano Chiesa\". Trasportato in canonica e munito dei conforti religiosi, spir\u00f2 qualche tempo dopo non si sa se per la gravit\u00e0 delle ferite riportate o per un colpo di grazia sparato dai nemici. Rimasti padroni della situazione i tedeschi liberarono i commilitoni fatti prigionieri e l'ausiliaria Ada Giannini e poi si sparpagliarono per le case del paese alla ricerca dei partigiani e del loro comandante. Molte abitazioni vicine al centro vennero depredate e una cinquantina tra giovani e adulti, catturati come ostaggi, furono allineati lungo la parete sud della chiesa parrocchiale. \nL'eccidio.\nVerso mezzogiorno, i tedeschi tentarono di stanare una vedetta partigiana rifugiatasi in cima al campanile, forzandone la porta, e infine appiccandovi il fuoco. In seguito perlustrarono il paese, costrinsero ad uscire di casa gli uomini che vennero raggruppati sul terrapieno della chiesa. Durante il rastrellamento, Egidio Basso e Alfonso Geron tentarono la fuga, venendo subito uccisi. Dalla canonica furono trascinati fuori anche il parroco don Giuseppe Lago e il suo cappellano don Giuseppe Giacomelli, insediatosi in parrocchia solo da qualche settimana, e costretti a portarsi sul sagrato dov'erano radunati gi\u00e0 tra i quaranta e i cinquanta uomini. Poco dopo le 13:00, un graduato tedesco scelse 18 persone \u2013 tra cui i due sacerdoti e alcuni ragazzi non ancora diciottenni \u2013 e li spost\u00f2 sotto la spianata, vicino al campanile, costringendoli ad allinearsi contro un muretto di cinta, con le mani dietro la nuca. Da questo momento ebbe inizio la decimazione, eseguita, pare, da un sottufficiale delle SS, che colpiva le vittime alla testa con una rivoltellata. L'arciprete impart\u00ec l'assoluzione sacramentale ai condannati e, a sua volta, la ricevette dal cappellano. Pare che la prima vittima sia stato Mario Zoccarato di San Giorgio delle Pertiche, che si trovava casualmente a Santa Giustina in Colle assieme ad Angelo Munaro, anch'egli tra le vittime. I due sacerdoti furono uccisi per ultimi: don Giacomelli ricevette tre colpi alla testa e don Lago un colpo in bocca. L'esecuzione fu ultimata verso le 13:30, anche se qualche fonte fa continuare la strage fino alle ore 15:00. Tra queste il diario di Luigi Bragadin, un testimone oculare scampato miracolosamente al massacro, e la biografia di don Giuseppe Lago pubblicata da p. Antonio Alessi.\nAll'arciprete fu consentito di impartire l'assoluzione sacramentale a tutti i condannati. Diciassette furono gli ostaggi fucilati nei pressi della chiesa: dieci civili e sette partigiani. Fra questi ultimi Mario Zoccarato di San Giorgio delle Pertiche, portatosi a Santa Giustina in Colle per richiedere rinforzi, e il maestro Vito Filipetto di Camposampiero, esponente della locale Democrazia cristiana.\nResponsabilit\u00e0.\nIspirate a logiche agiografiche tendenti ad elevare i due religiosi uccisi a martiri della fede e del dovere sacerdotale, le due prime pubblicazioni uscite sull'eccidio \u2013 vale a dire \"Pastore eroico\" (1961) e \"Vocazione eroismo\" (1985) di p. Antonio Alessi \u2013 appaiono del tutto inattendibili sul piano storiografico. Anche se l'uccisione degli ostaggi fu opera esclusiva dei tedeschi, quella di S. Giustina in Colle dev'essere considerata una strage nazi-fascista a tutti gli effetti. Furono infatti i fascisti della zona a richiedere l'intervento dei militari germanici di Castelfranco Veneto, dato che quelli di Padova era impegnati nelle trattative di resa, ed anche a premere per una solenne punizione degli insorti. Il rastrellamento di civili casa per casa sembra aver costituito un ripiego, una volta verificata l'impossibilit\u00e0 di mettere le mani sui responsabili dell'insurrezione. I tempi particolarmente dilatati e il carattere metodico delle esecuzioni documentano una volont\u00e0 germanica di impartire una severa lezione a tutta la popolazione del paese. L'esatto contrario di quanto avvenuto due giorni dopo ad Abbazia Pisani, frazione di Villa del Conte, quando la scoperta del cadavere di un loro commilitone spinse i militari tedeschi della divisione \"Falcke\" a sparare all'impazzata contro i primi civili paratisi loro dinanzi.\nPer alcuni versi l'eccidio \u00e8 stato ricondotto alla volont\u00e0 nazista di punire autori e complici di un'insurrezione partigiana, che pregiudicava la sicurezza delle vie di comunicazione sulle quali stavano per defluire le truppe tedesche in precipitosa ritirata dal fronte. Il numero delle vittime fu senz'altro incrementato dalla volont\u00e0 di rivalsa dei militari del locale presidio, precedentemente disarmati e derisi dagli insorti, nonch\u00e9 di Ada Giannini, derubata del denaro e forse anche malmenata. Un terzo movente va probabilmente individuato nel risentimento dei fascisti della zona nei confronti di Graziano Verzotto, il comandante partigiano che aveva violato gli impegni assunti nel dicembre del 1944, dai quali evidentemente essi si attendevano una fuoruscita indolore dal ventennio fascista e dalla guerra civile. Non trova altra spiegazione la brutale uccisione del parroco don Giuseppe Lago e del cappellano don Giuseppe Giacomelli. Al pari del maestro Vito Filipetto, esponente della locale Democrazia Cristiana, i due sacerdoti potrebbero essere stati soppressi perch\u00e9 considerati \u2013 a torto o a ragione - mallevadori del compromesso mediato da altri esponenti del clero e della Democrazia Cristiana padovani, non raggiungibili in quel momento. In effetti Vito Filipetto aveva attivamente collaborato col parroco di S. Marco di Camposampiero don Antonio Dal Santo nell'arruolamento di giovani cattolici nella nuova formazione patriottica costituita in contrapposizione a quella garibaldina, a guida comunista. Pur arrivato in parrocchia solo pochi mesi prima, don Giacomelli aveva personalmente accompagnato Verzotto alle trattative con l'allora comandante della brigata nera di Camposampiero Tommaso Calvi. Nella persona del parroco don Lago, rimasto sempre estraneo alla resistenza, i nazifascisti intesero probabilmente vendicarsi degli esponenti della Curia padovana \u2013 in primis il cancelliere vescovile don Mario Zanchin e il cappellano militare della famigerata banda Carit\u00e0 don Ugo Orso \u2013 che avevano propiziato gli accordi del dicembre 1944.\nPer aver aggravato le difficolt\u00e0 economiche di molte famiglie del paese e privato l'intera comunit\u00e0 parrocchiale delle sue riconosciute guide in campo spirituale e temporale, l'eccidio del 27 aprile contribu\u00ec non poco a sedimentare a Santa Giustina in Colle un diffuso risentimento anti partigiano e un'immagine deteriore della Resistenza e della stessa Insurrezione, elevata dalla Repubblica italiana a festa della liberazione. Un riscontro indiretto lo si ebbe con la strepitosa vittoria della monarchia (87,5% dei consensi, probabile record a livello nazionale) al referendum istituzionale del 2 giugno 1946. Le autorit\u00e0 locali non fecero alcun serio tentativo di dare un nome al comandante tedesco responsabile della rappresaglia e nemmeno ai fascisti della zona, che l'avevano supportato. A pagare per tutti fu una forestiera, cio\u00e8 la toscana Ada Giannini. Condannata il 3 marzo 1947 dalla Corte d'Assise straordinaria di Padova a trent'anni di carcere per aver istigato i tedeschi alla rappresaglia e vilipeso il cadavere del parroco, la giovane donna ne scont\u00f2 una decina, avendo anch'essa alla fine beneficiato di un'amnistia.\nContraddizioni presenti nei resoconti storici, in particolare riguardanti l'orario del rastrellamento (che varia tra le 9:30 del mattino e le 12:00), il numero dei soldati tedeschi giunti in paese il 27 aprile per compiere la rappresaglia (valutato da alcuni in circa 40 soldati, da altri in centinaia), il numero degli ostaggi raccolti prima dell'esecuzione e il numero dei tedeschi effettivamente uccisi (da uno a quattro), hanno alimentato il sospetto che vi sia stata una manipolazione della narrazione insurrezionale da parte dei partigiani protesa ad occultare i pretesti da essi forniti alla strage. In particolare lo storico Egidio Ceccato ritiene che un peso non indifferente l'abbia avuto volont\u00e0 dei nazi-fascisti di vendicarsi della rottura del patto di non belligeranza stipulato da Graziano Verzotto, comandante della 3\u00aa Brigata \"Damiano Chiesa\", con fascisti e tedeschi nel dicembre del 1944. Altri, infine, valorizzando la denuncia firmata da Graziano Verzotto nei confronti di Ada Giannini nell'ottobre del 1945, in cui si legge \"\"la Giannini ed altri tre tedeschi rimasero prigionieri, ma dopo tre ore ci piomb\u00f2 addosso una preponderante formazione di SS tedesche armatissime, le quali, saputo da alcuni che ci erano in precedenza sfuggiti dal nostro colpo,\" [un assalto a camion tedeschi alla mattina n.d.r.] \" erano scese per riavere i compagni e per compiere una paurosa rappresaglia ammonitrice\"\", ritengono che la causa della strage possa essere ricercata in tali gesta piuttosto che nell'uccisione di due soldati tedeschi il giorno 26 aprile. La maggioranza degli studiosi, tuttavia, basandosi sulle modalit\u00e0 della strage e le circostanze riferite dai testimoni oculari, rimane del parere che la stessa abbia costituito una rappresaglia tedesca per l'uccisione di due militari della Wehrmacht il giorno precedente, e ritiene che ai partigiani possa muoversi il rimprovero di aver voluto occupare il paese troppo precipitosamente, senza fare i conti con le forze nemiche circostanti.\nVittime.\nLe vittime dell'eccidio sono le seguenti:"}
{"id": "2346168", "revid": "1243", "url": "https://it.wikipedia.org/wiki?curid=2346168", "title": "Ferrovia Santarcangelo-Urbino", "text": ""}
{"id": "2346175", "revid": "1243", "url": "https://it.wikipedia.org/wiki?curid=2346175", "title": "Ferrovia Urbino-Santarcangelo", "text": ""}
{"id": "2346176", "revid": "1186766", "url": "https://it.wikipedia.org/wiki?curid=2346176", "title": "Anthem for a New Tomorrow", "text": "Anthem for a New Tomorrow \u00e8 il quinto album studio del gruppo punk statunitense Screeching Weasel, registrato dopo la fine del tour del 1993, che sarebbe anche stato l'ultimo della band. Tutte le tracce provengono da questa sessione di registrazione eccetto \"Every Night\" e \"Totally\", gi\u00e0 presenti in alcune demo della band. In questo CD non ha suonato il bassista Johnny Personality, sostituito dall'ex chitarrista Danny Vapid, mentre Ben Weasel si \u00e8 spostato alla seconda chitarra. L'album \u00e8 stato ripubblicato nel 2005 dalla Asian Man Records."}
{"id": "2346179", "revid": "543975", "url": "https://it.wikipedia.org/wiki?curid=2346179", "title": "Incisore al plasma", "text": "L'incisore al plasma \u00e8 impiegato nella produzione di dispositivi a semiconduttori. L'incisore al plasma genera un plasma da un gas particolarmente puro (tipicamente ossigeno o fluoro gassosi), facendo ricorso ad un campo elettrico ad alta frequenza (). Una fetta di silicio viene posta nell'incisore al plasma, e l'aria viene estratta dalla camera di processo usando un sistema di pompe da vuoto. Quindi il gas viene introdotto a bassa pressione ed eccitato in plasma tramite una scarica di ionizzazione.\nImpieghi.\nIl plasma pu\u00f2 venire utilizzato per fare crescere un film di diossido di silicio su una fetta di silicio (usando un plasma di ossigeno), oppure pu\u00f2 essere usato per rimuovere del diossido di silicio usando del fluoro gassoso. Quando viene impiegato in unione con la litografia, il diossido di silicio pu\u00f2 essere selettivamente applicato o rimosso per tracciare le piste dei circuiti stampati.\nPer la formazione di circuiti integrati \u00e8 necessario strutturare vari strati. Ci\u00f2 pu\u00f2 essere effettuato da un incisore al plasma. Prima di incidere, una gelatina viene depositata sulla superficie, illuminata attraverso una maschera, e sviluppata. Si effettua dunque l'incisione al plasma, a cui segue la rimozione della gelatina rimanente. Allo scopo si pu\u00f2 anche utilizzare uno speciale incisore al plasma chiamato \"asher\" (pulitore).\nGli incisori al plasma sono pure usati per destratificare i circuiti integrati nelle analisi dei guasti."}
{"id": "2346183", "revid": "115533", "url": "https://it.wikipedia.org/wiki?curid=2346183", "title": "Forze aeree", "text": ""}
{"id": "2346187", "revid": "326822", "url": "https://it.wikipedia.org/wiki?curid=2346187", "title": "Bye Bye Liberty! Scoppia la crisi!", "text": ""}
{"id": "2346189", "revid": "326822", "url": "https://it.wikipedia.org/wiki?curid=2346189", "title": "Bye Bye Liberty! Scoppia la crisi", "text": ""}
{"id": "2346209", "revid": "339392", "url": "https://it.wikipedia.org/wiki?curid=2346209", "title": "Il Bianco Natale di Topolino", "text": ""}
{"id": "2346210", "revid": "93436", "url": "https://it.wikipedia.org/wiki?curid=2346210", "title": "Astri medicei", "text": ""}
{"id": "2346211", "revid": "110157", "url": "https://it.wikipedia.org/wiki?curid=2346211", "title": "How to Make Enemies and Irritate People", "text": "How To Make Enemies and Irritate People \u00e8 il sesto album studio del gruppo punk statunitense Screeching Weasel, pubblicato il 9 settembre 1994. Al momento della sua pubblicazione il gruppo lo considerava il proprio ultimo album, dopo l'addio del bassista Danny Vapid. Vapid fu sostituito da Mike Dirnt dei Green Day al basso e alla voce d'accompagnamento. La band si sciolse dopo la pubblicazione dell'album; Ben Weasel, Danny Vapid e Dan Panic formarono i Riverdales e il chitarrista Jughead si dedic\u00f2 alla scrittura di commedie teatrali."}
{"id": "2346212", "revid": "228587", "url": "https://it.wikipedia.org/wiki?curid=2346212", "title": "Modus vivendi (periodico)", "text": "Modus vivendi era un periodico mensile italiano di scienza, natura e stili di vita. Era pubblicato da Modus comunicazione. \u00c8 stato fondato e diretto da Marco Gisotti e Alberto Zocchi nel 1997, e successivamente solo da Marco Gisotti; il garante del lettore era Fulco Pratesi.\nAffrontava argomenti di ecologia, scienza, attualit\u00e0, societ\u00e0 ed economia, cui venivano dedicati accurati approfondimenti specifici e pubblicati in italiano anche articoli di pregio tratti dalla stampa estera e in particolare dal New scientist.\nDal 2005 esce con \"Modus vivendi\" anche \"Ecolavoro\" primo ed unico giornale interamente dedicato alle offerte di lavori verdi. A questo si \u00e8 affiancato dal 2007 al 2010 \"Pnei-news\", la prima rivista di salute di cultura ecologista, dedicata al rapporto corpo-mente in collaborazione con la Societ\u00e0 Italiana di Psiconeuroendocrinoimmunologia.\nIl sito internet, www.modusvivendi.it, veniva aggiornato quotidianamente con news e commenti che i lettori potevano discutere in tempo reale. \nDal 2007 \"Modus vivendi\" ha organizzato \"La Camera Verde\", una rassegna itinerante di proiezioni di film e documentari sul tema ambientale.\n\"Modus vivendi\" \u00e8 stato partner del Master di comunicazione ambientale organizzato dal Centro Studi del con la Facolt\u00e0 di scienze della comunicazione dell'Universit\u00e0 degli Studi di Roma \"La Sapienza\", l'Enea e Green Factor, arrivato oggi alla sua sesta edizione.\nDal 2007 Modus vivendi ha partecipato al Polo IFTS su energia e ambiente della Regione Lazio."}
{"id": "2346215", "revid": "88740", "url": "https://it.wikipedia.org/wiki?curid=2346215", "title": "Accame", "text": ""}
{"id": "2346219", "revid": "121836", "url": "https://it.wikipedia.org/wiki?curid=2346219", "title": "Darcey Andrea Bussell", "text": ""}
{"id": "2346222", "revid": "594360", "url": "https://it.wikipedia.org/wiki?curid=2346222", "title": "Jean-Claude", "text": ""}
{"id": "2346233", "revid": "339392", "url": "https://it.wikipedia.org/wiki?curid=2346233", "title": "Gerardo Amato Placido", "text": ""}
{"id": "2346238", "revid": "964212", "url": "https://it.wikipedia.org/wiki?curid=2346238", "title": "Fed Cup 2009 Zona Euro-Africana Group I - Pool A", "text": "Il Gruppo A della zona Euro-Africana Group I nella Fed Cup 2009 \u00e8 uno dei 4 gruppi in cui \u00e8 suddiviso il Group I della zona Euro-Africana. Quattro squadre si sono scontrate nel formato round robin."}
{"id": "2346239", "revid": "1543377", "url": "https://it.wikipedia.org/wiki?curid=2346239", "title": "Azionariato popolare", "text": "L'azionariato popolare \u00e8 una pratica diffusa nel mondo sportivo internazionale e si pu\u00f2 definire come una diffusione della propriet\u00e0 azionaria presso il pubblico dei tifosi, che diventano anche investitori e \"dirigenti\".\nFunzionamento.\nTramite l'azionariato popolare, si ottiene una capillare diffusione della propriet\u00e0 delle quote della societ\u00e0, che anzich\u00e9 essere possedute da un numero limitato di soci, \u00e8 invece in mano ad un numero il pi\u00f9 elevato possibile di soggetti, soprattutto investitori cosiddetti \"non istituzionali\".\nCoinvolgendo un corposo numero di soggetti nelle sorti dell'impresa, l'azionariato popolare ha la capacit\u00e0 di favorire una maggiore stabilit\u00e0 politico-sociale con una distribuzione del reddito pi\u00f9 omogenea, e consente una partecipazione ampia alle sorti della societ\u00e0 attraverso la partecipazione di un vasto numero di soci alle assemblee societarie.\nIn pratica le quote delle societ\u00e0 sportive diventano di propriet\u00e0 dei tifosi, che possedendo anche una sola azione, hanno la propriet\u00e0 di una quota azionaria e godono di tutti i diritti e i doveri per legge spettanti al singolo socio.\nIl Futbol Club Barcelona, con i suoi soci circa, costituisce il pi\u00f9 grande esempio di azionariato popolare nel mondo.\nIn Gran Bretagna l'Ebbsfleet United Football Club \u00e8 stato acquisito dal progetto MyFootballClub.\nItalia.\nSulla scia di questi esempi, anche in Italia \u00e8 nata l'Associazione Sportiva Squadramia, che nel 2009 ha acquisito il 10% della propriet\u00e0 dell'Associazione Sportiva Dilettantistica Santarcangelo.\nPer quanto concerne la Serie A, invece, il primo ed unico esempio di azionariato popolare \u00e8 quello rappresentato da MyROMA, ente di diritto privato che dal mese di maggio 2010 ha dato vita ad un soggetto giuridico formato unicamente da tifosi della , che sta partecipando in maniera fattiva al capitale sociale del club giallorosso.\nIn Italia, oltre alla e al Santarcangelo, gli altri club che godono di un azionariato popolare sono: Mantova, , Enna, Vibonese ed Hellas Verona. Il 19 dicembre 2014 \u00e8 partito l'azionariato popolare della Reggina, con la possibilit\u00e0 di acquistare le azioni al costo di 15 euro ciascuna.\nIn serie D il pi\u00f9 grande esempio di azionariato popolare \u00e8 rappresentato dall'Associazione Noi Siamo Acireale, detentrice della totale propriet\u00e0 dell'Acireale Calcio. Il presidente dell'Associazione Noi Siamo Acireale, che raccoglie all'interno circa un centinaio di soci sostenitori con quote che vanno di 500 ai 2.000 euro, \u00e8 anche il Direttore Generale dell'Acireale Calcio, controllando quindi di fatto l'amministrazione del club.\nDa dicembre 2018, il Pordenone Calcio ha iniziato il proprio avvio verso l'azionariato popolare, mediante una campagna di Equity Crowdfunding sulla piattaforma The Best Equity. Qualora l'operazione, che si concluder\u00e0 nel giugno 2019, dovesse andare a buon fine, costituirebbe il primo vero e proprio esempio italiano di squadra non quotata in borsa, con quote di partecipazione in mano a tifosi e sostenitori mediante l'uso del Crowdfunding.\nGermania.\nIn Germania nel 1999 il governo approv\u00f2 la legge del 50%+1: nessun club di Bundesliga poteva essere di propriet\u00e0 di un singolo azionista per pi\u00f9 del 50%. Il risultato \u00e8 che tutti i club a parte il di propriet\u00e0 dell'omonima azienda farmaceutica ha azionisti con pi\u00f9 del 50%. Il \u00e8 di propriet\u00e0 per il 9% di Audi, 9% di Adidas, 9% Allianz e 73% dei suoi tifosi.\nAlcuni club hanno interpretato in modo restrittivo la legge e hanno fissato al 30% la quota massima per ogni singolo azionista.\nSpagna.\nL'azionariato popolare del Barcellona non \u00e8 solo un fenomeno di tifo. Secondo la maggior parte degli storici e dei sociologi, nell'aderire al Bar\u00e7a (il soprannome dato dai tifosi alla squadra) la grande massa sociale del club non ha obbedito a motivi di natura esclusivamente sportiva, ma soprattutto al carattere rappresentativo che, per molti appassionati, il club possiede su un piano sociale e politico.\nIl FC Barcelona, reputato l'entit\u00e0 sociale pi\u00f9 conosciuta della Catalogna, ha esercitato, nel corso della propria storia, una funzione rappresentativa di difesa dei valori catalani, che il club ha preservato pubblicamente in numerose occasioni, come osserva il giornalista inglese Jimmy Burns nel suo libro \"Bar\u00e7a, la pasi\u00f3n de un pueblo\". Il club si \u00e8 sempre segnalato per attivit\u00e0 e azioni di difesa della cultura e della lingua catalana, sin dall'inizio lingua ufficiale di tutti i documenti del sodalizio eccezion fatta per gli anni della dittatura franchista. Per questi motivi, il modello dell'azionariato popolare ha avuto un grandissimo successo nel caso del Barcellona.\nIn Spagna vi sono quattro altri grandi club che applicano questo modello, oltre al gi\u00e0 citato Barcellona: il Real Madrid, l'Athletic Bilbao, l'Osasuna e il Real Murcia.\nAssociazione Sportiva Squadramia.\nL'Associazione Sportiva Squadramia \u00e8 la prima Associazione Sportiva senza scopo di lucro in Italia, formata da migliaia di tifosi in Italia e all'estero, che ha acquistato l'ASD Santarcangelo Calcio 1926 Santarcangelo Calcio, squadra che milita nel campionato di Serie D, Girone D.\nL'idea nasce sulla base del precedente inglese dell'Ebbsfleet United F.C. L'As Squadramia attualmente detiene il 10% dell'Associazione Sportiva Dilettantistica Santarcangelo Santarcangelo Calcio.\nOrgoglio Amaranto.\nSi \u00e8 formato nell'estate del 2010 quando un gruppo di tifosi dell'Associazione Calcio Arezzo decisero di darsi da fare per non far scomparire la propria squadra di calcio della Lega Pro dopo l'annuncio dell'allora patron di ritirare la squadra dal campionato e non iscriverla ad alcun campionato. Orgoglio Amaranto possiede il 2% della nuova societ\u00e0 creata sulle ceneri dell'Ac Arezzo che nell'estate del 2010 ha preso il nome di Atletico Arezzo e due anni pi\u00f9 tardi \u00e8 tornata a chiamarsi Unione Sportiva Arezzo.\nGli obiettivi del comitato sono:\nPallacanestro Treviso.\nDopo il disimpegno della famiglia Benetton a giugno 2012, \u00e8 in corso il tentativo di salvare la Pallacanestro Treviso tramite un azionariato popolare. L'ex-capitano e recordman di presenze in maglia biancoverde Riccardo Pittis si \u00e8 messo a capo del Consorzio Universo Treviso incaricato di trovare sponsor per mantenere la realt\u00e0 del basket a Treviso."}
{"id": "2346247", "revid": "124123", "url": "https://it.wikipedia.org/wiki?curid=2346247", "title": "Guanoalca", "text": "Biografia.\nRiprese l'assedio al forte, e lo distrusse dopo aver costretto gli spagnoli ad abbandonarlo.\nSi diresse poi contro il forte appena costruito sulle alture di Marihue\u00f1u, ma trovando difficoltoso l'attacco si ritir\u00f2. Attacco poi il neonato forte di Esp\u00edritu Santo, nella valle del Catirai, dove il Tavolevo si unisce al B\u00edo B\u00edo, ed il forte di Sant\u00edsima Trinidad sulla riva opposta. Il governatore Alonso de Sotomayor fece evacuare Trinidad nel 1591. \nMentre il toqui si trovava a sud nei pressi di Villa Rica, il capo donna Janequeo guid\u00f2 i guerrieri Mapuche e Pehuenche contro gli spagnoli. \nIl vecchio toqui Guanoalca mor\u00ec alla fine del 1590, e nel 1591 Quintuguenu ne divenne il successore."}
{"id": "2346251", "revid": "986213", "url": "https://it.wikipedia.org/wiki?curid=2346251", "title": "Charles Spencer-Churchill, IX duca di Marlborough", "text": "Biografia.\nInfanzia ed educazione.\nNato a Simla, in India, Charles era l'unico figlio maschio di George Spencer-Churchill, VIII duca di Marlborough e della sua prima moglie Lady Albertha Frances Anne Hamilton, figlia di James Hamilton, I duca di Abercorn. Era nipote di Lord Randolph Churchill e primo cugino di Sir Winston Churchill, con il quale ebbe un intimo rapporto di amicizia per tutta la vita. Era anche cugino di terzo grado di Diana, principessa del Galles. Fu educato nel Collegio di Winchester e al Trinity College di Cambridge.\nCarriera politica.\nMarlborough entr\u00f2 nella Camera dei Lord dopo la morte prematura del padre nel 1892 e fece il suo primo discorso nel mese di agosto 1895.\nNel 1899 fu nominato Paymaster General da Lord Salisbury, incarico che ricopr\u00ec fino al 1902, e poi fu Sottosegretario di Stato per le Colonie con Arthur Balfour, tra il 1903 e il 1905 Entr\u00f2 quindi a far parte del Consiglio privato nel 1899..\nDurante la prima guerra mondiale, fu nel Consiglio dell'Agricoltura e della pesca tra il 1917 e il 1918 nella coalizione di governo di David Lloyd George. Fece il suo ultimo discorso alla Camera dei Lord nel dicembre del 1931.\nMarlborough fu anche Lord grande intendente all'incoronazione di Edoardo VII nel 1902, sindaco di Woodstock tra il 1907 e il 1908 e Lord Luogotenente dell'Oxfordshire tra il 1915 e il 1934. Il 30 maggio 1902 fu investito Cavaliere della Giarrettiera a Buckingham Palace, poco prima dell'incoronazione dei sovrani.\nIl Duca fu anche presidente del sindacato dei pompieri (\"National Fire Brigades Union\") e fond\u00f2 l'Associazione dei Cotonieri britannici.\nCarriera militare.\nMarlborough fu nominato tenente dei Queen's Own Oxfordshire Hussars, il tradizionale reggimento della sua famiglia, nel 1897. Dopo lo scoppio della seconda guerra boera, nel gennaio 1900 fu distaccato per servizio come capitano di Stato maggiore dell'Imperial Yeomanry (\"Riserva imperiale\") in servizio in Sudafrica, e ricevette il rango temporaneo di Capitano. Arriv\u00f2 a Citt\u00e0 del Capo nel marzo 1900 e part\u00ec per Naauwpoort nella Colonia del Capo Settentrionale con gli Oxfordshire Hussars.\nSuccessivamente fu nominato vice segretario militare di Lord Roberts, comandante in capo delle forze britanniche in Sudafrica, nonch\u00e9 aiutante di campo del tenente generale Ian Monteith Hamilton.\nFu menzionato nei dispacci e promosso maggiore il 7 dicembre 1901. Dopo la formazione dell'esercito territoriale, nel 1908 fu nominato colonnello onorario del III battaglione (riserva speciale) dell'Oxfordshire e della fanteria leggera del Buckinghamshire.\nFu promosso tenente colonnello del suo reggimento di riserva nel 1910, prestando servizio fino al 1914. Nel 1913 gli fu assegnata la Territorial Decoration (TD). Ritorn\u00f2 al servizio attivo durante la prima guerra mondiale, quando prest\u00f2 servizio come tenente colonnello nello stato maggiore in Francia. In seguito fu colonnello onorario e comandante del Reggimento volontario dell'Oxfordshire del Corpo di addestramento volontario dal 1918 al 1920.\nPrimo matrimonio.\nMarlborough si spos\u00f2 due volte. La prima moglie fu l'ereditiera americana Consuelo Vanderbilt che egli spos\u00f2 nella Chiesa di S.Tommaso a New York il 6 novembre 1895.\nIl matrimonio fu di puro interesse. Ereditato da suo padre il ducato nel 1892 sull'orlo della bancarotta Charles cerc\u00f2 da subito di trovare una soluzione drastica ai problemi che attanagliavano la sua famiglia. Incatenato dagli stretti \"diktat\" della societ\u00e0 della fine del XIX secolo, l'unica soluzione che gli rimase fu quella di sposarsi per denaro. Nel novembre del 1896, freddamente e senza amore, spos\u00f2 la ricca ereditiera americana Consuelo Vanderbilt. Il matrimonio venne celebrato dopo lunghi negoziati coi suoi genitori divorziati: sua madre, Alva Vanderbilt, non condivideva il fatto che la figlia divenisse una duchessa, mentre suo padre William Vanderbilt, era ambizioso e desiderava accondiscendere a questa possibilit\u00e0. Alla fine il matrimonio venne concluso con una dote di 2.500.000 di dollari (circa 62.000.000 di dollari del 2007) in 50.000 azioni della Beech Creek Railway Company col minimo del 4% di dividendo garantito della New York Central Railroad Company. La coppia ebbe inoltre 100.000 dollari annui a vita come assegno dalla famiglia. Il contratto di matrimonio venne siglato nella sacrestia della St. Thomas Episcopal Church, New York, immediatamente dopo le solenni promesse di matrimonio. Nella carrozza che si allontanava dalla chiesa dopo le nozze, il Duca di Marlborough confess\u00f2 a Consuelo di essere innamorato di un'altra donna, che aveva accettato il matrimonio unicamente per \"salvare Blenheim\" e che non avrebbe mai pi\u00f9 fatto ritorno in America, dove non c'era \"nulla che fosse inglese\".\nIl matrimonio produsse due figli che la madre soprannomin\u00f2, con una battuta, \"l'erede e la ruota di scorta\".\nDurante il viaggio di nozze compiuto nel 1895 la coppia ducale, dopo un soggiorno in India come ospite del Vicer\u00e9 Lord Lansdowne, zio del Duca, soggiorn\u00f2 presso la Corte imperiale russa a San Pietroburgo. I duchi furono poi nuovamente ospiti degli zar nel 1902, poco prima dell'incoronazione di re Edoardo VII; in tale occasione la Duchessa cen\u00f2 con Nicola II e si rec\u00f2 in visita a sua madre, la zarina vedova Maria Fedorovna, sorella della regina d'Inghilterra Alessandra, a Palazzo Ani\u010dkov. In tale occasione venne anche realizzato per Consuelo una delle famose uova Faberg\u00e9, chiamato Uovo per la duchessa di Marlborough in suo onore.\nCommittenza artistica.\nLa dote della Vanderbilt fu utilizzata per restaurare il Castello di Blenheim e ricostituire i suoi arredi e la biblioteca cos\u00ec come molti dei contenuti originali venduti nel corso dell'Ottocento. Molti dei gioielli indossati dalla successiva Duchessa di Marlborough datano da questo periodo. L'arredamento del palazzo coi nuovi fondi ebbe inizio gi\u00e0 durante la luna di miele dei due con l'acquisto di nuovi gioielli, pitture e mobili che vennero comprati in Europa per riempire il palazzo ormai vuoto Nel 1934 il Duca era tornato in possesso di 19,685 acri di terreni.. Al loro ritorno il duca inizi\u00f2 un restauro completo del palazzo. Le stanze di rappresentanza vennero ridecorate con \"boiseries\" ad imitazione di quelle della Reggia di Versailles. Durante i lavori di sistemazione, le stanze vennero spostate al piano superiore, svuotando cos\u00ec le stanze di rappresentanza della loro funzione originaria. Sulla terrazza ovest l'architetto paesaggista Achille Duch\u00eane venne impiegato per la realizzazione di un giardino d'acqua. Sulla terrazza inferiore a questa vennero poste due grandi fontane nello stile del Bernini, modelli in scala di quelle presenti a Piazza Navona, realizzati per John Churchill, I duca di Marlborough.\nBlenheim torn\u00f2 ad essere un luogo di meraviglia e di prestigio. Consuelo, ad ogni modo, era lontana dall'essere felice; molti dei suoi commenti cinici vennero riportati successivamente nella sua biografia postuma: \"The Glitter and the Gold\". Nel 1906 sciocc\u00f2 la societ\u00e0 perbenista inglese lasciando dapprima suo marito, poi divorziando definitivamente nel 1921. Il matrimonio fu poi annullato dal Vaticano cinque anni dopo, a causa del desiderio del Duca di entrare nella Chiesa cattolica. Consuelo spos\u00f2 successivamente il francese Jacques Balsan. La Duchessa mor\u00ec nel 1964, avendo vissuto abbastanza per vedere suo figlio succedere come Duca di Marlborough e facendo frequentemente ritorno a Blenheim, la casa che aveva odiato ma aveva contribuito a salvare con la sua dote.\nSecondo matrimonio.\nDopo il suo divorzio il Duca si rispos\u00f2 nuovamente con l'ex amica di Consuelo, Gladys Deacon, un'altra americana, figlia di Edward Parker Deacon e di Florence Baldwin. I due divennero amanti poco dopo che la Deacon si trasfer\u00ec a Blenheim, ma non si sposarono fino al 25 giugno 1921, a Parigi, dopo che il Duca ebbe ottenuto il divorzio da Consuelo Vanderbilt.\nLa nuova Duchessa diede ulteriore impulso alla struttura ad esempio decorando la terrazza inferiore con sfingi modellate da Gladys in persona e poi eseguite da W. Ward Willis nel 1930. Prima del suo matrimonio, quando pure era gi\u00e0 promessa in sposa al Duca di Marlborough, ricevette un anello di fidanzamento dal giovane principe ereditario Guglielmo di Germania, fatto che cre\u00f2 un incidente diplomatico che port\u00f2 i servizi segreti dei due imperi a cercare di recuperarlo. Artista e giardiniere appassionato, il Duca aveva decorato il soffitto del portico di ingresso a Blenheim Palace con immagini dei sorprendenti occhi blu-verdi della moglie, dove sono visibili ancora oggi. Il loro matrimonio senza eredi si rivel\u00f2 tuttavia molto infelice, tanto che Gladys Deacon teneva un revolver nella sua camera da letto per impedire l'ingresso del marito nella stanza.\nMan mano che il comportamento della duchessa diventava sempre pi\u00f9 maniacale, in particolare dopo la conversione del Duca al cattolicesimo nel 1927, la coppia inizi\u00f2 a separarsi. Alla fine, il duca si trasfer\u00ec fuori dal palazzo e due anni dopo allontan\u00f2 la moglie. La coppia si separ\u00f2 ma non divorzi\u00f2 mai.\nMorte.\nIl nono Duca di Marlborough mor\u00ec a Blenheim il 30 giugno 1934; corsero voci che poco prima della sua morte egli avesse cercato di entrare in un ordine monastico in Italia, dopo la sua conversione al Cattolicesimo.\nDiscendenza.\nLord Marlborough si spos\u00f2 due volte:"}
{"id": "2346255", "revid": "1305772", "url": "https://it.wikipedia.org/wiki?curid=2346255", "title": "The Guild 2", "text": "The Guild 2 \u00e8 un videogioco strategico in tempo reale ambientato nel tardo medioevo.\nLo scopo del gioco \u00e8 sviluppare la propria dinastia e farla prosperare: si parte con una casa e con una sola persona creata dal giocatore (si sceglie il lavoro, l'aspetto, il segno zodiacale e le abilit\u00e0), poi si costruisce la bottega e ci si pu\u00f2 sposare, fare figli, ecc. \u00c8 anche possibile entrare in politica e complottare contro altre dinastie.\nModalit\u00e0 di gioco.\nI lavori in The Guild 2 sono vari:\nI titoli si possono acquisire nel municipio, eccoli:\nNel gioco \u00e8 anche possibile sposarsi: bisogna corteggiare lui/lei accompagnandolo/a, facendogli/le regali, congratulandosi con lui/lei e far s\u00ec che si innamori di te. Poi si chiede di sposarla. D'ora in poi si potr\u00e0 utilizzare anche la moglie e costruire un suo edificio di lavoro. Si possono avere figli solo con il matrimonio. Si mandano a scuola, si mandano a fare l'apprendistato (a seconda del tipo di edificio imparer\u00e0 una certa professione). Se mandati in una tintureria o una chiesa possono andare dopo l'apprendistato all'universit\u00e0.\n\"The Guild 2 Pirates of the European Seas\".\nThe Guild 2 Pirates of the European Seas (\"The Guild 2 Pirati dei Mari Europei\") \u00e8 un'espansione che aggiunge nuove mappe, nuovi lavori:\nPer tutti c'\u00e8 il mercante (utilizza le navi)."}
{"id": "2346257", "revid": "22475", "url": "https://it.wikipedia.org/wiki?curid=2346257", "title": "Scrittura dongba", "text": "Il popolo naxi \u00e8 depositario dell'unica scrittura pittografica ancora oggi vivente, il cui nome dongba deriva dall'omonima tradizione religioso-sciamanica, alle cui cerimonie e rituali \u00e8 dedicata la stragrande maggioranza dei testi manoscritti.\nAnalisi strutturale dei pittogrammi.\nI pittogrammi semplici.\nIl sistema di scrittura pittografico presenta un congruo numero di pittogrammi \"semplici\", ossia significanti che rappresentano un'unica entit\u00e0, come un oggetto, una pianta, un animale, una realt\u00e0 della natura, un uomo, oppure una parte o un dettaglio dei precedenti.\nSpesso ad ogni singolo pittogramma semplice non corrisponde n\u00e9 una ed una sola lettura (polifonia) n\u00e9 un solo significato (polisemia).\nI pittogrammi composti.\nPi\u00f9 pittogrammi semplici possono essere accostati per la composizione di un'unit\u00e0 pittografica complessa detta pittogramma composto.\nI pittogrammi di fusione.\nL'accostamento di pi\u00f9 pittogrammi spesso si esaspera con il contatto o l'inscrizione delle diverse unit\u00e0 grafiche intorno ad un nucleo significante principale, con la creazione dei cosiddetti pittogrammi di fusione."}
{"id": "2346259", "revid": "167900", "url": "https://it.wikipedia.org/wiki?curid=2346259", "title": "Capitaneria Generale", "text": ""}
{"id": "2346261", "revid": "30610", "url": "https://it.wikipedia.org/wiki?curid=2346261", "title": "Capitano Generale", "text": ""}
{"id": "2346265", "revid": "117881569", "url": "https://it.wikipedia.org/wiki?curid=2346265", "title": "Constitutional Reform Act 2005", "text": "Il Constitutional Reform Act \u00e8 una legge del parlamento britannico che ha disposto la creazione di una Corte suprema del Regno Unito alla quale, a partire dal 2009, sono state trasferite le competenze giurisdizionali del Comitato d'Appello (cosiddetta \"Law Lords\") e del Comitato Giudiziario in materia di devoluzione. \nContenuto.\nL'ufficio del \"Lord Chancellor\" fu riformato per rimuovere la sua doppia veste di ministro del governo e di giudice, che andava contro il principio della separazione dei poteri: la riforma fu motivata dalla preoccupazione che la combinazione (pur storicamente consolidatasi, nella forma di governo britannica) di potere legislativo, giudiziario ed esecutivo avrebbe potuto essere giudicata non conforme ai requisiti dell'articolo 6 (paragrafo 1) della Convenzione europea dei diritti dell'uomo: un attore processuale che abbia anche potere legislativo (i \"Law Lords\") o esecutivo (il Lord cancelliere) sarebbe stato probabilmente considerato non sufficientemente imparziale per fornire un processo equo. \nLa nuova legge garantisce perci\u00f2 che i poteri del Lord Cancelliere e del Segretario di Stato per la Giustizia abbiano delle limitazioni nella loro capacit\u00e0 d'impatto rispetto alla magistratura giudicante.\nEffetti.\nTale riforma ha comportato la separazione formale tra potere giudiziario e legislativo, prima mancante. Essa soddisfa \"la necessit\u00e0 (...) di sottrarre l'alta giurisdizione (o parte di essa) all'istituzione parlamentare che la esercitava attraverso uno spezzone della Camera dei Lords o alla Corona, che operava attraverso il \"Privy Council\". A ci\u00f2 va aggiunta la prospettiva di dare realizzazione a un principio, se non proprio di separazione dei poteri di concezione montesqueiana altrove perentoriamente respinto da Bagehot come non applicabile al sistema costituzionale britannico, almeno di ulteriore e completa autonomizzazione delle alte funzioni giudiziarie (...) dettata dall'osservazione desolata della caotica frammentariet\u00e0 di un'azione giudiziaria ripartita tra diversi corpi. Questa condizione di frammentariet\u00e0 era considerata da Bagehot una vistosa assurdit\u00e0 del sistema costituzionale di matrice inglese\".\nCon il \"Constitutional Reform Act\" del 2005 si stabilisce quindi l'istituzione di una corte suprema; mentre la nomina dei giudici \u00e8 affidata ad una commissione indipendente, vi si sopprimono i poteri in materia giudiziaria amministrativa del Lord cancelliere."}
{"id": "2346269", "revid": "1543377", "url": "https://it.wikipedia.org/wiki?curid=2346269", "title": "Supercoppa europea (pallavolo maschile)", "text": "La Supercoppa europea \u00e8 stato un torneo organizzato dalla CEV, disputato con cadenza annuale dal 1987 e soppresso nel 2000.\nStoria.\nDalla prima edizione fino al 1995 il titolo \u00e8 stato assegnato in un'unica partita, che vede contrapposta la squadra vincitrice della Coppa dei Campioni a quella vincitrice della Coppa delle Coppe. Le ultime 4 edizioni, invece, sono state allargate anche alla vincitrice della Coppa CEV e all'altra finalista della Coppa dei Campioni, che si affrontano in un torneo ad eliminazione diretta, con semifinali e finale e nell'ultima edizione anche la finale per terzo posto."}
{"id": "2346270", "revid": "123302976", "url": "https://it.wikipedia.org/wiki?curid=2346270", "title": "Museu Mar\u00edtim de Barcelona", "text": "Il Museu Mar\u00edtim de Barcelona \u00e8 situato nell'edificio delle Drassanes Reials de Barcelona, uno spazio dedicato alla cantieristica navale tra il XIII e il XVIII secolo.\nStoria.\nIl 23 ottobre 1936 viene creato il \"Museu Mar\u00edtim de Catalunya\" con decreto della Generalitat de Catalunya, a firma di Josep Tarradellas, Conseller Primer della Generalitat.\nAlcuni anni prima, la Giunta del Patronato dell'\"Institut N\u00e0utic de la Mediterr\u00e0nia\" aveva promosso la creazione di un museo marittimo e di una biblioteca navale, giacch\u00e9 la Scuola di Nautica di Barcellona, fondata nel 1769, disponeva di una collezione di modelli e di strumenti, raggruppati sotto il nome di \"Museu\" o \"Gabinet Naval\". Questa collezione avrebbe rappresentato la base del museo che si voleva creare. Con la consegna dei cantieri navali alla citt\u00e0 (in passato erano stati occupati da installazioni militari), questi divennero l'edificio destinato al museo.\nA causa dei rischi derivanti dagli scontri provocati dalla guerra civile spagnola, viene presa la decisione di spostare i pezzi pi\u00f9 importanti al \"Mas Figarola\", a Seva. La guerra e il cambio di regime impediscono l'apertura al pubblico del museo fino al 18 gennaio 1941, giorno dell'apertura ufficiale del Museu Mar\u00edtim de Barcelona.\nIl 1\u00ba febbraio 1993, il Comune, la Diputaci\u00f3 e l'Autoritat Portu\u00e0ria di Barcellona costituiscono il \"Consorci de les Drassanes de Barcelona\".\nEdificio.\nDi stile gotico, la costruzione viene realizzata in due tappe: prima tra il 1283 e il 1328, poi tra il 1328 e il 1390. In seguito sono state realizzati ampliamenti e ristrutturazioni, pur mantenendo fondamentalmente intatta la struttura originale.\nL'entrata \u00e8 costituita da un portone con forma di arco a mezzo punto, sul quale appaiono un simbolo araldico della Diputaci\u00f3 con la data di una ristrutturazione del XVII secolo e uno stemma attribuito a Pietro IV di Aragona, detto Pietro il Cerimonioso.\nDi pianta rettangolare, ad ogni angolo aveva una torre. Delle quattro torri originarie, oggi ne restano due, coronate da merli catalani. L'interno \u00e8 diviso in dieci navate gotiche formate da colonne alte sei metri. Da ciascuna di esse escono quattro archi, che formano il supporto del tetto a due acque. Le misure di alcune navate sono di 120 metri di lunghezza e di 13,5 metri di larghezza, mentre una delle navate \u00e8 larga 4,82 metri. Nella parte posteriore vi sono tre navate dette \"della Generalitat\", situate trasversalmente alle altre e costruite a partire dal 1618.\nTra il 1957 e il 1966, l'architetto Adolf Florensa i Ferrer, incaricato dalla Diputaci\u00f3, porta avanti un restauro funzionale alle necessit\u00e0 del Museo marittimo.\nDal 1985 vengono apportati nuovi cambiamenti: dai 4000 metri quadrati del 1941, si passa ai 10000 dedicati alle esposizioni, 1500 ai servizi e 2200 ai giardini.\nSale.\nSale di Jaume I, Roger de Ll\u00faria e Llu\u00eds de Requesens.\nAll'ingresso si trovano le prime navi e vengono mostrati reperti archeologici risalenti agli inizi dell'era cristiana, come anfore romane, ceppi d'ancora e macine, cos\u00ec come armi e pezzi d'artiglieria.\nNella sala intitolata a Roger de Ll\u00faria \u00e8 esposta la riproduzione a grandezza naturale della galea reale di Don Giovanni d'Austria, nave ammiraglia durante la battaglia di Lepanto, costruita proprio nei cantieri navali che ospitano il museo. La costruzione della riproduzione inizia nel 1967, nel quarto centenario della Battaglia.\nAlla fine della sala dedicata a Jaume I, si passa all'edificio del XIV secolo e alla parte alta della scala principale. Tra diversi oggetti decorativi si trovano diverse polene, tra le quali:\nSala Capmany.\nLa sala \u00e8 intitolata allo storico, filologo e militare Antonio de Capmany y de Montpalau.\nFormata da tre grandi navate, costruite con l'ampliamento del XVII secolo, \u00e8 destinata alla navigazione a vela, con modelli di tutte le classi e abbondante documentazione navale. Vi \u00e8 un modello del XVIII secolo di una nave con due ponti e cinquanta cannoni, oltre alla fregata \"Barcelona\". Vi sono, inoltre acquerelli e dipinti ad olio di velieri e ritratti di armatori.\nSala di Pietro il Cerimonioso.\nIn questa sala si trova una scultura in pietra raffigurante Pietro IV di Aragona, detto il Cerimonioso, a cui \u00e8 intitolata la sala, realizzata da Enric Monjo i Garriga nel 1955. La sala \u00e8 dedicata a modelli che vanno dalle origini fino all'epoca dei velieri per la navigazione in alto mare. Vi si trova, ad esempio, una collezione di imbarcazioni filippine e navi d'altura dell'epoca del faraone Nebkhau.\nNelle vetrine si trovano modelli di vetro e figure di piombo, con uniformi della Marina, spille e ciondoli di tema marinaresco, oltre a navi in bottiglia. Vi \u00e8 una monografia dedicata a Narc\u00eds Monturiol i Estarriol, con modelli dei suoi \"Ict\u00edneos\", progetti e memorie, cos\u00ec come un ritratto realizzato dallo scultore Frederic Mar\u00e8s i Deulovol e uno realizzato dal pittore Ramon Mart\u00ed i Alsina. Vi sono, inoltre, documenti di Isaac Peral.\nInfine, nella sala sono presenti collezioni di ceramica di origini catalane, valenciane, inglesi e olandesi, oltre a vetrine che mostrano strumenti navali come ottanti e sestanti, sonar meccanici, barometri, bussole e astrolabi.\nSala Ramon Llull.\nLa sala, dedicata al filosofo Raimondo Lullo, ospita principalmente lavori di cartografia nautica e strumenti nautici-astronomici. Vi sono portolani dei secoli XV, XVI e XVII. Il pi\u00f9 antico \u00e8 quello di Gabriel de Vallseca (Maiorca, 1439), una pergamena datata appartenuta ad Amerigo Vespucci, secondo quanto si legge su una nota, nella quale \u00e8 riportato anche il prezzo: ottanta ducati d'oro\nSala d'arte popolare.\nIn questa sala si trovano dipinti popolari e soprattutto ex voto di antichi santuari marinari di tutto il litorale catalano.\nSala Marqu\u00e8s de Comillas.\nQuesta sala \u00e8 intitolata al fondatore della \"Companyia Transatl\u00e0ntica Espanyola\" Antonio L\u00f3pez y L\u00f3pez, Marchese di Comillas.\nLa sala \u00e8 dedicata all'esposizione dell'epoca della propulsione meccanica, a partire dal motore a vapore. Vi si trovano numerosi modelli di navi di imprese navali, cos\u00ec come di navi da guerra.\nVi sono due diorami dello scenografo Jos\u00e9 Mestres Cabanes. Uno di essi rappresenta la Marina mercantile nel porto di Cadice, mentre l'altro rappresenta la Marina militare, in particolare una divisione dell'Armata spagnola davanti alle coste di Cartagena."}
{"id": "2346271", "revid": "288300", "url": "https://it.wikipedia.org/wiki?curid=2346271", "title": "Britains Got Talent", "text": ""}
{"id": "2346277", "revid": "51323", "url": "https://it.wikipedia.org/wiki?curid=2346277", "title": "Museo marittimo di Barcellona", "text": ""}
{"id": "2346279", "revid": "51323", "url": "https://it.wikipedia.org/wiki?curid=2346279", "title": "Museo Mar\u00edtimo de Barcelona", "text": ""}
{"id": "2346281", "revid": "1632387", "url": "https://it.wikipedia.org/wiki?curid=2346281", "title": "Magister populi", "text": "Il magister populi era un collaboratore militare del \"rex\" durante il periodo dell'et\u00e0 regia di Roma e dallo stesso nominato.\nFunzioni.\nSi hanno maggiori informazioni riguardo a questa figura durante il periodo etrusco, durante il quale fu probabilmente istituito. Si occupava dell'organizzazione bellica dei \"cives\" e di organizzare i militari in guerra, in pratica sostituiva il \"rex\" durante una campagna militare.\nUsava i suoi poteri nel caso che il \"rex\" fosse impegnato (ad esempio in questioni internazionali). Sotto il suo comando c'era il \"magister equitum\". Tra i \"magister populi\" si annoverano prima Tarquinio Prisco e poi Servio Tullio, successivamente diventati \"rex\" di Roma.\nEtimologia e origine della carica.\nIl termine \"magister populi\", cos\u00ec come il ruolo stesso del \"magister\", deriverebbe dall'etrusco \"Macstarna\", il nome etrusco di Servio Tullio, poi latinizzato nel termine \"magister\"."}
{"id": "2346283", "revid": "320578", "url": "https://it.wikipedia.org/wiki?curid=2346283", "title": "Francois Ren\u00e8 de Chateaubriand", "text": ""}
{"id": "2346289", "revid": "599013", "url": "https://it.wikipedia.org/wiki?curid=2346289", "title": "Fed Cup 2009 Zona Euro-Africana Group I - Pool B", "text": "Il Gruppo B della zona Euro-Africana Group I nella Fed Cup 2009 \u00e8 uno dei 4 gruppi in cui \u00e8 suddiviso il Group I della zona Euro-Africana. Quattro squadre si sono scontrate nel formato round robin."}
{"id": "2346293", "revid": "53508", "url": "https://it.wikipedia.org/wiki?curid=2346293", "title": "Compa\u00f1\u00eda Guipuzcoana de Caracas", "text": "La Real Compa\u00f1\u00eda Guipuzcoana de Caracas (Compagnia Reale Guipuzcoana di Caracas) fu una compagnia commerciale spagnola del XVIII secolo, attiva tra il 1728 ed il 1785, che vantava il monopolio del commercio in Venezuela.\nStoria.\nLa compagnia venne fondata nel 1728 da un gruppo di ricchi baschi originari della provincia di Guip\u00fazcoa. L'obbiettivo della compagnia era quello di spezzare il monopolio olandese \"de facto\" sul commercio del cacao nella Capitaneria Generale del Venezuela. All'inizio aveva sede a San Sebasti\u00e1n, ed ottenne il decreto reale il 25 settembre 1728 da Filippo V di Spagna. La sua creazione faceva parte delle riforme borboniche, ed era volta all'incentivazione del commercio libero, soprattutto nel campo del tabacco allora gestito lungo il fiume Orinoco soprattutto dagli olandesi.\nOperazioni ed effetti in Venezuela.\nLa Compagnia Guipuzcoana fu l'unico ente cui veniva concesso il permesso di vendere i beni europei nella provincia del Venezuela (o di Caracas) e di esportare prodotti agricoli venezuelani in Spagna. Inizi\u00f2 ad operare nel 1730, divenendo subito importante grazie al fatto che i porti baschi, a differenza degli altri spagnoli, erano liberi di commerciare con il resto dell'Europa. La compagnia aveva un ruolo di primo piano nella produzione di cacao nelle valli costiere. Questo nuovo settore economico non garantiva grandi profitti solo all'azienda, ma anche ai creoli grazie alla concessione di latifondi, trasformati da questi in piantagioni. Il termine \"un gran cacao\" divenne un soprannome per i membri della nuova classe comandante (ed ancora oggi il termine viene usato in modo scherzoso in Venezuela per indicare un VIP). Non aiut\u00f2 per\u00f2 i piccoli proprietari che continuarono nel loro commercio illegale. Inoltre la compagnia promosse una serie di esplorazioni ed insediamenti nella zona frontiera, soprattutto con la spedizione del 1750-1761 guidata da Jos\u00e9 de Iturriaga y Aguirre, che port\u00f2 alla creazione di nuovi insediamenti nella regione della Guayana.\nIl fatto che la compagnia controllasse i principali porti di La Guaira e di Puerto Cabello significava che effettivamente monopolizzava il commercio legale delle altre province venezuelane. Inoltre il controllo esercitato dalla compagnia sui beni di importazione gli caus\u00f2 molti nemici. In seguito a molte ribellioni subite dalla compagnia, la pi\u00f9 grande delle quali avvenne nel 1749 per opera di Juan Francisco de Le\u00f3n, la corona spagnola mise fine al monopolio della Compagnia nel 1785. La corona non vide pi\u00f9 la necessit\u00e0 di una compagnia monopolistica che controllasse e facesse sviluppare l'economia, dato che in quel periodo l'economia venezuelana era matura e fortemente legata ai mercati di Spagna e Nuova Spagna, i quali consumavano grandi quantit\u00e0 di cacao. Al suo posto nel 1793 fu istituito a Caracas un \"consulado de mercaderes\" ( gilda dei commercianti). I proprietari della Compagnia Guipuzcoana la trasformarono nella Real Compa\u00f1\u00eda de Filipinas.\nEffetti a Gipuzkoa.\nA parte l'annullamento del monopolio olandese e la creazione di ricchezza nelle citt\u00e0 portuali basche, un altro lato positivo dell'esistenza della Compagnia fu la fondazione a Bergara della prima Sociedad Econ\u00f3mica de los Amigos del Pa\u00eds (una sorta di think tank illuministica) ad opera di Pe\u00f1aflorida nel 1766."}
{"id": "2346295", "revid": "830939", "url": "https://it.wikipedia.org/wiki?curid=2346295", "title": "Otto Abel", "text": "Fece parte della scuola di Friedrich Christoph Dahlmann e fu fautore attivo, nel 1848, di un impero liberale. Deluso dagli avvenimenti, pass\u00f2 a collaborare ai \"Monumenta Germaniae Historica\" mentre meditava un'opera su Federico II di Svevia, di cui, per la morte improvvisa dello stesso Otto Abel, non uscirono che alcuni saggi."}
{"id": "2346297", "revid": "19933", "url": "https://it.wikipedia.org/wiki?curid=2346297", "title": "Compagnia Guip\u00fazcoana di Caracas", "text": ""}
{"id": "2346298", "revid": "110157", "url": "https://it.wikipedia.org/wiki?curid=2346298", "title": "Emo (album)", "text": "Emo \u00e8 il decimo album studio della punk band Screeching Weasel, registrato a Chicago durante il blizzard del 1999."}
{"id": "2346300", "revid": "1776051", "url": "https://it.wikipedia.org/wiki?curid=2346300", "title": "Cesare Sambucetti", "text": "Biografia.\nUltimo figlio di una famiglia dell'alta borghesia capitolina, nacque a Roma il 15 febbraio 1838 da Angelo e Maria Antonia Raggi. Compiuti gli studi presso il Seminario Romano, consegu\u00ec le lauree in teologia, filosofia e diritto civile e canonico.\nOrdinato sacerdote nel marzo 1861, celebr\u00f2 la sua prima messa nella Basilica di Sant'Apollinare a Roma. Professore nel Collegio Urbano di Propaganda e nel Collegio Romano, alla carriera accademica prefer\u00ec quella diplomatica. Gi\u00e0 uditore della nunziatura di Madrid, il 30 marzo 1882 fu inviato in qualit\u00e0 di delegato apostolico a Quito e nominato inviato straordinario nelle repubbliche del Per\u00f9, Ecuador e Bolivia.\nConsacrato arcivescovo titolare di Corinto il 16 aprile 1882, nel novembre 1883 ottenne la nomina a internunzio apostolico e inviato straordinario in Brasile. Canonico della Basilica Liberiana nel 1886, segretario della Sacra Congregazione del Cerimoniale e assistente al soglio pontificio nel 1893, fu scelto da Papa Leone XIII come inviato straordinario a Londra per il giubileo della Regina Vittoria del 1897. In tale occasione ebbe l'onore, unico fra tutti i rappresentanti stranieri, di essere ricevuto in piedi dalla monarca e di essere ospitato nel Castello di Windsor.\nNominato nunzio apostolico in Germania l'8 gennaio 1900, l'anno seguente, per motivi di salute, dovette rinunciare all'incarico ritirandosi a vita privata. Mor\u00ec, nella sua citt\u00e0 natale, l'11 aprile 1911.\nCuriosit\u00e0.\nSuo fratello maggiore Achille spos\u00f2 nel 1848 Antonia Borghese, che si dice fosse figlia del principe Camillo, a cui la moglie Paolina Bonaparte non aveva dato alcuna discendenza legittima."}
{"id": "2346301", "revid": "92723", "url": "https://it.wikipedia.org/wiki?curid=2346301", "title": "Numeri telefonici in Albania", "text": "I numeri telefonici in Albania, non hanno lunghezza fissa; ossia alcuni di essi possono essere anche di sole 4 cifre prefisso escluso. Generalmente, nelle maggiori citt\u00e0 si hanno prefissi molto corti, ed il numero dell'abbonato \u00e8 pi\u00f9 lungo. \nTelefonia mobile.\nIn Albania vi sono due maggiori operatori mobili.\nDall'Albania\nDall'estero\nChiamate urbane ed extraurbane.\nPer telefonare all'interno della stessa citt\u00e0 in Albania il prefisso di zona non viene composto pertanto si comporranno solo le 4-8 cifre del numero abbonato NON COMPRENSIVE DI PREFISSO\nChiamate dall'estero.\nPrima del numero locale si digita +355 seguito dal prefisso di citt\u00e0 privato dello zero iniziale.\nNumeri di emergenza.\n\u00b0Attivi nelle maggiori citt\u00e0"}
{"id": "2346303", "revid": "1494169", "url": "https://it.wikipedia.org/wiki?curid=2346303", "title": "100% Live", "text": ""}
{"id": "2346304", "revid": "124320684", "url": "https://it.wikipedia.org/wiki?curid=2346304", "title": "Guerra georgiano-abcasa", "text": "La Guerra georgiano-abcasa \u00e8 un conflitto tra la Georgia e l'autoproclamatasi Repubblica di Abcasia, la cui fase acuta si \u00e8 svolta dal 1991 al 1993, causata dalle istanze indipendentiste dell'Abcasia e dalle resistenze della Georgia. L'Abcasia dal 1992 \u00e8 formalmente una repubblica autonoma, ma \"de facto\" indipendente, anche se nella comunit\u00e0 internazionale solo sei paesi membri dell'ONU ne hanno formalmente riconosciuto l'indipendenza, primo tra tutti la Russia che, dopo la seconda guerra in Ossezia del Sud, vi ha posizionato presidi militari permanenti per dissuadere la Georgia dal rivendicarne la sovranit\u00e0 con la forza.\nIn un senso pi\u00f9 ampio, la serie di scontri che generano il conflitto georgiano-abcaso possono essere considerati come parte di un conflitto etnico e geopolitico nella regione del Caucaso, intensificati alla fine del XX secolo come conseguenza della dissoluzione dell'Unione Sovietica."}
{"id": "2346317", "revid": "1718925", "url": "https://it.wikipedia.org/wiki?curid=2346317", "title": "Parola chiave (racconto)", "text": "Parola chiave (\"Key Item\") \u00e8 un racconto di fantascienza di Isaac Asimov. Pubblicato per la prima volta nel luglio 1968 nella raccolta \"Antologia personale\", il racconto fa parte della serie di racconti incentrati sull'immaginario supercomputer Multivac.\nTrama.\nIl racconto tratta di Multivac, un gigantesco supercomputer protagonista anche di molti altri racconti di Asimov, cos\u00ec complesso da gestire l'economia mondiale, prevedere il prezzo degli alimenti, il tempo meteorologico, autoripararsi, parlare e ascoltare e rispondere ad ogni domanda che gli si pone. In questa storia Multivac non funziona: rifiuta di rispondere alle domande, ma nessuno riesce a trovare il guasto. Squadre di tecnici perlustrano gli infiniti visceri del computer, non riuscendo per\u00f2 ad approdare a nessuna conclusione. Todd Nemerson ragiona sulle possibili cause del malfunzionamento della macchina, e chiede a Jack Weaver, tecnico addetto a porre le domande a Multivac, di ripetere le usuali operazioni fingendo che fosse Nemerson il computer. Weaver all'inizio un po' imbarazzato, obbedisce all'amico. Al termine Nemerson ha capito il problema e chiede a Weaver di ripetere ancora l'operazione, questa volta su Multivac, chiedendo per\u00f2 di far parlare lui. Quando Weaver ha finito, Nemerson aggiunge la parola chiave, \"per favore\", rimettendo cos\u00ec Multivac in funzione."}
{"id": "2346319", "revid": "767487", "url": "https://it.wikipedia.org/wiki?curid=2346319", "title": "Teen Punks in Heat", "text": "Teen Punks In Heat \u00e8 l'undicesimo album studio del gruppo punk statunitense Screeching Weasel, pubblicato il 12 settembre 2000 da Lookout! Records. Poco dopo la pubblicazione dell'album la band suon\u00f2 due live alla House of Blues di Chicago, i primi concerti da sette anni, per poi sciogliersi subito dopo.\nL'album contiene \"I Will Always Do\", cover dell'omonima traccia del gruppo pop punk italiano The Manges."}
{"id": "2346320", "revid": "1305772", "url": "https://it.wikipedia.org/wiki?curid=2346320", "title": "Storytellers", "text": ""}
{"id": "2346323", "revid": "599013", "url": "https://it.wikipedia.org/wiki?curid=2346323", "title": "Luca Ferri", "text": "Carriera.\nCresciuto nella , esordisce in Serie A coi giallorossi il 21 marzo 1999 nella 26\u00aa giornata di campionato nel pareggio per 1-1 contro la Juventus, entrando a partita in corso. Chiude la stagione con la presenza nella giornata successiva (vittoria esterna per 4-1 contro il Bari).\nPer la stagione 1999-2000 viene ceduto al , con cui disputa 10 partite realizzando una rete prima di passare al nella stagione successiva, squadra in cui resta fino al 2003 disputando quasi sempre da titolare tre stagioni scendendo in campo in 61 occasioni in Serie C1 prima (vincendo il campionato 2000-2001) ed in Serie B poi. Esordisce in maglia rosanero il 10 settembre 2000 in Palermo- (2-0), e con questa maglia gioca l'ultima partita il 7 giugno 2003 nella sconfitta per 3-0 in casa del , epilogo del campionato di Serie B 2002-2003, partita decisiva ai fini della promozione: furono infatti i salentini ad ottenere il salto di categoria venendo promossi in Serie A al posto dei siciliani.\nLasciato Palermo, resta in seconda serie giocando in prestito per l', con cui totalizza 15 presenze.\nIl 31 agosto 2004 viene ceduto definitivamente al , militante in Serie C1. Gioca in questa squadra fino al 2006, collezionando complessivamente 51 presenze e 3 reti in due stagioni.\nDal 2006 al 2010 gioca nella Cisco Roma nel quarto livello del calcio italiano.\nPer la stagione 2010-2011 viene tesserato dal , poi dall'Albalonga (Eccellenza laziale).\nNel 2012 passa allo Sporting Real Pomezia in Eccellenza. Nel gennaio 2013 si trasferisce al Real Monterosi per poi approdare all'ottavia in qualit\u00e0 di allenatore"}
{"id": "2346330", "revid": "2161976", "url": "https://it.wikipedia.org/wiki?curid=2346330", "title": "Olympia 81 (Dalida)", "text": "Olympia 81 \u00e8 un album della cantante italo-francese Dalida, pubblicato nel 1981 da Carrere. \nNon \u00e8, come si potrebbe supporre, un album dal vivo. Presenta le ultime canzoni registrate e cantate da Dalida sul palco dell'Olympia di Parigi in occasione dei suoi 25 anni di carriera. \nPer l'occasione le \u00e8 stato assegnato, al termine di uno dei suoi spettacoli, un disco di diamante (il primo a livello mondiale), creato appositamente per lei. \nTra i brani di questo album vi sono celebri successi della cantante quali \"Fini, la com\u00e9die \"e \"Marjolaine\", usciti nel 1981 in un unico 7\", e \"\u00c0 ma mani\u00e8re\", incisa nel 1980 e scritta da Pascal Sevran, Sylvain Lebel, Diane Juster e Jean Claude Jouhaud.\nIl grande successo di questo tour di canto \u00e8 l'omaggio di Dalida a Jacques Brel, con la canzone \"Il pleut sur Bruxelles,\" che ha dovuto ripetere spesso una seconda volta per i bis richiesti.\nQuesto album \u00e8 l'unico del periodo di Orlando ad essere stato pubblicato in CD singolo nel 1997.\nUn vero peccato non possedere la versione live di questo recital che risulter\u00e0 essere l\u2019ultimo tenuto da Dalida all'Olympia. Un suo ritorno sul palco di questo teatro era previsto per il 1987, anno della sua morte.\nTracce.\nLato A\nLato B"}
{"id": "2346331", "revid": "599013", "url": "https://it.wikipedia.org/wiki?curid=2346331", "title": "Olympia 81", "text": ""}
{"id": "2346332", "revid": "486946", "url": "https://it.wikipedia.org/wiki?curid=2346332", "title": "Mirmo (personaggio)", "text": ""}
{"id": "2346335", "revid": "1318658", "url": "https://it.wikipedia.org/wiki?curid=2346335", "title": "Politica dell'acqua", "text": "La politica dell'acqua \u00e8 l'attivit\u00e0 di pianificare, sviluppare, distribuire e ottimizzare le risorse idriche. \nIl consumo di acqua nel mondo \u00e8 diseguale. Dividendolo per il numero degli abitanti, si registra che per ogni abitante degli Stati Uniti c'\u00e8 un consumo di 380 litri di acqua al giorno; per ogni italiano circa 150 litri, mentre in diversi paesi africani il consumo idrico non supera i 20 litri per abitante. Ci\u00f2 dipende naturalmente dal diverso sviluppo, nei Paesi che abbiamo ricordato, dell'agricoltura e dell'industria, che quanto pi\u00f9 sono sviluppate, tanto pi\u00f9 richiedono l'uso di acqua.\nLa risorsa idrica e la sua gestione.\nL'acqua \u00e8 una risorsa estremamente abbondante sulla Terra , ma la gran parte di essa non \u00e8 immediatamente disponibile per gli usi umani.\nDell'acqua presente negli oceani e nelle acque superficiali, una piccola parte \u00e8 messa in moto dall'energia solare attraverso l'evaporazione e partecipa al ciclo dell'acqua, precipitando nuovamente al suolo.\nLa gran parte di quest'ultima aliquota non costituisce risorsa idrica in quanto evapora nuovamente dal suolo o \u00e8 intercettata dalla vegetazione, oppure defluisce verso il mare in breve tempo e non \u00e8 dunque disponibile con continuit\u00e0 nell'anno. L'acqua precipitata al suolo che \u00e8 immagazzinata in strati di terreni permeabili, i quali ne rallentano il deflusso verso il mare, rappresenta invece la risorsa idrica, potenzialmente accessibile con continuit\u00e0 per gli usi antropici.\nTale quantit\u00e0 \u00e8 per l'Italia il 7% delle precipitazioni, e si distingue in risorsa disponibile (2,5%) cio\u00e8 quella che affiora spontaneamente in sorgenti e d\u00e0 vita ai corsi d'acqua, e risorsa potenziale (4,5%) che resta in falda ed \u00e8 potenzialmente emungibile mediante pozzi.\nGli utilizzi della risorsa variano molto da un Paese all'altro in relazione alle attivit\u00e0 produttive prevalenti. Per l'Italia gli utilizzi principali sono quello irriguo (45%), industriale (20%), energetico (15%) e ovviamente quello idropotabile (20%), cio\u00e8 l'acqua utilizzata per gli usi domestici.\nIl fabbisogno idrico potabile, valutabile in media in circa 220 litri al giorno per persona in Italia, \u00e8 comprensivo di consumo umano (10%), igiene personale (30%), scarico del WC (30%) e altri usi domestici (30%), quali lavastoviglie, lavatrice, innaffiamento giardini, ecc.\nL'evoluzione della gestione della risorsa idrica.\n\u00c8 un dato storico noto che i primi insediamenti umani siano sorti in prossimit\u00e0 delle sorgenti di acqua e dei fiumi, e le prime civilt\u00e0 organizzate siano nate attorno ai fiumi essenzialmente per l'esigenza di organizzare collettivamente la gestione della risorsa idrica: cos\u00ec in Mesopotamia, Egitto, India, per la necessit\u00e0 di canalizzazione delle acque fluviali.\nLa costruzione di acquedotti a gravit\u00e0, introdotti in Europa dai Romani, ha permesso di allontanare l'insediamento urbano dalle fonti primarie di acque. L'acqua veniva trasportata attraverso canali a pelo libero e convogliata in cisterne dalle quali veniva sollevata manualmente, con secchi o pompe idrauliche avviate a braccia; gli acquedotti di questo tipo sono rimasti in esercizio fino al XIX secolo.\nLo sviluppo della metallurgia nel XIX secolo ha permesso la realizzazione di acquedotti in pressione, che convogliano l'acqua all'interno di condotti chiusi, conservandone l'energia potenziale gravitazionale sotto forma di pressione e consentendo cos\u00ec di portare l'acqua anche in salita e quindi fino a casa propria.\nCi\u00f2 rappresenta un miglioramento anche dal punto di vista igienico, in quanto il sistema precedente poteva determinare facilmente la contaminazione delle acque addotte con le acque reflue.\nNaturalmente, la realizzazione di acquedotti in pressione poteva avvenire soltanto grazie ai finanziamenti di grandi investitori privati (ad es. banche), e pertanto i primi acquedotti furono realizzati nei grandi centri urbani, in cui era prevedibile il ritorno dell'investimento, come ad esempio nella citt\u00e0 di Londra dove l'acquedotto in pressione fu realizzato nel 1854.\nNegli anni trenta del XX secolo, tuttavia, si \u00e8 diffusa la coscienza dell'importanza strategica della risorsa idrica e la propriet\u00e0 delle acque \u00e8 diventata pubblica.\nParimenti, negli stessi anni, si \u00e8 diffusa la coscienza della necessit\u00e0 di garantire l'accesso universale al servizio idrico, per motivi igienici e umanitari, con l'obiettivo cio\u00e8 di portare l'acqua in tutte le case, cosa che il mercato da solo non \u00e8 in grado di realizzare, in quanto il costo iniziale dell'infrastruttura \u00e8 molto alto e il prezzo che l'investitore dovrebbe imporre per rientrare dall'investimento fatto non incontrerebbe la disponibilit\u00e0 a pagare dei potenziali utenti, per i quali risulterebbe pi\u00f9 conveniente economicamente raggiungere a piedi la fonte d'acqua.\nAi costi dell'infrastruttura, si aggiungono poi i costi di esercizio dovuti alla manutenzione, all'energia spesa per il sollevamento e l'allontanamento dei reflui e alla necessaria depurazione, costi che in molti contesti non urbani non erano sostenibili.\nIn Europa, si \u00e8 potuto quasi portare a termine, nel corso degli ultimi cinquant'anni, l'obiettivo dell'allacciamento di tutta popolazione alla rete idrica, soltanto grazie all'intervento di capitali statali, nonch\u00e9 grazie al contributo del Piano Marshall nel secondo dopoguerra.\nNei Paesi in via di sviluppo, in mancanza di risorse economiche pubbliche, la Banca internazionale per la ricostruzione e lo sviluppo finanzia progetti per infrastrutture idriche avendo come vincolo economico il rientro del capitale investito attraverso la loro gestione.\nQuesti investimenti risultano spesso fallimentari, dato che in questi Paesi la gran parte della popolazione non pu\u00f2 pagare le tariffe previste e l'infrastruttura realizzata risulta accessibile soltanto ai pi\u00f9 ricchi, incontrando sovente le proteste di parte della popolazione.\nDiversi movimenti nella societ\u00e0 civile di questi Paesi rivendicano il diritto all'acqua come uno dei fondamentali diritti umani, rivolgendosi contro le compagnie private, come le francesi Vivendi, Suez e Saur o la tedesca Rwe/Thames water.\nUn esempio \u00e8 quanto avvenuto in Bolivia, dove nel 1999 la Banca Internazionale per la Ricostruzione e lo Sviluppo impose la privatizzazione della rete idrica alla citt\u00e0 di Cochabamba come condizione per un prestito di 25 milioni di dollari. La conseguenza della privatizzazione \u00e8 stata un aumento delle tariffe fino al 400%, con un'incidenza sul salario medio di un boliviano del 20%. Questa situazione ha portato nel 2000 a violenti scontri di piazza e alla ripubblicizzazione del servizio idrico nazionale.\nParimenti, non sono mancate le personalit\u00e0 di rilievo che hanno prospettato la necessit\u00e0 di un nuovo Piano Marshall per finanziare con capitale pubblico l'infrastrutturazione nei Paesi in via di sviluppo.\nLa realizzazione di questo obiettivo, che richiederebbe un maggiore sforzo economico da parte dei Paesi ricchi, incontra ostacoli da parte di analoghi movimenti della societ\u00e0 civile in questi Paesi, che lottano per ottenere la gratuit\u00e0 del servizio idrico integrato a casa propria.\nLa normativa pubblica sulle acque in Italia.\nLa competenza pubblica sulla risorsa idrica.\nIn Italia, la prima legge che ha definito le acque pubbliche, disciplinandone l'uso secondo criteri di salvaguardia dell'interesse generale, \u00e8 stato il regio decreto 2644 del 10 agosto 1884, che individuava i criteri in base ai quali una risorsa dovesse essere considerata pubblica e stabiliva che:\nspecificando quale titolo legittimo quello dell'antico uso, cio\u00e8 un uso continuativo e dimostrabile per almeno un trentennio precedente la data di pubblicazione della legge.\nFino al 1994, la legge generale di riferimento \u00e8 stato il R.D. 1775/1933 - Testo unico sulle acque pubbliche, che riordinava le leggi emanate in materia a partire dal suddetto R.D. 2644/1884.\nIl Testo unico sulle acque pubbliche stabiliva che:\nIl diritto universale all'acqua potabile.\nUn'altra legge importante per il settore idrico \u00e8 stato il R.D. 27 luglio 1934, n. 1265 - cd. Testo unico sulle leggi sanitarie, che istituiva l'obbligo, a carico dei Comuni, isolatamente oppure organizzati in consorzi volontari, di essere forniti di acque pure, con ci\u00f2 di fatto la legge rendeva l'approvvigionamento idrico e il servizio idrico universale (a favore cio\u00e8 di tutti i cittadini) un vero obbligo di legge, mentre prima infrastrutture idrauliche erano state realizzate soltanto nelle citt\u00e0 pi\u00f9 grandi e a seguito di occasioni particolari, come la realizzazione dell'Acquedotto per Napoli (1881).\nPer effetto del T.U. sulle leggi sanitarie, i comuni avevano l'onere, qualora non disponessero di adeguata risorsa idrica nel proprio territorio, di presentare allo Stato progetti per la realizzazione di infrastrutture per l'approvvigionamento idrico, come bottini di captazione, campi pozzi, gallerie, adduttrici in pressione, ecc.\nTali opere, a seguito di approvazione da parte del governo centrale, erano finanziati dalla Cassa depositi e prestiti o dalla Cassa del Mezzogiorno e realizzati a spese dello Stato, e restavano di propriet\u00e0 statale.\nL'assetto del governo delle risorse idriche cos\u00ec avviato era dunque bipolare: da una parte lo Stato, attraverso la Cassa DDPP o del Mezzogiorno, si occupava degli investimenti e restava il proprietario dell'infrastruttura, dall'altra il Comune era il beneficiario-richiedente dell'opera e si occupava della sua gestione operativa, direttamente (cio\u00e8 in economia) o attraverso societ\u00e0 municipali ad hoc, oppure anche mediante consorzi di Comuni.\nTale sistema (spesa per investimenti statale, gestione operativa comunale) rispondeva a quanto normato in generale dall'art. 822 del Codice Civile, che attribuiva al demanio dello Stato non soltanto le acque pubbliche, ma anche le infrastrutture realizzate mediante finanziamenti statali:\nL'assetto rimase invariato anche nel dopoguerra, quando furono avviate molte infrastrutture, beneficiando lo Stato Italiano anche dei finanziamenti del Piano Marshall.\nPer regolare le priorit\u00e0 di investimento e dare un'indicazione di progetto del fabbisogno da garantire a ciascun Comune d'Italia attraverso l'infrastrutturazione, su disposizione della legge n. 129 del 1963, fu redatto il Piano regolatore generale degli acquedotti (Prga) approvato poi a mezzo DM del 16 marzo 1967. L'obiettivo del Prga era la valutazione di un fabbisogno idrico comunale, da assumere come riferimento per la progettazione delle opere, che tenesse conto anche dello sviluppo demografico prevedibile per il futuro, con proiezione a 50 anni (2015) attraverso un'opportuna funzione di crescita, e inoltre con dotazioni pro capite differenziate per classi idrografiche di appartenenza dei Comuni; per le sette maggiori citt\u00e0 furono effettuate valutazioni separate.\nLa salvaguardia della risorsa idrica.\nA seguito dell'istituzione delle Regioni, negli anni '70, molte delle competenze sulle infrastrutture idriche dallo Stato si trasferiscono ad esse, avviando un processo che sarebbe stato completato nei decenni seguenti dalle leggi Bassanini e dalla riforma del titolo V della Costituzione.\nLa crescita dei consumi idrici e la conseguente dispersione in ambiente di sempre maggiori quantit\u00e0 di reflui determina l'esigenza di migliorare la copertura del territorio anche per quanto riguarda i servizi di raccolta, collettamento e depurazione delle acque reflue, e di normare con attenzione la disciplina degli scarichi, nell'ottica di un utilizzo della risorsa idrica pi\u00f9 attento alle problematiche ambientali.\nA tal fine, la legge 319 del 1976, cd. legge Merli, stabilisce la disciplina degli scarichi nei corpi idrici ricettori e a mare, ripartendo le competenze in materia tra Stato, Regioni ed Enti locali e disponendo una ricognizione generale dello stato di fatto.\nSuccessivamente con la legge 183/1989 per il riassetto organizzativo e funzionale della difesa del suolo sono stati individuati i bacini idrografici dei principali corpi idrici ricettori, di interesse nazionale, regionale ed interregionale e sono state istituite le Autorit\u00e0 di bacino ad essi preposte.\nLa legge stabilisce anche le misure che le Autorit\u00e0 di Bacino devono intraprendere per la conoscenza dello stato qualitativo dei corpi idrici e per il miglioramento della loro tutela, considerando anche il servizio idrico urbano come uno dei carichi inquinanti che devono sottostare ai vincoli della tutela dei corpi idrici.\nCon questa legge l'asse della politica dell'acqua si sposta dal garantire il diritto all'accesso umano all'acqua alla tutela della risorsa idrica nel suo complesso, cio\u00e8 con un'ottica anche alla conservazione nel tempo del patrimonio naturale.\nLa sostenibilit\u00e0 finanziaria della gestione.\nMolte gestioni locali presentavano sistematicamente chiusure di bilancio negative, puntualmente ripianate da trasferimenti statali con il criterio del rimborso a pi\u00e8 di lista, mentre la tariffazione del servizio agli utenti era a prezzi sociali e forfettari, cio\u00e8 senza misurazione del consumo effettivo a mezzo di contatori, ma con pagamento in base al numero di persone residenti o di rubinetti dichiarati.\nInoltre in molte gestioni la tariffazione sociale - spesso neppure adeguata per tenere conto dell'inflazione - si univa all'incremento dei costi operativi dovuto al crescente degrado delle infrastrutture (obsolescenza degli impianti di pompaggio, con rendimenti decrescenti, obsolescenza degli adduttori e delle reti distributive, con crescenti aliquote di acqua dispersa, ecc.) sicch\u00e9 il deficit tra costi e ricavi non solo persisteva ma cresceva negli anni.\nCi\u00f2 era dovuto anche alla difficolt\u00e0 degli Enti locali a reperire i fondi per eseguire in proprio gli investimenti necessari (ammodernamento degli impianti, sostituzione di condotte ecc.) unite alla ritrosia nel disporre incrementi di tariffa per far fronte all'ammodernamento di opere che restavano di propriet\u00e0 statale e non locale e i cui benefici si sarebbero comunque osservati soltanto a lungo termine.\nPer ovviare a questa situazione, comune a molte gestioni di servizi pubblici locali (acqua, trasporti, gas, ecc.), gi\u00e0 a partire dagli anni ottanta si tenta di affermare il principio della sostenibilit\u00e0 finanziaria della gestione, mediante il passaggio dal sistema di rimborso dei costi \"a pi\u00e8 di lista\" al criterio del \"costo standard\", che incontra per\u00f2 molte resistenze.\nSoltanto con la legge 142/90, di ordinamento delle autonomie locali, furono ammesse modalit\u00e0 di gestione pi\u00f9 adeguate a quei servizi pubblici locali che abbiano fini sociali e rilevanza economica: ferma restando la gestione in economia per i servizi di entit\u00e0 modesta, si stabiliva la separazione giuridica e contabile tra l'ente locale e l'ente strumentale adibito alla gestione, quest'ultimo nella forma di istituzione o in quella di azienda speciale, in entrambi i casi di diritto pubblico; l'ente locale avrebbe avuto la funzione di indirizzo e controllo a fini di tutela dell'interesse generale, mentre l'ente strumentale avrebbe avuto l'obiettivo del pareggio di bilancio sotto i vincoli imposti dall'ente locale:\nLa legge ammetteva anche la trasformazione dell'azienda speciale in un'azienda a capitale misto pubblico-privato, purch\u00e9 comunque a maggioranza dell'ente locale, e consentiva altres\u00ec la possibilit\u00e0 di affidamento del servizio in concessione, ove ci\u00f2 risultasse conveniente da un punto di vista economico-gestionale e sociale.\nLa gestione integrata del servizio idrico.\nUn riassetto complessivo della normativa del settore arriva con la legge \"Galli\" n.36 del 5 gennaio 1994.\nNei principi generali, la legge ha esteso la tutela pubblica a tutte le acque, senza bisogno dell'iscrizione in appositi registri, ed ha applicato ad esse il criterio di sostenibilit\u00e0 dell'uso, cio\u00e8 un uso che non comprometta la trasmissione della risorsa ai posteri:\nIn pratica, si affidava alle Autorit\u00e0 di bacino (cfr. L. 183/89) il compito di stabilire le quantit\u00e0 di acqua che possono essere sottratte all'ambiente, nel rispetto del vincolo ambientale, per soddisfare i diversi usi, in primo luogo quello idropotabile, e quindi il compito di aggiornare le precedenti disposizioni del PRGA redigendo i piani di bacino.\nUn aspetto particolarmente innovativo della legge fu la disposizione dell'unicit\u00e0 della gestione del servizio idrico integrato, che include sia l'approvvigionamento, la potabilizzazione, l'adduzione e la distribuzione della risorsa idropotabile, sia la raccolta delle acque reflue, sia ancora la loro depurazione e restituzione all'ambiente. L'obiettivo era superare l'eccessiva frammentazione delle gestioni e realizzare maggiori economie di scala. La legge non include invece nel servizio idrico integrato il collettamento delle acque meteoriche e la depurazione delle acque di prima pioggia, prevedendo implicitamente la creazione di reti di collettamento duali (bianche e nere).\nLa legge n. 36/94 conserva anche la distinzione (cfr. L. 146/90) tra ente locale e societ\u00e0 di gestione, e persegue l'efficientamento delle societ\u00e0 di gestione mediante:\nLa legge delegava alle Regioni la definizione degli ambiti territoriali ottimali, per ciascuno dei quali si sarebbe dovuta istituire l'Autorit\u00e0 di ambito territoriale ottimale (AATO), mediante consorziamento obbligatorio dei comuni ricadenti nell'ATO.\nL'Autorit\u00e0 d'ambito \u00e8 il gestore amministrativo dell'ATO, che ha il compito, in via preliminare, di fare una ricognizione della rete e degli impianti esistenti nel territorio, individuare gli interventi da effettuare, stabilire un piano finanziario degli investimenti e determinare la tariffa unica in base all'equilibrio con i costi di gestione e di investimento.\nDopo la fase ricognitiva, l'AATO deve predisporre l'affidamento alla societ\u00e0 di gestione, stabilendo il regime giuridico tra quelli previsti dalla L. 142/90 e i termini della convenzione (come la durata, il livello di servizio da garantire, lo stato di conservazione delle opere da assicurare, le modalit\u00e0 di valutazione del rispetto della convenzione, le sanzioni in caso di inadempimenti, le regole di adeguamento delle tariffe, le condizioni di risoluzione della convenzione), e deve poi, per tutta la durata della convenzione, controllare e monitorare il rispetto dei vincoli da parte della societ\u00e0 di gestione.\nLa L.36/94 \u00e8 stata seguita dal D.P.C.M. del 4 marzo 1996 e dal D.Lgs. 152/1999, di attuazione di alcune direttive europee.\nIl Testo unico in materia ambientale (D.Lgs 152/2006), che recepisce la direttiva quadro sulle acque (Wfd) 2000/60/CE, abrogando le leggi del settore, la L. 36/94 e la L. 183/89, ma ne ha conservato l'impostazione, ricopiando letteralmente molti articoli, conservando le Autorit\u00e0 d'ambito per la gestione del servizio idrico integrato, cos\u00ec come le Autorit\u00e0 di bacino per la tutela dei corpi idrici.\nLa disciplina delle gare e la gestione in house.\nAlle aziende speciali (di diritto pubblico e perci\u00f2 non soggette a tassazione dell'IVA) era stata concessa (cf. L. 142/90) la possibilit\u00e0 di trasformarsi in societ\u00e0 di diritto privato, che hanno meno vincoli delle societ\u00e0 di diritto pubblico (ad es. non sono obbligate ad assumere a seguito dell'indizione di un concorso pubblico, le tipologie di contratto di lavoro previste sono pi\u00f9 flessibili, ecc.) ma sono di norma soggette alla tassazione degli utili.\nPer favorire l'ingresso di capitali nel settore e la fusione delle gestioni nell'ottica di superamento della frammentazione, in un primo momento le societ\u00e0 a maggioranza pubblica, anche se di diritto privato, erano state esentate dal pagamento dell'IVA in quanto nella pratica soggette comunque a vincoli sociali (ad es. non licenziare il personale in esubero), tuttavia ci\u00f2 \u00e8 stato vietato dalla disciplina antitrust nel momento in cui tali societ\u00e0 entravano in competizione con societ\u00e0 private per l'affidamento di servizi in concessione.\nInfatti, il quadro disposto dalle L. 142/90 e L. 36/94 prevedeva la possibilit\u00e0 per l'ente locale (cio\u00e8 l'Autorit\u00e0 d'ambito) di indire un affidamento del servizio idrico integrato mediante gara ad evidenza pubblica. Tale procedimento ricade nella competenza della disciplina europea antitrust, che stabilisce che i lavori pubblici e servizi devono essere affidati secondo principi di concorrenza e libero mercato.\nOvviamente la concorrenza \u00e8 costituita dalla competizione per l'ottenimento dell'affidamento, e non durante il periodo di esecuzione dei lavori o di erogazione dei servizi, si parla cio\u00e8 di concorrenza per il mercato e non di concorrenza nel mercato. Infatti, la stipula della convenzione definisce una situazione di monopolio legale a vantaggio della societ\u00e0 di gestione concessionaria, si tratta per\u00f2 di un monopolio cui il concessionario monopolista ha avuto accesso previa concertazione con l'ente appaltante in una situazione di competizione con altri aspiranti concessionari.\nIn pratica, dunque, gli obblighi di convenzione stabiliti dall'ente appaltante fissano in partenza i livelli di prestazione che la societ\u00e0 di gestione deve garantire, gli investimenti da effettuare e le tariffe da imporre agli utenti, restando eventuali adeguamenti tariffari a discrezione esclusiva dell'ente appaltante. Pertanto le leve del profitto della societ\u00e0 di gestione sono limitate al solo contenimento dei costi operativi, tanto pi\u00f9 che la disciplina antitrust inibisce qualsiasi forma di trasferimenti statali o altre agevolazioni, fiscali o di altro tipo, a vantaggio della societ\u00e0 di gestione.\nNon tutte le Autorit\u00e0 d'ambito hanno messo a gara il servizio idrico integrato. La maggior parte di esse, anzi, pur avendo operato la separazione contabile con la societ\u00e0 di gestione, ha affidato direttamente a quest'ultima il servizio (gestione in house).\nAlcune societ\u00e0 di gestione in house hanno tuttavia ottenuto l'affidamento anche di altre gestioni partecipando alle gare ad evidenza pubblica indette da altre AATO.\nL'Unione europea ha censurato anche questa possibilit\u00e0 come violazione della disciplina antitrust, stabilendo che le societ\u00e0 che esercitano la gestione in house non possono partecipare alle gare ad evidenza pubblica indette da altre AATO n\u00e9 cedere alcuna quota del proprio capitale ad altri soggetti, pubblici o privati.\nTali criteri sono stati definiti in particolare a partire dalla sentenza Teckal srl contro Comune di Viano (1999), ma situazioni contrarie a questo principio si erano gi\u00e0 verificate, come dimostrano i casi di Acea, Hera, Iren, che sono state quotate in borsa, hanno venduto sul mercato parte delle loro quote azionarie, ed hanno ottenuto affidamenti presso altri ATO senza invece competere per l'affidamento della gestione nel proprio ATO originario.\nNel complesso l'obiettivo della L. 36/94 di riduzione della frammentariet\u00e0 \u00e8 stato ottenuto, essendosi ridotte le societ\u00e0 di gestione da circa 13.500 nel 1994 a circa 700 nel 2012, di cui le principali ed ufficialmente censite sono soltanto 72. Circa i tre quarti delle gestioni sono rimaste in house, incluse le situazioni in cui la societ\u00e0 in house non \u00e8 pi\u00f9 interamente pubblica e/o ha ottenuto affidamenti anche presso altri ATO.\nL'art. 23 della L. 113/2008 (Legge finanziaria), modificato dal D.l. 135/2009, aveva stabilito, nel caso di societ\u00e0 di gestione \"in house\" con bilanci in rosso al netto dei trasferimenti statali, l'obbligo di colmare il deficit con capitali privati (mediante la quotazione in borsa o il partenariato pubblico-privato), oppure di indire delle gare ad evidenza pubblica. Ci\u00f2 ha suscitato una notevole resistenza da parte dell'opinione pubblica, che temeva la forzata privatizzazione del gestore, ed attraverso il referendum del 12-13 giugno 2011 (primo quesito) ha ottenuto l'abrogazione di tale norma. A seguito del tentativo, attraverso il D.L. 138/2011, di ripristinare parzialmente la norma abrogata, la Corte Costituzionale ha stabilito nel luglio 2012 che secondo la volont\u00e0 popolare \"l\u2019affidamento ai privati \u00e8 una facolt\u00e0 e non un obbligo\".\nL'istituzione di un'autorit\u00e0 di regolazione unitaria.\nIl D.L. 2/2010 (L. 42/2010) ha modificato l'art. 2 comma 186-bis della legge 191/2009, disponendo la soppressione delle Autorit\u00e0 d'ambito territoriale ottimale previste agli artt. 148-201 del D.Lgs. 152/2006, nel termine di un anno dall'entrata in vigore della legge, stabilendo che entro tale termine \"le Regioni attribuiscano con legge le funzioni da esse esercitate, nel rispetto dei principi di sussidiariet\u00e0, differenziazione e adeguatezza\". Il termine \u00e8 stato successivamente prorogato al 31 dicembre 2012. L'abolizione rispondeva all'obiettivo principale di superare la frammentariet\u00e0 degli enti regolatori sul territorio nazionale e le conseguenti difformit\u00e0 regolatorie da un ambito territoriale all'altro, attribuendo le competenze di controllo all'ambito regionale. \nIl D.L. 70/2011 (L. 106/2011) estendeva le competenze della \"\"Commissione nazionale per la vigilanza sulle risorse idriche\" (Co.Vi.R.I.)\" prevista all'art. 161 del D.Lgs. 152/2006 con la funzione di vigilare \"alla tutela dell'interesse degli utenti, alla regolare determinazione e adeguamento delle tariffe, nonch\u00e9 alla promozione dell'efficienza, dell'economicit\u00e0 e della trasparenza nella gestione dei servizi idrici\", istituendo in sua vece \"l'\"Agenzia nazionale per la regolazione e la vigilanza in materia di acqua\"\" che ne ereditava le precedenti competenze ed aveva anche funzioni regolatorie.\nIl D.L. 201/2011 (L. 214/2011), successivo al referendum abrogativo del giugno 2011, soppresse tale Agenzia, attribuendone \"le funzioni di regolazione e controllo dei servizi idrici\" alla preesistente Autorit\u00e0 per l'energia elettrica e il gas (AEEG), \"con i medesimi poteri attribuiti all'Autorit\u00e0 stessa dalla legge 14 novembre 1995 n. 481\". Le autorit\u00e0 di ambito distrettuali sono state quindi sottoposte all'attivit\u00e0 normativa unitaria dell'AEEG su scala nazionale. Il ruolo di garanzia dei cittadini da parte dell'ente di controllo appariva in questo modo rafforzato, avendosi un'unica autorit\u00e0 nazionale in luogo di molteplici autorit\u00e0 distrettuali sul territorio. \nA seguito della definizione delle funzioni conferitele in materia idrica, da parte del DPCM 20 luglio 2012 e dell'art. 34 comma 29 del DL 179/2012, l'Autorit\u00e0 ha intrapreso un'attivit\u00e0 di regolazione nel settore tariffario, con la delibera n. 585 del 28 dicembre 2012, che ha introdotto un metodo tariffario unificato per i servizi idrici, poi completato dalla delibera n. 88 del 28 febbraio 2013. Il metodo elaborato dall'AEEG fu contestato dai comitati referendari in quanto reintrodurrebbe, come \"costo della risorsa finanziaria\", la \"remunerazione del capitale investito dal gestore\" che era stata abrogata dal referendum (secondo quesito).\nSuccessivamente l'Autorit\u00e0 ha avviato la valutazione dei piani di investimenti previsti a livello distrettuale per l'ammodernamento del sistema infrastrutturale, con la delibera 319 del 18 luglio 2013, stabilendo i criteri per individuare il fabbisogno di investimenti infrastrutturali nei diversi distretti (ATO) e i relativi piani finanziari a copertura degli stessi. Ne emerge una valutazione degli investimenti necessari in 65 miliardi di euro. \nA partire dal 24 dicembre 2013, l'Autorit\u00e0 ha assunto la nuova denominazione di \"Autorit\u00e0 per l'energia elettrica il gas ed il sistema idrico\" (AEEGSI). \nDal 2017, la nuova denominazione \u00e8 Autorit\u00e0 di Regolazione per Energia Reti e Ambiente (ARERA).\nLa scarsit\u00e0 di acqua potabile.\nA differenza di altri beni di primaria importanza, come il petrolio, il rame o il grano, l'acqua non \u00e8 sostituibile nella maggior parte dei suoi impieghi e non \u00e8 economicamente conveniente il suo trasporto a distanze superiori a qualche centinaio di chilometri.\nA causa della crescita delle attivit\u00e0 umane, la disponibilit\u00e0 di acqua potabile per persona sta diminuendo. La negazione sempre pi\u00f9 diffusa del diritto all'acqua ha conseguenze terribili.\nAll'inizio del terzo millennio si calcolava che oltre un miliardo di persone non avesse accesso all'acqua potabile e che il 40% della popolazione mondiale non potesse permettersi il lusso dell'acqua dolce per una minima igiene. La conseguenza \u00e8 che nel 2006 trentamila persone sono morte ogni giorno nel mondo per cause riconducibili alla mancanza d'acqua.\nInoltre il \"World Water Development Report\" dell'UNESCO nel 2003 indica chiaramente che nei prossimi vent'anni la quantit\u00e0 d'acqua disponibile per ogni persona diminuir\u00e0 del 30%. Per questo l'acqua \u00e8 una risorsa strategica per molti Paesi.\nIsmail Serageldin, vicepresidente della Banca Mondiale, nel 1995 afferm\u00f2: \u201cSe le guerre del Ventesimo secolo sono state combattute per il petrolio, quelle del Ventunesimo avranno come oggetto del contendere l'acqua\u201d.\nAd oggi molti popoli sono stati coinvolti in una lunga successione di conflitti, armati e politici, per l'accesso all'acqua. Forti tensioni governano alcuni rapporti diplomatici proprio per il controllo sulle riserve acquifere. Dal conflitto indo-pakistano in Punjab alla Turchia dove nel 1989 l'allora primo ministro Turgut \u00d6zal minacci\u00f2 di tagliare la fornitura d'acqua alla Siria se non avesse espulso il Partito dei Lavoratori del Kurdistan (PKK). Dal conflitto per le acque del Nilo tra Egitto ed Etiopia all'\"idro-jihad\" lanciata dalle popolazioni nomadi del Tigri e dell'Eufrate contro il gigantesco progetto fluviale di Saddam Hussein.\nIn Medioriente l'\"apartheid dell'acqua\" a danno dei palestinesi alimenta il conflitto con Israele, che occupa dal 1967 la Cisgiordania e le alture del Golan e, dopo aver occupato dal 1982 al 2000 la cosiddetta \"fascia di sicurezza\" nel Libano meridionale, \u00e8 ancora presente nella zona del Libano meridionale detta \"Fattorie di Sheb'a\", attraverso la quale passano i fiumi Wazzani e Hasbani, che alimentano il fiume Giordano. Il Giordano, a sua volta, alimenta il Lago di Tiberiade, principale fonte di acqua dolce per Israele e Giordania.\nIl dibattito sulle soluzioni.\nIl problema della diminuzione delle riserve acquifere ha tre soluzioni praticabili: \nL'acqua pulita \u00e8 quotata come il \"petrolio del futuro\". L'acqua dolce, ora pi\u00f9 preziosa che mai per il suo uso estensivo in agricoltura, nelle manifatture ad alta tecnologia e per la produzione di energia idroelettrica, sta pian piano acquisendo l'attenzione della gente per una gestione pi\u00f9 intelligente e un uso sostenibile.\nL'acqua salata non \u00e8 adatta a nessuna delle suddette applicazioni. Il sale elimina la fertilit\u00e0 dei terreni, impedendo successivi raccolti; incrosta le turbine e le pale di una centrale, e in generale i componenti meccanici di un'industria manifatturiera.\nL'utilizzo dell'acqua salata di mari e oceani (oltre un miliardo e mezzo di metri cubi) potrebbe risolvere definitivamente il problema della siccit\u00e0 nel mondo, se si riuscisse a ricavarne acqua dolce. La tecnica di desalinizzazione pi\u00f9 usata e meno costosa, al momento, utilizza l'osmosi inversa, ma \u00e8 comunque dispendiosa dal punto di vista energetico (6\u00a0kWh/m\u00b3 di acqua). Fra le ipotesi discusse, si \u00e8 pensato all'utilizzo di reattori nucleari per alimentare gli impianti, oppure ad un eolico \"off-shore\" in cui le pale al largo nel mare forniscono l'energia che serve ai desalinizzatori sottostanti per depurare l'acqua e pomparla fino alla costa.\nIsraele \u00e8 un Paese pioniere nel trattamento delle acque reflue e marine, ed ha raggiunto una percentuale del 13% del fabbisogno idrico nazionale soddisfatta dalla desalinazione. Il costo al metro cubo di acqua desalinizzata \u00e8 sceso sotto i 57 centesimi di euro, divenendo competitivo con quello della acqua dolce pompata direttamente fino alle utenze finali.\nAd Ashkelon, a sud di Tel Aviv, si trova il pi\u00f9 grande desalinizzatore al mondo con una portata di 100 milioni di metri cubi di acqua potabile all'anno. L'acqua marina \u00e8 pompata all'interno di 3000 cartucce contenenti ciascuna 37\u00a0m\u00b2 di membrane, ad una pressione di 72 bar, con la quale met\u00e0 dell'acqua diviene dolce e potabile, cedendo il proprio contenuto di sale al restante di 50% che ricade in mare con una salinit\u00e0 raddoppiata.\nI governi di molti Paesi hanno programmato di distribuire l'acqua ai bisognosi gratuitamente . Altri sostengono che il meccanismo del mercato e della libera iniziativa privata sia pi\u00f9 adeguato alla gestione di questa preziosa risorsa e al finanziamento per la costruzione di pozzi, cisterne e dighe. \nI contrari alla privatizzazione temono che questa porti con s\u00e9 forti rincari dei prezzi. L'acqua, come altri prodotti o servizi essenziali alla vita, \u00e8 un bene a domanda scarsamente elastica rispetto a variazioni del prezzo, e che dunque consente ampi margini di rincaro. Il confronto con un prodotto indiretto e di mercato altrettanto diffuso, come quello delle acque minerali, che costano un multiplo dell'acqua del rubinetto, mostra che i cittadini accetterebbero notevoli variazioni del prezzo, che gi\u00e0 pagano acquistando l'acqua in bottiglia.\nUn argomento portato dai sostenitori della privatizzazione delle acque, \u00e8 che una gestione non pubblica porterebbe efficienza nella produzione, distribuzione e impiego dell'acqua dolce: la rarit\u00e0 del bene e un prezzo, anche pi\u00f9 alto, che tenesse conto del suo reale valore dovrebbero indurre i consumatori al risparmio idrico, la concorrenza fra societ\u00e0 idriche, per ottenere in esclusiva la gestione in un certo territorio, tramite un quadro regolatorio e ritorni certi, e specifiche richieste in questo senso nei bandi di gara, dovrebbe incoraggiare gli investimenti di lungo periodo, spingere all'ammodernamento degli impianti e alla riduzione delle perdite negli acquedotti.\nBandi di gara annuali rappresentano un elemento di incertezza e disincentivo per investimenti che hanno tempi di ritorno molto lunghi. Al contrario, concessioni decennali farebbero passare da un monopolio pubblico a uno privato, molto pi\u00f9 costoso per i cittadini. A sostegno di questa tesi, valga dire che l'acqua \u00e8 un monopolio naturale e le infrastrutture idriche sono un costo non replicabile, almeno nel medio-lungo periodo, pianificandosi investimenti ingenti con un orizzonte di ripagamento trentennale. I tempi di ripagamento si possono naturalmente abbreviare, rimodulando per\u00f2 verso l'alto le tariffe per gli utenti.\nI contrari sostengono che senza una legge sul servizio universale idrico e l'obbligo di inserire nei bandi di gara clausola a protezione dei centri svantaggiati e dei meno abbienti, viene meno la garanzia per tutti i cittadini del godimento pieno e continuativo di un servizio essenziale alla vita. Il privato potrebbe interrompere la fornitura ai clienti meno abbienti che non pagano, ovvero decidere di non servire una localit\u00e0, perch\u00e9 i ricavi non coprono i costi operativi. Gli ambiti territoriali ottimali cesserebbero di esistere e con essi ogni possibilit\u00e0 di controllo governativo sui prezzi, non potendo per il diritto antitrust nessun'autorit\u00e0 pubblica imporre dei prezzi amministrati a soggetti privati.\nLe normative italiane vigenti non prevedono la creazione di un'authority nazionale per l'acqua, cos\u00ec come gi\u00e0 esiste per altri servizi essenziali e di rilevanza economica generale, quali telecomunicazioni, gas e corrente elettrica. L'authority sarebbe l'unico ente pubblico con i poteri di fissare un massimale di riferimento alle tariffe per l'acqua; garantire una reale concorrenza in un servizio gestito tramite monopoli locali, che potrebbero avere durata oltre l'anno a seconda del quadro regolatorio; la definizione di un servizio minimo universale da fornire a tutti e ovunque,; una fascia di reddito agevolata o del tutto esente le cui bollette sono finanziate dai clienti a reddito pi\u00f9 alto; attribuire un compenso equi alle amministrazioni locali per la concessione in esclusiva del servizio, e alle comunit\u00e0 dove sorgono gli acquedotti per lo sfruttamento \"non potabile\" delle loro risorse sorgive, per la quantit\u00e0 d'acqua sottratta al consumo per usi industriali o produzioni agricole di cui non beneficia il territorio locale. La Costituzione prevede che la Repubblica rimuova gli ostacoli alla piena realizzazione della persona (art. 3) e, altrove, che le comunit\u00e0 montane siano equamente indennizzate per lo sfruttamento delle risorse.\nNon esiste nemmeno una disciplina del conflitto di interessi che vieti ai produttori di acque minerali il controllo di societ\u00e0 che forniscono il servizio idrico. In simili casi, il produttore potrebbe degradare la qualit\u00e0 dell'acqua e la continuit\u00e0 del servizio, ovvero aumentare le tariffe al di sopra del prezzo dell'acqua in bottiglia.\nLa normativa italiana, soprattutto non afferma che l'acqua \u00e8 un bene demaniale perch\u00e9 nasce e scorre su suolo pubblico, e come tale \u00e8 \"propriet\u00e0 dello Stato\". Affermare la propriet\u00e0 pubblica dell'acqua comporta che chiunque tragga profitto dalla gestione del servizio, eventualmente anche quale proprietari degli acquedotti, \u00e8 tenuto a pagare un canone per le risorse che consuma.\nPer i contrari, gestione privatistica non \u00e8 nemmeno sinonimo di efficienza, almeno dal lato dei consumi. Per la loro natura tenderebbero a fare condizioni di favore ai clienti industriali e agricoli, che incidono su alte percentuali del loro fatturato; in un'ottica di profitto, e dato il potere contrattuale dei maggiori utenti di risorse idriche, \u00e8 probabile l'adozione di schemi tariffari che prevedono sconti quantit\u00e0, e in questo modo disincentivano il risparmio, premiando i maggiori consumatori di risorse idriche.\nGli \"impianti di irrigazione a microgoccia\" sono una tecnologia che consente di abbattere di alcuni ordini di grandezza i consumi idrici in agricoltura, soprattutto se integrati con canalizzazioni per la microirrigazione interrate, che portano l'acqua direttamente alle radici delle piante, evitando le perdite per evaporazione e la dispersione nel terreno. Oltre all'acqua, arrivano micronutrienti e fosfati, abbattendo i rischi d inquinamento dei terreni e i costi di concimazione.\nAnche nel caso dell'industria, vi sono margini di efficienza attraverso la depurazione degli scarichi e il riutilizzo delle acque reflue negli stessi impianti industriali o per l'irrigazione, contenendo le emissioni inquinanti nelle falde acquifere, dalle quali si attinge l'acqua potabile.\nAlcune ulteriori fonti di risparmio idrico sono rappresentate dalla raccolta di acqua piovana in apposite cisterne, in particolare per l'irrigazione, dall'utilizzo di acqua di condensa ottenuta tramite deumidificatori o di altri sistemi in grado ad esempio di ricavare acqua dolce dalla condensa della nebbia."}
{"id": "2346339", "revid": "106990", "url": "https://it.wikipedia.org/wiki?curid=2346339", "title": "Linea di successione al trono dei Paesi Bassi", "text": "La linea di successione al trono dei Paesi Bassi (\"lijn van de Nederlandse troonopvolging\") segue il criterio della primogenitura eguale, il che significa che il trono spetta al figlio primogenito indipendentemente dal sesso.\nA differenza di altri stati, la legge salica non \u00e8 mai stata applicata nei Paesi Bassi fin dall'inizio della monarchia, nel 1814. La costituzione del 1814 prevedeva infatti la legge semi-salica e stabiliva che al sovrano succedesse suo figlio maschio (o suo nipote), seguito dal fratello del re e dai figli. Qualora non ci fossero stati pi\u00f9 eredi maschi, il trono sarebbe passato alla femmina pi\u00f9 prossima in linea di successione.\nLa costituzione del 1887 modific\u00f2 leggermente questa legge, in modo tale da dare alla figlia del re la precedenza rispetto al fratello del re. Nel 1922 la costituzione venne nuovamente modificata per limitare la linea di successione a tre gradi di parentela dal sovrano regnante. La nascita del principe Guglielmo Alessandro, nel 1967, fu la prima di un erede al trono di sesso maschile nella famiglia reale olandese dal 1884.\nNel 1983 venne introdotta la primogenitura assoluta. Nel 2021 il primo ministro Mark Rutte dichiar\u00f2 che, qualora l'erede al trono sposasse una persona dello stesso sesso, non perderebbe i propri diritti dinastici.\nLinea di successione.\nLa linea di successione dei Paesi Bassi \u00e8 la seguente:\nLegenda:"}
{"id": "2346344", "revid": "767487", "url": "https://it.wikipedia.org/wiki?curid=2346344", "title": "Janus chinasi", "text": "Janus chinasi (JAK) \u00e8 una famiglia di tirosina chinasi non-recettore che trasducono segnali mediati da citochine attraverso la via metabolica JAK-STAT.\nStoria.\nQuesta famiglia di chinasi \u00e8 stata chiamata \"just another kinase - JAK\" 1 &amp; 2 (\"semplicemente un'altra chinasi\" in inglese, dato che le JAKs sono solo alcune fra un grande numero di chinasi scoperte in un esperimento basato sulla PCR). Successivamente hanno ricevuto la denominazione \"Janus chinasi\", in riferimento al dio romano Giano, dio delle porte, che aveva due facce.\nDescrizione.\nContrariamente ai recettori della tirosina chinasi, i recettori delle citochine non hanno una propria attivit\u00e0 enzimatica e quindi richiedono le chinasi JAK1 e JAK2 (che originariamente erano chiamate \"Just Another Kinase\") per attivare le cascate di segnali intracellulari. Quando una molecola di segnalazione \u00e8 ancorata al recettore, i JAK vengono attivati e quindi si fosforilano a vicenda.\nFamiglie.\nSi conto di 4 membri (JAK1, JAK2, JAK3 E TYK2) di tirosina chinasi non recettoriali, con una generica distribuzione tissutale uniforme, eccetto per la JAK3 la cui espressione \u00e8 ristretta a livello emopoietico.\nLa modalit\u00e0 della loro attivazione \u00e8 stata oggetto di intenso studio negli ultimi 10 anni, con particolare riguardo alla JAK2.\nLa sua attivazione occorre dopo dimerizzazione indotta dal legame della citochina col suo recettore e la conseguente trans-fosforilazione delle subunit\u00e0 su residui specifici (tirosina 1007 e tirosina 1008). Dopo questa fosforilazione, senza la quale JAK2 ha attivit\u00e0 basale pressoch\u00e9 nulla, la chinasi aumenta l'affinit\u00e0 dei suoi substrati di almeno 4-5-volte.\nVie di attivazione.\nLa via canonica \u00e8 attivata da citochine, dopo questa fosforilazione, senza la quale jak2 ha attivit\u00e0 basale pressoch\u00e9 nulla, la chinasi aumenta l'affinit\u00e0 dei suoi substrati di almeno 4-5-volte.\nLa via chiamata \"non-canonica\" \u00e8 regolata da stimoli diversi da quelli citochinici, come:\nEsempi di ormoni che attivano le JAKs attraverso i recettori 7TM sono l'angiotensina II, la bradichinina, le endorfine e la colecistochinina. Le tirosina chinasi che possono attivare le JAKs dopo stress ossidativo sono c-Src, c-Fyn e c-Lyn; il fenomeno \u00e8 stato registrato soprattutto a carico del tessuto linfatico. Infine, nel diabete l'ipertonicit\u00e0 cellulare e/o tissutale causata dal glucosio pu\u00f2 attivare le JAKs anche questa volta con meccanismo ossidativo, generato dal blocco di certe proteina fosfatasi specifiche per le JAKs, come la SHP-1.\nTrasduttore di segnale e attivatore di trascrizione.\nIl compito finale delle JAKs \u00e8 quello di fosforilare dei fattori di trascrizione chiamati STATs (Signal Transducers of Activated Transcription), che dal citosol migrano nel nucleo cellulare. L\u00ec, una volta interagiti con sequenze specifiche di DNA, danno il via all'espressione di batterie di geni specifici, che a loro volta daranno origine a delle risposte biologiche dipendentemente dal contesto cellulare o tissutale.\nInibitori delle JAK.\nTra gli inibitori delle janus kinasi si stanno sperimentando diversi farmaci:\ndiversi sono stati approvati da alcune autorit\u00e0 regolatorie, altri sono corso di sperimentazione ed altri ancora sono studiati in indicazioni off-label."}
{"id": "2346347", "revid": "110157", "url": "https://it.wikipedia.org/wiki?curid=2346347", "title": "Kill the Musicians", "text": "Kill the Musicians \u00e8 una raccolta del 1995 del gruppo punk statunitense Screeching Weasel, composta da demo, b-side e tracce edite solo su vinile. Questa raccolta \u00e8 stata ripubblicata dalla Asian Man Records nel 2005."}
{"id": "2346352", "revid": "1537043", "url": "https://it.wikipedia.org/wiki?curid=2346352", "title": "Linea Napoli-Giugliano-Aversa", "text": "La linea 11 (detta anche linea Arcobaleno per i colori delle sue stazioni)&lt;ref name=\"iT316/30\"&gt;.&lt;/ref&gt; \u00e8 una metropolitana gestita dall'Ente Autonomo Volturno, ed \u00e8 parte del sistema metropolitano regionale campano.\nCostituisce la ricostruzione e riconversione in metropolitana pesante dell'Alifana bassa, linea ferroviaria a scartamento ridotto dismessa nel 1976. Collegando Napoli alla conurbazione a nord della citt\u00e0 e raggiungendo comuni dell\"hinterland\" afferenti sia alla citt\u00e0 metropolitana di Napoli sia alla provincia di Caserta, risulta la prima metropolitana interprovinciale costruita in Italia.\nStoria.\nLa legge 16 marzo 1976, n\u00ba 86 finanzi\u00f2 la ricostruzione della ferrovia Alifana chiusa nello stesso anno. I finanziamenti vennero confermati anche dalla legge 14 maggio 1981, n\u00ba 219 (di conversione del decreto legge 19 marzo 1981, n\u00ba 75). I lavori subirono rallentamenti nel 1984 a causa di tre palazzi che si trovavano sul tracciato della nuova linea e che ne ostacolavano il proseguimento\nNel 2000 venne firmata una \"convenzione\" tra gli enti interessati che stabil\u00ec che la tratta nel comune di Napoli da Piscinola a Capodichino venisse utilizzata in modo promiscuo con la linea 1 della metropolitana di Napoli.\nIl 30 dicembre dello stesso anno la Giunta Regionale campana con la \"delibera\" 7584 approv\u00f2 la proposta della societ\u00e0 di gestione dell'Alifana di utilizzare per la costruzione della \"linea arcobaleno\" una tecnologia congruente alla linea 1 della metropolitana di Napoli.\nNel dicembre 2001 ripartono i lavori e viene presentato il nuovo progetto della Metropolitana Regionale della Campania e, con la rielaborazione del progetto originale, la nuova Alifana viene anch'essa inserita nel nuovo sistema integrato.\nIl progetto definitivo venne approvato con voto 1467 dell'8 novembre 2002 dal Ministero delle Infrastrutture e dei Trasporti.\nNel 2004 viene abbattuto l'ultimo dei tre edifici di via Rocco Scotellaro a Giugliano che ostacolavano i lavori in direzione Aversa. \nIl 16 luglio 2005 dopo qualche anno di ritardo viene inaugurata la prima tratta che collega Piscinola (attuale capolinea) a Mugnano, mentre nel 2009 vengono aggiunte tre nuove stazioni: Giugliano, Aversa Ippodromo e Aversa Centro, portando cos\u00ec la tratta in esercizio operativo a circa dieci chilometri.\nA partire dal 22 aprile 2017 sono stati riavviati i lavori di completamento della tratta Piscinola-Capodichino e della stazione di Melito da parte della Regione Campania con la riapertura progressiva dei cantieri fermi da anni a causa di contenziosi.\nMateriale rotabile.\nSulla linea inizialmente venivano utilizzati tre convogli della linea 1 della metropolitana di Napoli. Successivamente sono stati acquistati e modificati treni precedentemente in uso alla linea A di Roma (elettromotrici MA 100)&lt;ref name=\"iT316/33\"&gt;.&lt;/ref&gt;.\nIn totale la flotta comprende 11 convogli, anche se solo una parte \u00e8 in funzione per problemi legati alla manutenzione.\nServizio.\nDal momento che, al 2022, vi \u00e8 un solo convoglio in servizio, il cadenzamento \u00e8 alla mezz'ora. Ci sarebbe un altro convoglio della prima serie, ma essendo stato vandalizzato, \u00e8 fermo al deposito di Giugliano. Ciononostante, EAV prevede che in futuro, con la chiusura dell'anello metropolitano, i 36 rotabili della linea 1 saranno condivisi in parte con la linea 11.\nCaratteristiche tecniche.\nL'infrastruttura, interamente elettrificata e a doppio binario, ricalca in parte il tracciato della preesistente ferrovia \"Alifana bassa\", pur con caratteristiche di metropolitana tradizionale (o \"pesante\"), e prevalentemente in sotterraneo.\nL'intera linea Santa Maria Capua Vetere-Piscinola sar\u00e0 lunga a regime 29 km, di cui 20 km circa saranno a doppio binario, mantenendo a binario unico una tratta di circa 9 km tra Teverola e Santa Maria Capua Vetere.\nPercorso.\nLa linea si distacca presso la fermata di Piscinola-Scampia della metropolitana di Napoli e, separatasi dal vecchio sedime in corso di recupero per il prolungamento della metropolitana stessa piega verso nord servendo, nell'ordine, Mugnano, Giugliano e Aversa.\nLa fermata di Giugliano sorge in corrispondenza delle cosiddette Colonne di Giugliano, in un'area un tempo caratterizzata dal doppio bivio per Giugliano e Sant'Antimo della tranvia Napoli-Aversa/Giugliano, gestita dalla Soci\u00e9t\u00e9 Anonyme des Tramways Provinciaux (SATP).\nLa stazione di Melito, fra le stazioni di Mugnano e Giugliano, \u00e8 in fase di completamento.\nDa Giugliano il percorso, sempre su sede totalmente nuova, raggiunge la citt\u00e0 di Aversa servita dalle fermate Aversa Ippodromo e Aversa Centro. Quest'ultima, non distante rispetto alla stazione RFI di Aversa, funge da capolinea provvisorio in attesa del pianificato prolungamento verso Santa Maria Capua Vetere in corso di costruzione.\nQuest'ultima tratta, raggiunta la periferia nord dell'abitato, seguir\u00e0 nuovamente la direttrice della preesistente ferrovia, discostandosene solo negli ultimi chilometri cos\u00ec da effettuare una curva che consentir\u00e0 l'affiancamento dei binari rispetto a quelli della ferrovia Roma-Napoli presso la stazione di Santa Maria Capua Vetere, punto di connessione con la linea per Piedimonte Matese, anch'essa gestita da EAV. Su questa nuova tratta saranno realizzate le fermate di Teverola Centro, Teverola ASI, Capo Spartivento e Macerata Campania."}
{"id": "2346354", "revid": "287204", "url": "https://it.wikipedia.org/wiki?curid=2346354", "title": "Compania Guipuzcoana de Caracas", "text": ""}
{"id": "2346360", "revid": "1305772", "url": "https://it.wikipedia.org/wiki?curid=2346360", "title": "Olobbia", "text": "L'Olobbia \u00e8 un torrente del Piemonte che scorre in provincia di Biella, tributario dell'Elvo.\nCorso del torrente.\nNasce a circa 650\u00a0m s.l.m. sulle colline che dalla Serra d'Ivrea digradano verso il Biellese, e riceve da destra le acque di alcuni rii che drenano varie vallette quasi parallele alla linea di colmo della Serra stessa.\nIl torrente segna il limite sud-occidentale dell'altopiano della Bessa (parte della Riserva naturale orientata delle Baragge).\nIn questo tratto bagna alcune frazioni dei comuni di Sala Biellese, Mongrando e Zubiena. La principale di queste \u00e8 Vermogno, non lontano dalla quale sgorga una abbondante sorgente sulfurea. \nPoco ad ovest di Cerrione entra in pianura e confluisce poi, dopo averne lambito il centro comunale, nell'Elvo.\nPrincipali affluenti.\nL'Olobbia non ha affluenti di particolare rilievo sulla sinistra idrografica perch\u00e9 per molti km scorre parallelo al Viona, tenendosi a una distanza anche di poche centinaia di metri da questo corso d'acqua. Ci\u00f2 rende il bacino di raccolta dell'Olobbia asimmetrico ed impedisce in sinistra idrografica la formazione di un reticolo idrico minore significativo.\nIn destra idrografica riceve invece il Rio di Valsorda, che sfocia un paio di km a ovest di Cerrione; questo si forma dalla confluenza del Rio della Valle e della Riale di Parogno, due corsi d'acqua che drenano entrambi vellette parallele al crinale principale della Serra.\nRegime.\nL'Olobbia ha un regime idrologico che, nonostante la portata in genere limitata, \u00e8 soggetto a piene anche notevoli. Tra i danni segnalati nel corso del tempo c'\u00e8 la distruzione di una fucina e di alcuni mulini avvenuta nel 1857.\nNel 1959 nei pressi di Cerrione il torrente esond\u00f2 danneggiando gravemente una trentina di aziende e cambiando addirittura il proprio corso.\nAnche nel 1976 una piena abbondante minacci\u00f2 di distruggere il ponte della provinciale.\nUtilizzi.\nIl torrente \u00e8 noto tra gli appassionati della ricerca dell'oro per la presenza, sia pure non abbondante, di pagliuzze del metallo nei propri depositi alluvionali. La ricerca dell'oro fu d'altra parte il motivo della grandiosa opera di sfruttamento minerario messa in atto dagli antichi romani sul vicino altopiano della Bessa. \n In comune di Zubiena (frazione Mulini), nei pressi della confluenza nell'Olobbia di un piccolo rio semipermanente, sgorga una abbondante fontana solforosa. Questa era nota nell'Ottocento per le proprie virt\u00f9 terapeutiche e fu sistemata in una torretta di mattoni dagli abitanti del posto nel 1872.\nPer lungo tempo fu attiva una trattoria e il luogo conobbe un notevole flusso di visitatori che venivano anche da molto lontano."}
{"id": "2346361", "revid": "767487", "url": "https://it.wikipedia.org/wiki?curid=2346361", "title": "Wilhelm Abel", "text": "Professore nell'Universit\u00e0 di Gottinga dal 1949, ha indagato soprattutto i rapporti tra produzione alimentare, prezzi, salari e movimenti demografici."}
{"id": "2346365", "revid": "36426", "url": "https://it.wikipedia.org/wiki?curid=2346365", "title": "St. Margaret's Chapel", "text": ""}
{"id": "2346372", "revid": "23609663", "url": "https://it.wikipedia.org/wiki?curid=2346372", "title": "Abele di Schleswig re di Danimarca", "text": ""}
{"id": "2346376", "revid": "110157", "url": "https://it.wikipedia.org/wiki?curid=2346376", "title": "Thank You Very Little", "text": "Thank You Very Little \u00e8 una raccolta del gruppo punk statunitense Screeching Weasel, contenente b-side, rarit\u00e0 e tracce live, pubblicata il 1\u00ba febbraio 2000 da Lookout! Records."}
{"id": "2346378", "revid": "1543377", "url": "https://it.wikipedia.org/wiki?curid=2346378", "title": "Gran Premio di Germania 1996", "text": "l Gran Premio di Germania 1996 si \u00e8 svolto domenica 28 luglio 1996 sul circuito Hockenheimring ad Hockenheim. La gara \u00e8 stata vinta da Damon Hill su Williams seguito da Jean Alesi su Benetton e da Jacques Villeneuve su Williams.\nQualifiche.\nLa sessione di qualificazione \u00e8 piuttosto combattuta; Schumacher resta in cima alla classifica dei tempi per gran parte del tempo, ma negli ultimi minuti a disposizione viene sopravanzato prima da Hill, che conquista cos\u00ec la settima pole position stagionale, e poi da Berger. Il pilota tedesco \u00e8 quindi terzo, seguito da H\u00e4kkinen, Alesi, Villeneuve, Coulthard, Irvine e dalle due Jordan di Barrichello e Brundle, che chiudono la top ten. In fondo alla griglia Lavaggi, alla prima gara con la Minardi, rimane fuori dal 107% e non si qualifica per la gara.\nGara.\nAl via Hill scatta male, venendo superato sia da Alesi che da Berger; al termine del primo passaggio l'austriaco conduce la gara davanti al compagno di squadra, Hill, Schumacher, Coulthard, Villeneuve e H\u00e4kkinen. La gara si sviluppa piuttosto linearmente, con i primi tre che guadagnano un buon margine sugli inseguitori, guidati dall'alfiere della Ferrari; il leader del mondiale, partito per effettuare due pit stop, \u00e8 nettamente pi\u00f9 veloce dei due piloti della Benetton, la cui strategia prevede invece una singola sosta, ma non \u00e8 in grado di sopravanzarli in pista.\nIl pilota inglese rifornisce una prima volta nel corso del 16\u00ba passaggio, conquistando poi il comando della corsa quando i piloti della Benetton effettuano i propri pit stop; a questo punto Hill spinge al massimo e quando torna in pista si trova davanti ad Alesi, ma ancora alle spalle di Berger. Il pilota austriaco sembra in grado di controllare agevolmente la situazione, nonostante Hill rimonti rapidamente lo svantaggio e si porti alle sue spalle, ma a tre tornate dalla fine il motore della sua Benetton si rompe, costringendolo al ritiro. Hill conquista cos\u00ec la settima vittoria stagionale, davanti ad Alesi, Villeneuve, Schumacher, Coulthard e Barrichello."}
{"id": "2346383", "revid": "121836", "url": "https://it.wikipedia.org/wiki?curid=2346383", "title": "Sir Winston Churchill", "text": ""}
{"id": "2346384", "revid": "23609820", "url": "https://it.wikipedia.org/wiki?curid=2346384", "title": "Erik Plovpenning", "text": ""}
{"id": "2346388", "revid": "287204", "url": "https://it.wikipedia.org/wiki?curid=2346388", "title": "Tomo Milicevic", "text": ""}
{"id": "2346392", "revid": "436907", "url": "https://it.wikipedia.org/wiki?curid=2346392", "title": "Solo un uomo", "text": ""}
{"id": "2346394", "revid": "1543377", "url": "https://it.wikipedia.org/wiki?curid=2346394", "title": "Hibari Misora", "text": "\u00c8 considerata una delle pi\u00f9 grandi cantanti enka di ogni tempo. Fu insignita del titolo di Tesoro nazionale vivente per la sua conoscenza dello stile enka e fu la prima donna in Giappone a ricevere il , assegnatole per il suo notevole contributo all'industria musicale.\nMisora \u00e8 stata anche una delle artiste musicali di maggiore successo in assoluto: alla sua morte, aveva registrato circa 1.200 canzoni ed aveva venduto 68 milioni di dischi. Dopo la sua morte, le vendite sono salite (al 2001) a pi\u00f9 di 80 milioni.\nIl suo canto del cigno \u00e8 stato eseguito da numerosi artisti e orchestre in suo omaggio, tra cui I Tre Tenori, Teresa Teng, Mariachi Vargas de Tecalitlan e la Twelve Girls Band.\nBiografia.\nVita e carriera.\nHibari Misora nacque a Yokohama, in Giappone. Il padre era pescivendolo, la madre casalinga. Misora mostr\u00f2 talento musicale sin dall'infanzia, dopo aver cantato per suo padre ad una festa nel 1943. Egli invest\u00ec una piccola fortuna, presa dai risparmi di famiglia, per far iniziare la carriera musicale della figlia, e nel 1945 ella debutt\u00f2 in una sala di concerto a Yokohama, all'et\u00e0 di otto anni come \u7f8e\u7a7a\u548c\u679d, Misora Kazue, un nome proposto dalla madre.\nL'anno dopo si esibisce ad una trasmissione alla radio nazionale NHK, e impression\u00f2 il compositore Masao Koga con la sua abilit\u00e0 canora. Egli la consider\u00f2 un prodigio per il coraggio, l'intelligenza e la maturit\u00e0 emotiva di un adulto. Nei due anni seguenti divent\u00f2 una cantante perfezionata e si esib\u00ec in sale da concerto con il tutto esaurito. La sua carriera discografica inizi\u00f2 nel '49, a dodici anni, quando cambi\u00f2 il proprio nome a Hibari Misora, e interpret\u00f2 il film . Il film le diede fama in tutto il Giappone. Ella incise il primo singolo \"Kappa Boogie-Woogie\" per la Columbia Records lo stesso anno. La canzone ebbe grande successo, vendendo oltre 450.000 copie. In seguito registr\u00f2 \"Kanashiki kuchibue\", anch'essa con successo.\nDa attrice, interpret\u00f2 circa 160 film dal 1949 al 1971, e vinse numerosi premi. La sua rappresentazione in \"Tokyo Kiddo\" (1950), in cui interpreta un'orfana di strada, la rese il simbolo delle difficolt\u00e0 e dell'ottimismo nazionale del Giappone del dopoguerra. Il suo terzo singolo di successo fu estratto dalla colonna sonora del film.\nCome cantante, Misora divent\u00f2 famosa per la sua esecuzione dell'Enka, una forma di musica popolare giapponese della prima parte del ventesimo secolo, ed era rinomata per le sue performance dal vivo - apprezzate per l'interpretazione sentita tipica di chi ha sofferto. Sebbene non capisse l'inglese, fece eccellenti registrazioni mantenendo gli standard del jazz americano.\nLungo tutta la sua carriera registr\u00f2 pi\u00f9 di 1401 canzoni, raggiungendo 1.8 milioni di vendite con la canzone \"Yawara\".\nNel 1973 Tetsuya Kat\u014d, fratello di Misora, fu accusato di avere attivit\u00e0 connesse a una banda criminale. Sebbene la NHK non riconobbe nessuna connessione, Misora fu esclusa dal \"Kouhaku uta gassen\" per la prima volta in diciotto anni. Offesa da ci\u00f2, decise di rifiutare ogni apparizione alla NHK negli anni a venire.\nMorte.\nProblemi di salute la tormentarono nei suoi ultimi anni di vita. Nell'aprile del 1987, durante una prestazione a Fukuoka, Misora collass\u00f2 improvvisamente. Immediatamente fu portata in ospedale e le fu diagnosticata una necrosi avascolare dovuta a un'epatite cronica. Fu ricoverata in un ospedale di Fukuoka, e mostr\u00f2 segni di ripresa solo nell'agosto dello stesso anno. Nel mese di ottobre cominci\u00f2 la registrazione di una nuova canzone che verr\u00e0 effettuata in un concerto nell'aprile del 1988 tenutosi al Tokyo Dome. Nonostante il dolore lancinante alle gambe, esegu\u00ec un totale di 39 canzoni.\nIl suo trionfo fu quello di essere di breve durata. Comunque, decenni di pesanti ubriacature indebolirono il suo fegato e le sue condizioni peggiorarono. Il 24 giugno 1989, dopo essere stata ricoverata in un ospedale a Tokyo, mor\u00ec a causa di una polmonite all'et\u00e0 di 52 anni. La sua morte fu compianta da tutto il Giappone.\nA partire dal 1990, con cadenza annuale, televisioni e stazioni radio suonano la sua canzone , il giorno del suo compleanno, in segno di rispetto. In un sondaggio nazionale eseguito da NHK nel 1997, la canzone fu votata come la pi\u00f9 grande canzone giapponese di tutti i tempi da pi\u00f9 di dieci milioni di persone.\nMuseo.\nNel 1994 \u00e8 stato aperto il \"Hibari Misora Museum\" a Arashiyama, Kyoto. Esso ripercorre la storia della vita di Misora con esposizioni multimediali, e contiene vari cimeli. Il museo \u00e8 stato visitato da pi\u00f9 di 5 milioni di persone, fino a quando fu chiuso ufficialmente il 30 novembre 2006, per permettere la prevista ricostruzione dell'edificio. Le mostre principali furono spostate nella sezione \"Sh\u014dwa period\" del \"Edo-Tokyo Museum\" fino a quando la ricostruzione fu terminata.\nIl nuovo \"Hibari Misora Theater\" \u00e8 stato aperto il 26 aprile 2008; vi si pu\u00f2 acquistare un CD con una canzone inedita di Misora.\nQuestione dell'ascendenza coreana.\nLa stirpe di Hibari Misora \u00e8 oggetto di controversia. Si pensa che avesse antenati coreani, e che lei e la sua famiglia avessero passaporti coreani. Altri contestano queste pretese ed in seguito allo studio dell'ascendenza dei suoi genitori, asseriscono che l'origine di Misora non \u00e8 coreana, ma giapponese.\nFilmografia.\nHibari Misora apparve in 166 film:\nCanzoni nei film.\nLe sue canzoni sono state incluse anche nelle colonne sonore di cinque film giapponesi:"}
{"id": "2346406", "revid": "10364", "url": "https://it.wikipedia.org/wiki?curid=2346406", "title": "Beat is on the Brat", "text": ""}
{"id": "2346409", "revid": "767487", "url": "https://it.wikipedia.org/wiki?curid=2346409", "title": "The Long Run", "text": "The Long Run \u00e8 il sesto album della rock band statunitense Eagles, pubblicato nel 1979.\nIl Disco.\n\u00c8 l'album che segner\u00e0 lo scioglimento della band, che si riunir\u00e0 soltanto nel 1994 con l'album live \"Hell Freezes Over\". Il disco ha raggiunto la prima posizione nella Billboard 200 per nove settimane, in Australia per tre settimane, in Canada e Svezia, la seconda in Nuova Zelanda, la terza in Olanda e la quinta in Norvegia ed ha venduto oltre 7 milioni di copie."}
{"id": "2346416", "revid": "2164596", "url": "https://it.wikipedia.org/wiki?curid=2346416", "title": "Chimera (Marvel Comics)", "text": "Chimera \u00e8 un personaggio dei fumetti creato da Larry Hama (testi) e Adam Kubert (disegni), pubblicato dalla Marvel Comics. La sua prima apparizione avviene in \"Wolverine\" (seconda serie) n. 97 (gennaio 1996).\n\u00c8 una piratessa extradimensionale, appartenente alla sotto-specie dei \"mutati\", umani i cui geni sono stati modificati artificialmente per garantire loro speciali abilit\u00e0.\nBiografia del personaggio.\nOrigini.\nChimera incontr\u00f2 per la prima volta Wolverine mentre era impegnata a raccogliere informazioni sul suo conto. Trovatolo, aiut\u00f2 Genesis, araldo di Apocalisse, a trasformare e condizionare il canadese in \"Morte\", uno dei quattro Cavalieri. Insieme ai \"Dark Riders\", seguaci di Genesis, i due tentarono di fondere, nuovamente, il suo scheletro con l'adamantio, ma il processo fall\u00ec e Wolverine in preda ad un cieco furore massacr\u00f2 quasi tutta l'\u00e9quipe medica. Assieme a Dirtnap, unico Dark Rider ad esser sopravvissuto, giur\u00f2 di vendicarsi del mutante e, tempo dopo, gli tese una trappola nella quale cadde assieme a Venom. Dopo il combattimento, Chimera e Dirtnap morirono, apparentemente, nell'implosione che avrebbe dovuto cancellare Wolverine dalla faccia della Terra.\nGeneration X.\nRiapparsi all'interno della dimensione nella quale era confinato Emplate, riemersero successivamente su \"Terra-616\" e assistettero il malvagio nella sua vendetta contro Generation X. Dopo aver tentato di rapire le gemelle St. Croix, Chimera abbandon\u00f2 Dirtnap e riusc\u00ec a sequestrare il giovane Synch, poi soccorso dai suoi compagni di squadra.\nSorellanza.\nDopo la decimazione, Chimera viene reclutata dalla Regina Rossa per la sua Sorellanza fra le strade di Madripoor. Assieme alla Regina e Martinique Jason, \u00e8 parte della delegazione che si reca nel Mojoverso per proporre a Spirale e Lady Deathstrike di entrare nel gruppo. Inviata a Tokyo, assieme alle due, si scontra con Domino che la pugnala al petto costringendo la Regina Rossa a guarirla una volta giunta alla base. Recuperato il corpo di Kwannon e seguendo le istruzioni di Madelyne riporta la psiche di Psylocke nel suo corpo originale, prima di assaltare con Martinique la base degli X-Men e occuparsi di Ciclope, Dazzler e Northstar. Sistemata anche Tempesta, si dedica a X-23 e Corazza ma Pixie riesce a portarle in salvo prima che vengano colpite dai suoi draghi psichici. Trovate le Naiadi di Stepford ingaggia battaglia solo per venire poi soccorsa da Spirale assieme alla quale si recher\u00e0 al cimitero dello Xavier Institute per permettere alla Regina di impossessarsi del corpo di Jean Grey e risorgere. Sconfitta per\u00f2 dagli X-Men, scompare assieme al resto della Sorellanza.\nPoteri e abilit\u00e0.\nChimera \u00e8 una mutata dotata dell'abilit\u00e0 di generare draghi mutageni, composti di energia psionica, con i quali attacca le sue vittime su diversi piani della realt\u00e0 (fisico, psichico, onirico e cos\u00ec via) contemporaneamente. Oltre a ci\u00f2 ha mostrato anche di possedere una limitata telepatia ed eccellenti doti di combattimento corpo-a-corpo, oltre ad una impeccabile precisione nell'uso di armi da fuoco."}
{"id": "2346417", "revid": "287204", "url": "https://it.wikipedia.org/wiki?curid=2346417", "title": "Plutarco di Atene", "text": "Ebbe tra i suoi discepoli Siriano di Atene, che fu a sua volta maestro di Proclo.\nPlutarco di Atene scrisse un commento al \"Parmenide\" di Platone, nel quale faceva corrispondere un livello di realt\u00e0 o ipostasi ad ogni distinzione ideale del mondo intelligibile operata da Platone, sulla base della veridicit\u00e0 o meno delle conclusioni a cui ognuna di quelle distinzioni conduceva. Egli ritenne veri cinque piani della realt\u00e0:"}
{"id": "2346418", "revid": "767487", "url": "https://it.wikipedia.org/wiki?curid=2346418", "title": "Nogal (fiume)", "text": "Il Nogal \u00e8 un fiume della Somalia settentrionale. \nPercorso.\nEsso nasce, con diversi rami, dai monti interni dell'Haud, una regione storica della Somalia ex britannica. Scorre fra tavolati di altezza media di 1000 m s.l.m., fino a sfociare in mare, l'Oceano Indiano, nella Baia del Negro, pochi km. ad est di Eil.\nCaratteristiche e storia.\nIl suo bacino, pur assai vasto, \u00e8 caratterizzato da scarsa piovosit\u00e0, cos\u00ec che il Nogal ha acque superficiali solo nel periodo delle piogge e, per riemersione dal \"subalveo\", nella foce.\nLa popolazione \u00e8 costituita da Somali di etnia dei Migiurtini ed \u00e8 dedita alla pastorizia, specialmente dromedari.\nDurante la colonizzazione italiana il Nogal era un Commissariato che comprendeva una fascia di circa 200\u00a0km sui due lati del fiume. Il capoluogo era Eyl.\nAttualmente costituisce la regione del Nugaal con capoluogo Garowe."}
{"id": "2346419", "revid": "74668", "url": "https://it.wikipedia.org/wiki?curid=2346419", "title": "Thomas F Wilson", "text": ""}
{"id": "2346423", "revid": "729019", "url": "https://it.wikipedia.org/wiki?curid=2346423", "title": "Stauros Lamprinid\u012bs", "text": "Fa parte del Movimento Socialista Panellenico (PASOK) ed \u00e8 stato membro del gruppo socialista al Parlamento europeo, vicepresidente della commissione per le libert\u00e0 civili, la giustizia e gli affari interni.\nBiografia.\nStauros Lamprinid\u012bs si laurea nel 1984 in scienze politiche e in economia alla Amherst College negli Stati Uniti e in giurisprudenza alla Yale Law School sempre in USA nel 1988. \n\u00c8 stato segretario generale per la diaspora greca presso il Ministero degli affari esteri (1996-1999).\nRelazione sul rafforzamento della sicurezza e delle libert\u00e0 fondamentali su Internet.\nStauros Lamprinid\u012bs ha esposto una relazione sul rafforzamento della sicurezza e delle libert\u00e0 fondamentali su Internet, datata 25 febbraio 2009 al parlamento europeo.\nIl testo \u00e8 stato approvato il 26 marzo 2009 e si schiera in difesa della libert\u00e0 di espressione su internet.\nIn questa relazione sostiene come internet rappresenti uno strumento unico nel suo genere poich\u00e9 offre socialmente e culturalmente delle grandi opportunit\u00e0. Viene anche suggerito ai governi di attenersi a rispettare la privacy degli utenti e viene scoraggiata la violazione della riservatezza che non pu\u00f2 essere giustificabile neanche con la lotta al terrorismo."}
{"id": "2346424", "revid": "106990", "url": "https://it.wikipedia.org/wiki?curid=2346424", "title": "Linea di successione al trono di Portogallo", "text": ""}
{"id": "2346426", "revid": "1543377", "url": "https://it.wikipedia.org/wiki?curid=2346426", "title": "Effetto Aharonov-Bohm", "text": "L'effetto Aharonov-Bohm, a volte chiamato effetto Ehrenberg-Siday-Aharonov-Bohm \u00e8 un fenomeno di meccanica quantistica in cui una particella carica \u00e8 influenzata da campi elettromagnetici in regioni in cui tali campi sono nulli. Raymond Eldred Siday e Werner Ehrenberg per primi predissero l'effetto nel 1949, e simili effetti furono pi\u00f9 tardi riscoperti da Yakir Aharonov e David Bohm nel 1959 (dopo la pubblicazione dell'articolo del 1959 Bohm fu informato del lavoro di Ehrenberg e Siday che fu riconosciuto e accreditato sull'articolo successivo di Bohm e Aharonov nel 1961). Si osservi che tali effetti sono dovuti sia a campi magnetici sia a campi elettrici, ma la versione magnetica \u00e8 pi\u00f9 facile da osservare. In generale, la conseguenza profonda degli effetti di Aharonov-Bohm \u00e8 che il concetto del campo elettromagnetico classico che agisce \"localmente\" su una particella non \u00e8 sufficiente per predire il suo comportamento quantistico.\nIl caso pi\u00f9 comunemente descritto, a volte detto effetto solenoidale Aharonov-Bohm, si ha quando una funzione d'onda di una particella carica passa attorno ad un lungo solenoide, sperimentando uno spostamento di fase come risultato del campo magnetico racchiuso dalla funzione d'onda, nonostante il campo magnetico sia zero nella regione in cui la particella passa effettivamente. Questo spostamento di fase \u00e8 stato osservato sperimentalmente attraverso i suoi effetti su frange di interferenza (ci sono anche effetti magnetici di Aharonov-Bohm su energie di legame e su sezioni d'urto di diffusione, ma questi casi non sono stati verificati sperimentalmente). Si \u00e8 potuto anche individuare un effetto Aharonov-Bohm elettrico, in cui una particella carica \u00e8 influenzata da regioni con differente potenziale elettrico ma con campo elettrico nullo, ed anche questo ha avuto conferma sperimentale. Un effetto Aharonov-Bohm \"molecolare\" fu proposto nel moto nucleare in regioni multi-connesse, ma si \u00e8 notato come questo sia essenzialmente differente, in quanto dipendente solo da quantit\u00e0 locali lungo la traiettoria percorsa dai nuclei (Sj\u00f6qvist, 2002). Un riepilogo generale dell'argomento pu\u00f2 essere trovata in Murry Peshkin e Akira Tonomura (1989).\nEffetto Aharonov-Bohm magnetico.\nL'effetto Aharonov-Bohm magnetico pu\u00f2 essere visto come il risultato della richiesta che la fisica quantistica sia invariante rispetto alla scelta di gauge per il potenziale vettore A. Ci\u00f2 implica che una particella con carica elettrica \"q\" che viaggia lungo una traiettoria P in una regione con campo magnetico nullo (formula_1) deve assumere una fase formula_2, data in unit\u00e0 SI da\nperci\u00f2 la differenza di fase formula_4 fra qualsiasi coppia di traiettorie con lo stesso punto finale \u00e8 determinata dal flusso magnetico \u03a6 attraverso l'area compresa fra le traiettorie (secondo il teorema di Stokes e la relazione formula_5), e dato da:\nQuesta differenza di fase pu\u00f2 essere osservata posizionando un solenoide tra le fenditure di un esperimento della doppia fenditura (o equivalente). Un solenoide ideale, quando \u00e8 attraversato da una corrente, ha al suo interno un campo magnetico B, ma non produce nessun campo magnetico al di fuori del suo cilindro, e quindi una particella carica (ad esempio un elettrone) non subisce nessun effetto secondo la fisica classica. Comunque, c'\u00e8 un potenziale vettore (irrotazionale) al di fuori dal solenoide con incluso all'interno un flusso, e cos\u00ec la fase relativa delle particelle che passano attraverso una fenditura o l'altra \u00e8 alterata a seconda del caso che passi corrente attraverso il solenoide. Questo corrisponde ad uno spostamento osservabile delle frange di interferenza sul piano di osservazione.\nLo stesso effetto di fase \u00e8 responsabile della quantizzazione del flusso magnetico nei circuiti di superconduttori. Questa quantizzazione \u00e8 dovuta al fatto che la funzione d'onda di superconduttivit\u00e0 deve avere un solo valore: la differenza di fase \u0394\u03c6 attraverso un cammino chiuso deve essere un multiplo intero di 2\u03c0 (con la carica \"q\"=2\"e\" per la coppia di Cooper), e quindi il flusso \u03a6 deve essere multiplo di \"h\"/2\"e\". Il quanto di flusso nei superconduttori \u00e8 stato in effetti previsto prima dell'effetto Aharonov-Bohm, da Fritz London nel 1948 usando un modello fenomenologico.\nL'effetto magnetico di Aharonov-Bohn \u00e8 anche strettamente in relazione con l'ipotesi di Paul Dirac che l'esistenza di un monopolo magnetico implichi necessariamente che sia le cariche elettriche che quelle magnetiche siano quantizzate. Un monopolo magnetico implica una singolarit\u00e0 matematica nel potenziale vettore, che pu\u00f2 essere espressa come una stringa di Dirac infinitamente lunga e di diametro infinitesimo che contenga l'equivalente di tutti i flussi 4\u03c0\"g\" dalla carica monopolare \"g\". Quindi, assumendo l'assenza di un effetto di diffusione a distanza infinita, da questa scelta arbitraria di singolarit\u00e0, la richiesta di funzioni di onda con un valore singolo (come sopra) rende necessaria la quantizzazione della carica: formula_7 deve essere un intero (in unit\u00e0 CGS) per una qualsiasi carica elettrica \"q\" e carica magnetica \"g\".\nL'effetto magnetico Aharonov-Bohm fu sperimentalmente confermato da Osakabe ed altri(1986), seguendo un lavoro precedente riassunto in Olariu e Pop\u00e8scu (1984). I campi di indagine e le applicazioni di questo effetto continuano ad ampliarsi; sono state osservate oscillazioni di Aharonov-Bohm in anelli metallici non superconduttori nel 1985 (1985). Bachtold ed altri, nel 1999, hanno individuato l'effetto in nanotubi di carbonio.\nEffetto Aharonov-Bohm elettrico.\nLa fase della funzione d'onda dipende, oltre che dal potenziale vettore, dal potenziale scalare, collegato al campo elettrico. Realizzando una situazione in cui il potenziale elettrostatico \u00e8 diverso per due percorsi della particella, attraverso regioni di campo elettrico nullo, si possono ipotizzare fenomeni di interferenza alla Aharonov-Bohm dovuti allo spostamento di fase; come nel caso magnetico, in assenza di un campo elettrico non ci sono effetti classici.\nDall'equazione di Schr\u00f6dinger, la fase di una autofunzione dell'energia con energia \"E\" \u00e8 formula_8. L'energia, comunque, dipender\u00e0 dal potenziale elettrostatico \"V\" per una particella con carica \"q\". In particolare, per una regione con un potenziale costante \"V\" (corrispondente ad un campo nullo), l'energia potenziale elettrica \"qV\" si somma semplicemente ad \"E\", risultando cos\u00ec in uno spostamento di fase:\ndove \"t\" \u00e8 il tempo che la particella ha trascorso nel potenziale.\nL'iniziale proposta teorica per questo effetto sugger\u00ec un esperimento in cui le cariche passano attraverso cilindri conduttori lungo due percorsi, che schermano l'effetto dei campi elettrici esterni sulle particelle nelle regioni dove esse viaggiano, consentendo ugualmente di poter applicare una variazione di potenziale caricando i cilindri; questo esperimento \u00e8 comunque difficile da realizzare. Fu proposto un differente esperimento con una geometria ad anello interrotta da barriere tunnel, con una differenza di potenziale \"V\" tra le due met\u00e0 dell'anello. Questa situazione provoca uno spostamento di fase di Aharonov-Bohm come descritto sopra, e fu osservato sperimentalmente nel 1998.\nNano-anelli di Aharonov-Bohm.\nI nano anelli furono creati per caso durante la fabbricazione di punti quantici della dimensione di 10-100\u00a0nm. Il processo di fabbricazione qualche volta provocava uno spargimento del materiale sulla superficie durante la deposizione, formando invece di un punto un anello, detto appunto \"nano-anello\" di Aharonov-Bohm.\nQuesti nano-anelli sono stati oggetto di studio: sono infatti della misura giusta per includere un eccitone, ma questa giusta misura non consente loro di mantenere un eccitone per molto tempo. Quando una combinazione di campi elettrici e magnetici viene applicata, il campo elettrico pu\u00f2 essere regolato in modo da congelare un eccitone in un posto o lasciare che collassi e riemetta un fotone in un tempo successivo. Questo processo \u00e8 simile a quello in cui un elettrone che \u00e8 stato spinto in uno stato pi\u00f9 alto in un atomo da un fotone, lasciando una lacuna nell'orbitale pi\u00f9 basso; quando lo stato di alta energia dell'elettrone decade, esso si ricombina con la lacuna, e viene emesso di nuovo un fotone. Mantenendo un eccitone sul posto si pu\u00f2 ritardare la riemissione del fotone ed effettivamente rallentare o eventualmente \"congelare\" la luce. Per rallentare la luce sono stati usati diversi materiali esotici; nel marzo 2009 all'Universit\u00e0 di Warwick si \u00e8 ottenuto per la prima volta il \"congelamento\" completo della luce, controllando l'emissione di fotoni individuali. Applicazioni di questi anelli usati come contenitori di luce o \"tamponi\" includono il calcolo fotonico e la tecnologia delle comunicazioni. Sono allo studio gli effetti legati alla fase geometrica in tali anelli.\nComplementi matematici.\nNei termini della moderna geometria differenziale, l'effetto Aharonov-Bohm pu\u00f2 essere interpretato come la monodromia di un fascio di linee del piano complesso. La connessione formula_10 di questo fascio di linee \u00e8 data dal quadripotenziale elettromagnetico formula_11 come formula_12 dove formula_13 indica la derivazione spaziale dello spazio di Minkowski formula_14. La forma di curvatura della connessione, formula_15, \u00e8 la forza del campo elettromagnetico dove formula_16 \u00e8 la -forma corrispondente al quadripotenziale. \nL'ololomia della connessione, formula_17 lungo un percorso chiuso formula_18 \u00e8, come conseguenza del teorema di Stokes, determinata dal flusso magnetico attraverso la superficie circondata dal percorso. La descrizione \u00e8 generale e d \u00e8 applicabile sia all'interno che all'esterno del conduttore. Fuori dal tubo conduttore, che \u00e8 per esempio un infinito percorso metallico magnetizzato longitudinalmente, la forza del campo \u00e8 formula_19\u00a0; in altre parole fuori dal percorso la connessione \u00e8 piana, e l'olonomia di un percorso contenuto nella regione priva del campo dipende solo dal numero di avvolgimenti attorno al tubo ed \u00e8, per definizione, la monodromia della connessione piana. In una regione semplicemente connessa fuori dal tubo si pu\u00f2 trovare una trasformazione di gauge (che agisce sulle funzioni di onda e sulle connessioni) che scarta via il potenziale vettoriale. Comunque, se la monodromia \u00e8 cos\u00ec banale, non esiste una trasformazione di gauge tale per l'intera regione esterna.\nSe vogliamo ignorare la fisica all'interno del conduttore e descriviamo solo la fisica fuori dal conduttore, diviene naturale descrivere matematicamente l'elettrone quantistico tramite una sezione in un complesso fascio di linee con una connessione \"esterna\" formula_20 piuttosto che un campo EM formula_21 (tramite l'incorporazione delle locali trasformazioni di gauge, si \u00e8 gi\u00e0 appreso che la meccanica quantistica definisce la nozione una funzione d'onda (localmente) piana (con densit\u00e0 di momento nulla) ma non come una funzione d'onda unita. L'equazione di Schr\u00f6dinger prontamente generalizza questa situazione. Di fatto tramite l'effetto Aharonov-Bohm noi possiamo lavorare in due regioni semplicemente connesse con tagli che passano attraverso l'interno di un tubo o allontanandosi da uno schermo di individuazione. In ciascuna di queste regioni si devono risolvere le ordinarie equazioni di Schr\u00f6dinger, ma nel passare da una regione all'altra, in solo una delle due componenti connesse dell'intersezione (effettivamente solo in una delle fessure) noi prendiamo un fattore monodromo formula_22, che risultano in uno spostamento nel pannello di interfaccia."}
{"id": "2346428", "revid": "213258", "url": "https://it.wikipedia.org/wiki?curid=2346428", "title": "Plutarco d'Atene", "text": ""}
{"id": "2346432", "revid": "974994", "url": "https://it.wikipedia.org/wiki?curid=2346432", "title": "Eagles Live", "text": "Eagles Live \u00e8 il primo live della rock band Eagles, pubblicato nel 1980 in doppio album.\nIl disco.\nIl disco venne ultimato quando la band si stava sciogliendo e per obblighi contrattuali venne pubblicato un album dal vivo con registrazioni prese dai tour di \"Hotel California\" del 1976 e di \"The Long Run\" del 1980. La band rifiut\u00f2 l'offerta di 2 milioni di dollari da parte della casa discografica per registrare due nuove canzoni. \nIl disco contiene per\u00f2 due tracce inedite: \"Life's Been Good\", canzone solista di Joe Walsh e una cover del brano \"Seven Bridges Road\" di Steve Young."}
{"id": "2346435", "revid": "287204", "url": "https://it.wikipedia.org/wiki?curid=2346435", "title": "Hans Staden", "text": "Biografia.\nDurante il secondo viaggio fu catturato dal popolo brasiliano dei Tupi.\nDopo il ritorno in Europa, avvenuto nel 1555, l'aiuto del dr. Johann Dryander di Marburgo permise a Staden di pubblicare un racconto della propria prigionia, intitolato \"Warhaftige Historia und beschreibung eyner Landtschafft der Wilden Nacketen, Grimmigen Menschfresser-Leuthen in der Newenwelt America gelegen\" (\"Vera storia e descrizione di uno Stato di persone selvagge, nude, sinistre, cannibali nel Nuovo Mondo, America\") (1557). Il libro divenne un best seller internazionale e fu tradotto in latino ed in molte lingue europee, raggiungendo un totale di 76 edizioni.\nCannibalismo.\nIl \"Warhaftige Historia\" fornisce dettagliate descrizioni della vita e dei costumi dei Tupi, illustrate con xilografie. L'aspetto del libro che ricevette pi\u00f9 attenzione, dal momento della prima pubblicazione ad oggi, fu il cannibalismo. Staden disse che i Tupi erano cannibali, fornendo una testimonianza oculare dell'uccisione, preparazione e consumazione dei prigionieri di guerra, e disse che i suoi carcerieri avrebbero mangiato anche lui se non fosse riuscito a fuggire. Secondo un aneddoto, gli indiani gli diedero una zuppa deliziosa; dopo che ebbe terminato la cena, trov\u00f2 sul fondo del calderone alcuni piccoli teschi, che in seguito scopr\u00ec essere quelli dei figli dei suoi compagni. \nAlcuni studiosi hanno messo in dubbio la credibilit\u00e0 del libro, ipotizzando che Staden avesse inventato le storie sul cannibalismo. Altri definirono il libro come un'importante e credibile fonte etnostorica.\nDarcy Ribeiro, antropologo brasiliano, nel suo libro intitolato \"Brazilian People\" dice che Hans fu catturato tre volte dai Tupi, ma che non fu mangiato perch\u00e9 piangeva implorando per aver salva la vita, cosa che egli raffigur\u00f2 anche in alcuni suoi dipinti. Dato che il cannibalismo tra i Tupi era fortemente legato al coraggio ed alla dignit\u00e0, i guerrieri catturati, per sostenere il ruolo, dovevano avere discussioni sobrie e dignitose con i propri assassini."}
{"id": "2346439", "revid": "767487", "url": "https://it.wikipedia.org/wiki?curid=2346439", "title": "Puerto Galera", "text": "Puerto Galera \u00e8 una municipalit\u00e0 di Prima classe delle Filippine, situata nella provincia di Mindoro Orientale, nella regione Mimaropa.\nPuerto Galera \u00e8 formata da 13 barangay:"}
{"id": "2346440", "revid": "212348", "url": "https://it.wikipedia.org/wiki?curid=2346440", "title": "Razzismo", "text": "Il termine razzismo nella sua definizione pi\u00f9 semplice si riferisce ad un'idea, preconcetta e scientificamente errata, come dimostrato dalla genetica delle popolazioni e da molti altri approcci metodologici, che la specie umana (la cui variabilit\u00e0 fenotipica, l'insieme di tutte le caratteristiche osservabili di un vivente, \u00e8 per lo pi\u00f9 soggetta alla continuit\u00e0 di una variazione clinale) possa essere suddivisibile in razze biologicamente distinte, caratterizzate da diverse capacit\u00e0 intellettive, valoriali, etiche e/o morali, con la conseguente convinzione che sia possibile determinare una gerarchia secondo cui un particolare, ipotetico, raggruppamento razzialmente definito possa essere definito superiore o inferiore a un altro.\nIn \"senso stretto\" il razzismo, come teoria della divisione biologica dell'umanit\u00e0 in razze superiori e inferiori, \u00e8 un fenomeno relativamente recente. In senso pi\u00f9 ampio invece si tratta di una generale antica tendenza a discriminare i 'diversi' (nazioni, culture, classi sociali inferiori), e la principale funzione del razzismo, in tutte le varianti, fu sempre di giustificare qualche forma di discriminazione o oppressione.\nNel 1950, il documento Dichiarazione sulla razza dell'UNESCO \u00e8 stato il primo documento ad aver negato ufficialmente la correlazione tra la differenza fenotipica nelle razze umane e la differenza nelle caratteristiche psicologiche, intellettive e comportamentali.\nPremessa.\nA livello colloquiale il termine \"razza\" riferito alla specie umana, provoca frequenti fraintendimenti, anche per l'utilizzo diverso da quello della lingua inglese che possiede termini come \"race\" (anche in senso generico), \"kind\" (tipo, razza), \"breed\" (nel senso di ceppo zoologico) e \"progeny\" (nel senso di progenie, schiatta); con la traduzione nel differente contesto linguistico italiano, si verificano facilmente slittamenti di senso. In senso scientifico (di scienza attuale) ed in lingua italiana le razze umane non esistono, e quelle zoologiche sono confinate nel campo zootecnico degli animali domestici. La specie umana, come diverse altre, \u00e8 soggetta ad una continua variazione clinale, senza soluzione di continuit\u00e0 da un gruppo ad un altro.\nIl concetto di cline \u00e8 stato variamente utilizzato in campo scientifico anche per lo studio di popolazioni del passato. Il \"clustering genetico\", la possibilit\u00e0 di analisi matematica (\"Cluster analysis\") dei parametri biologici di una popolazione e del grado di somiglianza dei dati genetici tra individui e gruppi per inferire strutture di popolazione e quindi assegnare gli individui a gruppi, che spesso corrispondono alla loro discendenza geografica auto-identificata, \u00e8 fattibile, anche utilizzando l'analisi delle componenti principali. Ci possono essere molteplici varianti di dati geni nella popolazione umana (polimorfismo). Molti geni non sono invece polimorfici, che significa che solo un singolo allele \u00e8 presente nella popolazione. Queste ed altre tecniche permettono di riunire gli individui in gruppi arbitrari, utili ad esempio per lo studio di determinate patologie, e di identificare incidenze delle stesse, differenti in gruppi differenti. Questi fatti non implicano minimamente una reale suddivisione della specie, continua ed interfeconda.\nNon ci sono due esseri umani geneticamente identici. Anche i gemelli monozigoti, che sviluppano da uno zigote, hanno frequenti differenze genetiche dovute a mutazioni che si verificano durante lo sviluppo. Le differenze tra gli individui, anche strettamente correlati, sono la chiave per tecniche come l'impronta genetica. I principali elementi di variazione biologica umana hanno distribuzioni indipendenti e non possono essere compresi se l'ipotetica esistenza di \"razze\" viene assunta come punto di partenza.\nDefinizione.\nPi\u00f9 analiticamente si possono distinguere diverse accezioni del razzismo:\nEtimologia.\nTradizionalmente, con il termine \"razzismo\" si riconduceva alla composizione di \"razza\", dal latino \"generatio\" oppure \"ratio\", con il significato di natura, qualit\u00e0 e \"ismo\", suffisso latino \"-ismus\" di origine greca \"-\u03b9\u03c3\u03bc\u03cc\u03c2\" (-ism\u00f2s), con il significato di \"classificazione\" o \"categorizzazione\", qui inteso come astratto collettivo, sistema di idee, fazione e, per estensione, partito politico che pu\u00f2 sottintendere significati differenti. Oggi l'etimologia viene in genere interpretata in modo diverso, in quanto si suppone che il termine italiano razza, cos\u00ec come gli equivalenti nelle altre lingue neolatine, derivi dal francese antico \"haraz\" o \"haras\", allevamento di cavalli; per falsa divisione del termine unito all'articolo, \"l'haraz\" diventa cos\u00ec \"la razza\".\nIntroduzione.\nSi potrebbe direttamente partire con una dettagliata trattazione lineare storico geografica, ma \u00e8 utile premettere due paragrafi.\nLa questione delle \"razze\" umane.\nGrazie alla genetica, soprattutto dopo la seconda guerra mondiale, la biologia considera ormai assodato il fatto che tutti i componenti della specie \"Homo sapiens sapiens\" costituiscano un solo insieme omogeneo e che due gruppi etnici qualsiasi, il cui aspetto sia stato modificato dall'adattamento ad ambienti esterni diversi, possano essere apparentemente molto diversi, ma, in realt\u00e0, assai vicini dal punto di vista genetico.\nAl contrario, popolazioni che condividono un aspetto simile possono essere geneticamente pi\u00f9 distanti rispetto a popolazioni di \"razze\" diverse ma solo se si utilizzano pochi markers genetici. Qualora invece se ne utilizzino abbastanza in accordo con le ricerche di Edwards prima e Witherspoon dopo, il caso particolare in cui individui appartenenti a popolazioni geografiche differenti siano pi\u00f9 distanti geneticamente che invece individui appartenenti alla medesima popolazione geografica non si verifica mai. Questa apparente contradizione \u00e8 nota col nome di .\nIl termine razza non \u00e8 in ogni modo utilizzato in biologia per la classificazione tassonomica ma solo in zootecnia e viene applicato solamente agli animali domesticati.\nPer fare un esempio, la diffusione di un determinato allele in popolazioni diverse pu\u00f2 presentarsi con maggiori somiglianze fra una popolazione europea (\"bianca\") ed una africana, che fra due popolazioni europee. Le differenze tra le cosiddette \"razze\" umane riguardano infatti unicamente l'aspetto esteriore, modificato per adattarsi all'ambiente man mano che la specie umana si diffondeva per tutto il mondo; ed ovviamente l'aspetto esteriore \u00e8 il dato che salta maggiormente all'occhio. Tuttavia esso coinvolge una frazione relativamente insignificante dell'intero genoma dell'uomo. Ecco perch\u00e9 individui che discordano vistosamente su pochi geni, relativi al colore della pelle o al taglio degli occhi, possono poi condividere caratteristiche genetiche molto pi\u00f9 complesse ed importanti, anche se non altrettanto vistose.\nAnzi, se c'\u00e8 un aspetto che caratterizza l'Homo sapiens sapiens al paragone con molte specie animali, esso \u00e8 semmai la straordinaria omogeneit\u00e0 genetica, causata dal fatto che tutti gli esseri umani discendono da un numero ristretto di antenati, evolutisi in un tempo assai recente (circa centomila anni fa), e rimescolatisi di continuo nel corso della loro storia. Eventuali differenze fenotipiche esteriori, si possono al pi\u00f9 collocare nella cosiddetta \"variazione geografica\" o \"cline\", nello studio strettamente tecnico riguardante la genetica delle popolazioni.\nIl discorso, di tipo generale, \u00e8 ugualmente estendibile ad aspetti di ambito medico quali la distribuzione nella popolazione delle patologie, o la relativa diversa sensibilit\u00e0 ai farmaci.\nQuesta premessa non era e non \u00e8 condivisa dal razzismo. Secondo l'ideologia razzista, le differenze di aspetto rispecchiano la divisione effettiva in razze della specie umana. Particolare non secondario, il razzismo professa sempre la superiorit\u00e0 di una \"razza\" rispetto ad altre, sostenendo che la \"razza\" superiore \u00e8 quella a cui appartiene il sostenitore del razzismo, e giustificando cos\u00ec un'eventuale discriminazione e/o oppressione di coloro i quali sono considerati inferiori.\nIl razzismo, inteso come teoria pseudoscientifica, fu una delle giustificazioni ideologiche del colonialismo del XIX e XX secolo, del mantenimento della schiavit\u00f9 nel XIX secolo, oltre che della discriminazione di gruppi sociali in condizioni di inferiorit\u00e0, come per esempio nel caso dell'apartheid.\nIl \"Razzismo scientifico\".\n\"Razzismo scientifico\" \u00e8 l'espressione utilizzata per indicare una particolare forma storica di razzismo organizzato, fondata a partire dal XIX secolo in Europa e nelle Americhe, che nasce in ambito universitario tra le scienze naturali e sociali dell'epoca, prendendo inizio dalla biologia, dalla antropologia, dalla genetica, dalla medicina, dalla criminologia e dalla sociologia, rifacendosi alla teoria evoluzionista di Charles Darwin e al positivismo.\nPremessa oggi ritenuta infondata di questa teoria pseudoscientifica fu quella di ritenere che gli esseri umani fossero costituiti da razze diverse, ognuna a un grado diverso di evoluzione rispetto alle altre, e che i metodi di classificazione della zoologia potevano essere utilizzati per indagare le caratteristiche delle stesse. In questa classificazione si ammisero graduatorie che presupponevano alcune \"razze\" come superiori per livello evolutivo e intellettivo rispetto alle altre. In particolare essa credette di documentare che la cosiddetta \"razza bianca\" (e all'interno della razza bianca di una razza particolare, la razza ariana) fosse il livello massimo raggiunto dall'evoluzione naturale della specie umana.\nSostenendo l'esistenza di \"razze superiori\" queste teorie diedero il via alla nascita dell'eugenetica (eu = buona; genia = discendenza), altra pseudoscienza che mirava alla preservazione della purezza del patrimonio genetico dei popoli \"sani\" privi cio\u00e8 di mutazioni genetiche o presunte tali che avevano l'effetto di trasmettersi alla prole, sostenendo una campagna politica contro i matrimoni e i rapporti interrazziali che potessero portare alla nascita di figli \"razzialmente impuri\" e malati. Fine ultimo influenzare l'evoluzione genetica del genere umano eliminando ogni presunto difetto.\nAssertori di questa teoria furono esponenti di primo piano, al massimo livello, delle scienze naturali e sociali di tutto il mondo, per oltre un secolo. La classificazione delle cosiddette \"razze\" fu lungamente utilizzata per ragioni politiche, e dibattuta tra gli scienziati, che non riuscivano a raggiungere risultati universalmente condivisi. Maggioritariamente, dal 1870 al 1936 essa sosteneva la superiorit\u00e0 di una presunta \"razza nordica\" o germanica, su tutte le altre.\nUsate durante il XIX secolo a sostegno del colonialismo e del diritto alla schiavit\u00f9, l'esito politico pi\u00f9 vistoso di queste teorie nel XX secolo furono le leggi razziali in molte parti del mondo (USA, Francia, Gran Bretagna, Germania, Spagna, Sudafrica, Svezia, Portogallo, Belgio, Canada) le leggi razziali fasciste in Italia, e infine lo sterminio nazista delle razze \"inferiori\".\nIl razzismo scientifico venne rifiutato politicamente e scientificamente solo dopo la fine della seconda guerra mondiale, quando con la pubblicazione della \u00abDichiarazione sulla razza\u00bb nel 1950 l'UNESCO decret\u00f2 in modo ufficiale la non esistenza della razze umane e incoraggi\u00f2 i numerosi biologi a ricordare costantemente l'assenza di validit\u00e0 scientifica della nozione di \"razze umane\".\nA seguito di ci\u00f2 le stesse teorie non sono per\u00f2 del tutto scomparse, ma ancora oggi vengono in gran parte riproposte da alcune minoranze politiche estremiste semplicemente sostituendo alla parola \"razza\" quella di \"etnia\", \"popolo\", \"cultura\" o \"civilt\u00e0\". Sostituendo all'elemento biologico (non pi\u00f9 riproponibile scientificamente) quello culturale, essi riescono a mantenere intatta la stessa precedente impostazione \"pseudo-scientifica\".\nStoria.\nPremessa storica.\nIl razzismo scientifico \u00e8 stato preceduto e seguito da altre forme di razzismo organizzato, detto anche \"pre-scientifico\". Nel merito di quest'ultimo la parola \"razza\" non \u00e8 sempre riferita a un tipo biologico, ma al senso pi\u00f9 generale di \"categoria\" o \"genere\". Quest'altra forma di razzismo non \u00e8 meno importante, e in dettaglio prende molti nomi specifici a seconda dell'oggetto della discriminazione: classismo se riferito alla discriminazione in base alla classe sociale, casteismo se in base alla casta di appartenenza, sessismo se in base al sesso, ecc.\nStoria del razzismo nel mondo moderno.\nLe teorie razziste nacquero nel Medioevo allorch\u00e9 i sovrani cristiani vollero impadronirsi dei beni dei banchieri ebrei; si svilupparono poi nel XVI secolo, quando Spagna e Portogallo impiegarono schiavi Africani per le loro colonie. Esse assunsero un'importanza politica nel XIX secolo quando cominci\u00f2 a diffondersi il mito della razza ariana. Questa ipotetica razza serv\u00ec a Joseph Arthur de Gobineau per giustificare i privilegi dell'aristocrazia e spiegare l'antagonismo tra essa e le masse popolari.\nPer\u00f2 la maggior parte delle suddivisioni storiche datano l'inizio della storia moderna al 1492, e anche le radici del razzismo moderno si legano a questa data. A seguito dell'unificazione delle corone spagnole, il 31 marzo 1492 Ferdinando II d'Aragona ed Isabella di Castiglia firmano il decreto che espelle tutti gli Ebrei dalla Spagna. L'inquisizione spagnola, personificata nella figura di Tom\u00e1s de Torquemada, diventa il braccio attivo della politica della corona nell'attuazione della epurazione. Si crea il concetto di purezza del sangue, base ideologica degli statuti di \"limpieza de sangre\" promulgati alla fine del secolo.\nNello spirito di questi statuti, tesi a analizzare la stirpe originaria della persona, non il suo credo religioso attuale, si riconoscono infine quelli promulgati nel 1496 da Papa Alessandro VI dove si approva un codice di purezza anche per gli ordini monastici, come quello dei \"Hieronymiti\". Questi sono primi esempi classici di razzismo ideologico con profonde radici utilitaristiche. Durante il periodo dell'espulsione di alcune centinaia di migliaia di persone, le vittime furono numerose. Con questo atto si pose fine a una lunghissima convivenza produttiva sul territorio iberico di tutte le etnie del mediterraneo. Il massacro di Lisbona del 17 aprile 1506, viene ricordato come un'altra vicenda atroce (migliaia di morti in poche ore, molti dei quali arsi vivi) della penisola Iberica, figlia delle conseguenze delle leggi razziali dell'epoca.\nUn fattore da considerare in una prospettiva storica, \u00e8 che il razzismo \u00e8 un fenomeno connesso all'et\u00e0 coloniale, quando le grandi potenze europee svilupparono ideologie razziste per risolvere la dissonanza tra valori cristiani di eguaglianza e carit\u00e0 e lo sfruttamento delle popolazioni indigene in America come in Africa.\nPrima di quest'epoca la xenofobia pu\u00f2 spesso esprimersi direttamente come tale: l'altro \u00e8 inferiore in quanto \"non \u00e8 come noi\" e ci \u00e8 \"quindi\" ostile (in greco antico \u03be\u03b5\u03bd\u03cc\u03c2, \"xenos\", significa sia \"straniero\" che \"nemico\"), perch\u00e9 parla una lingua diversa dalla nostra (\"barbaro\" in greco significa letteralmente \"il balbettante\"), perch\u00e9 non professa la nostra religione, perch\u00e9 non si veste come noi (in molte lingue i concetti di \"straniero\", \"strano\" ed \"estraneo\" hanno la stessa radice linguistica, che in italiano \u00e8 quella del latino \"extra\": \"che viene da fuori\").\nTuttavia la societ\u00e0 antica preferisce stratificare l'umanit\u00e0 in base a concetti castali, pi\u00f9 che razziali: il nobile \u00e8 ovviamente superiore al plebeo, e il plebeo libero \u00e8 superiore allo schiavo. Ed ovviamente le caratteristiche dell'individuo inferiore (il suo modo di parlare, di vestire, di comportarsi) \"giustificano\" pienamente la sua condizione sociale inferiore. Inoltre non va dimenticato che per la gran parte le societ\u00e0 premoderne (come ancora molte delle societ\u00e0 moderne) sono sessiste, ritenendo cio\u00e8 che tutti i maschi della razza umana siano biologicamente superiori (pi\u00f9 forti, pi\u00f9 intelligenti, pi\u00f9 morali...), per il solo fatto di essere tali, a tutte le femmine della razza umana.\nCi\u00f2 detto, la mentalit\u00e0 premoderna in generale non avrebbe giudicato uno schiavo bianco superiore a un nobile - ad esempio - arabo in base alla sua sola appartenenza a una presunta \"razza\". Se si cercava una superiorit\u00e0, essa veniva trovata nella cultura, nell'etnia, nella religione: ogni cristiano \u00e8 superiore ad ogni infedele, dunque anche uno schiavo cristiano \u00e8, \"moralmente\", ma non socialmente, superiore a un principe musulmano. Ma se il principe musulmano si converte al Cristianesimo, viene meno tale inferiorit\u00e0 e prevale nuovamente la superiorit\u00e0 sociale di casta.\nLa societ\u00e0 premoderna considera insomma la \"razza\" non come un dato immutabile e di primo piano, ma come un dato transitorio e secondario, destinato ad annacquarsi col passare delle generazioni: si ebbero cos\u00ec papi discendenti da famiglie ebraiche convertite, o bastardi di nobili generati con schiave nere (quindi mulatti) legittimati dai loro genitori, come pure ex schiavi \"mori\" nordafricani (come per esempio Leone Medici/Leone Africano) adottati da nobili famiglie. Per il mondo classico, Settimio Severo pu\u00f2 essere considerato il \"proto-Obama\".\nTutto ci\u00f2 non implica accettazione del diverso: la societ\u00e0 antica ha anzi un vero orrore per le novit\u00e0 e la non-conformit\u00e0; implica per\u00f2 che la diversit\u00e0 motivata dall'appartenenza razziale appare ai nostri avi meno importante di altre diversit\u00e0, come quelle legate al \"rango sociale\" o di altro tipo, che invece per la mentalit\u00e0 moderna sono meno importanti. Non a caso il razzismo in quanto ideologia pseudoscientifica sorge nel momento in cui questo antico criterio di valutazione \u00e8 ormai in piena crisi dopo la Rivoluzione francese, e non \u00e8 un caso che uno dei suoi fondatori, de Gobineau, sostenga la superiorit\u00e0 della razza germanica solo per giustificare la superiorit\u00e0 della classe sociale che secondo lui ne discende in Francia (la nobilt\u00e0, che \u00e8 la classe a cui egli appartiene ed il cui monopolio assoluto del potere egli vuole giustificare in questo modo).\nA questa generalizzazione si oppone la gi\u00e0 citata \"limpieza de sangre\" \"purezza di sangue\" che la nobilt\u00e0 iberica propone nel tardo Rinascimento per respingere l'ascesa degli ebrei e dei \"moriscos\" convertiti al cristianesimo, e quindi (teoricamente) integrati nella societ\u00e0 spagnola dell'epoca. Quindi, una volta di pi\u00f9, il razzismo quattro-cinquecentesco \u00e8 un'ideologia escogitata da una casta endogama, e non da una \"razza\", intesa in senso biologico.\nIl concetto di \"limpieza de sangre\" sarebbe stato applicato anche ai danni delle popolazioni indigene dell'America prima, ed agli schiavi neri ivi importati poi, nonch\u00e9 degli iberici spagnoli che si erano mescolati con essi, creando una societ\u00e0 in cui la stratificazione sociale era legata anche al gruppo etnico di appartenenza. Una societ\u00e0 estremamente conscia dell'appartenenza razziale, al punto da conoscere non solo concetti come quello di \"mulatto\" o \"meticcio\", ma anche quelli di \"quarteron\" e \"octavon\", cio\u00e8 di persona con solo un quarto o un ottavo di sangue nero, o di zambo, cio\u00e8 meticcio met\u00e0 nero e met\u00e0 indio, e via via con ulteriori sottodivisioni.\nParadossalmente, per\u00f2, tale acuta coscienza delle differenze \"razziali\", che certo non \u00e8 sbagliato definire \"razzista\", fu la reazione a un diffusissimo fenomeno di \"mescolamento\" delle razze da parte degli iberici non appartenenti alla nobilt\u00e0, i cui effetti si osservano agevolmente ancora oggi in tutta l'America Latina. Non manc\u00f2 neppure qualche nobile che non disdegn\u00f2 il matrimonio con i discendenti della nobilt\u00e0 indigena India, per acquisire maggiore legittimit\u00e0 nel suo dominio agli occhi della popolazione dominata.\nVerso il razzismo contemporaneo.\nQuesto fenomeno mostra quanto il razzismo (\"non scientifico\") iberico fosse qualitativamente diverso dal successivo razzismo ottocentesco, che fra i suoi primi scopi dichiarati ebbe appunto quello di impedire il mescolamento fra le razze umane, sempre nocivo per la razza \"superiore\" (cio\u00e8 i bianchi).\nDa questo punto di vista, un passo avanti verso il vero e proprio razzismo, inteso come teoria scientifica, si ebbe piuttosto negli Usa, dove nel dibattito infuocato relativo all'abolizione della schiavit\u00f9 a met\u00e0 del XIX secolo, uno degli argomenti azzardati dai suoi sostenitori fu che neri (e indiani) non fossero \"davvero\" esseri umani, ma andassero catalogati in una categoria diversa, alla quale non si potevano applicare le argomentazioni umanitarie proposte dagli abolizionisti. Non essendo i neri uomini, non aveva senso essere \"umanitari\" con loro.\nIl razzismo nel mondo contemporaneo.\nAmeriche.\nNegli USA.\nL'atteggiamento di discriminazione razziale su base pseudo-scientifica fu rafforzato dalle guerre indiane, per giustificare il genocidio, protratto per decenni, delle popolazioni pellerossa per sottrarre loro le terre: gli indiani non erano \"davvero\" esseri umani, e quindi nemmeno a loro si applicavano le considerazioni \"umanitarie\". La conquista del continente americano port\u00f2 a un totale di morti indigeni che secondo le stime pi\u00f9 recenti oscilla tra i sessanta e i cento milioni, di cui venti milioni durante le guerre indiane nel Nord America. Queste cifre lo eleggono tristemente come il pi\u00f9 grande genocidio nella storia dell'umanit\u00e0. L'efficienza dello sterminio indiano americano port\u00f2 Adolf Hitler a citarlo come esempio pratico per \"la soluzione finale\" fin nella prima edizione del Mein Kampf (la mia battaglia), manuale e base ideologica dell'ideologia Nazionalsocialista. Secondo l'antropologo e sostenitore della causa dei nativi Philippe Jacquin la drastica riduzione della popolazione pellerossa fu causata dalle nuove malattie introdotte dai coloni, il maggiore atto di violenza fu quello avvenuto nel 1890 a Wounded Knee, (Dakota) dove in seguito a un'occasionale scontro si ebbero si ebbero 300 morti fra i pellerossa e una ventina fra i soldati.\nNell'America coloniale, ancor prima che la schiavit\u00f9 coloniale divenisse completamente basata su basi razziali, gli schiavi di origine africana erano usati a fianco dei cosiddetti schiavi bianchi, di solito vincolati da contratti con una scadenza determinata, in gran parte firmati per pagare le spese di trasferimento nel Nuovo Mondo. Alla scadenza di tali contratti gli europei che erano sopravvissuti recuperavano la libert\u00e0 (non era previsto che i neri potessero recuperare la libert\u00e0 alla scadenza di un certo periodo di tempo).\nA seguito di una serie di rivolte che coinvolsero questo tipo di coloni, per\u00f2, negli Usa si arriv\u00f2 a fare a meno degli schiavi bianchi gi\u00e0 nel XVIII secolo, riservando la schiavit\u00f9 alle persone di origine africana, che non potevano contare, a differenza dei bianchi, di solidariet\u00e0 religiose e etniche da parte di componenti liberi della societ\u00e0 bianca dominante. In questo modo, \"razza\" e condizione sociale vennero a coincidere negli Usa, in modo tale che ancor oggi negli Stati Uniti \u00e8 difficile separare i due concetti.\nSubito dopo l'indipendenza (avvenuta nel 1776) le leggi statunitensi del 1790 sulla naturalizzazione garantivano la cittadinanza solo alle \"persone bianche libere\", il che significava generalmente che veniva concessa solo a coloro che erano di origine anglosassone.\nQuando la popolazione americana divenne culturalmente meno omogenea, verso gli anni '40 del XIX secolo, con l'aumento dell'immigrazione dall'Europa meridionale e orientale, negli USA si rese necessario chiarire chi fossero i \"bianchi\". Nacque cos\u00ec una suddivisione di quelli che oggi sono chiamati \u00abcaucasici\u00bb in una gerarchia di diverse razze, stabilite \"scientificamente\", e al cui vertice erano gli anglosassoni e i popoli nordici.\nEuropa.\nIn Germania.\nIl tema del razzismo durante il governo nazionalsocialista in Germania, rivolto alla popolazione ebraica, ma anche verso molti gruppi etnici come Rom, Sinti e diverse categorie sociali (riunite sotto la definizione di \"Untermenschen\") viene ampiamente trattato sotto la voce Olocausto.\nIn Italia.\nSecondo un rapporto presentato all'Assemblea parlamentare del Consiglio d'Europa, \"la societ\u00e0 italiana ha visto un incremento nelle attitudini razziste, nella xenofobia e contro gli zingari nel discorso pubblico, particolarmente sui media e su internet\".\nIn Polonia durante la II guerra mondiale.\nIn Polonia i nazisti riuscirono quasi a imporre un dogma mitologico, prima contro gli ebrei poi contro i polacchi, che privava tutti coloro che venivano definiti \"non ariani\" dei diritti civili e del lavoro. \nUn polacco ebbe a dire: \u00abLa fortuna \u00e8 venuta a noi tramite Hitler. Egli ci sta preparando una Polonia senza Ebrei\u00bb. Vi furono, tuttavia, alcune nobili eccezioni. Dopo la liberazione, secondo alcune fonti la maggior parte della popolazione conserv\u00f2 un'opinione positiva della repressione. Nel luglio 1946 uno spaventoso pogrom antisemitico nella citt\u00e0 polacca di Kielce cost\u00f2 la vita a quarantuno ebrei. In Polonia persino dopo la guerra, alcuni membri della Chiesa cattolica continuarono ad avere una parte di primo piano nell'incoraggiare e nel mantenere vivo l'antisemitismo.\nAsia.\nIn Giappone.\nIn Giappone i casi di discriminazione e razzismo riguardano soprattutto le minoranze etniche presenti nel Paese, talvolta emarginate e trattate con disparit\u00e0 in ambito lavorativo, scolastico e sociale dai giapponesi di etnia Yamato, questi ultimi considerati i discendenti del gruppo etnico nativo dominante dell'arcipelago giapponese. Secondo un rapporto del 2006 a cura dell'ONU le minoranze pi\u00f9 discriminate in Giappone sono la popolazione Ainu, i Burakumin, i Ryukyuani, i discendenti degli immigrati dai paesi vicini (Corea e Cina) e i nuovi immigrati giunti da altri paesi (ad esempio brasiliani, filippini e vietnamiti). Ci\u00f2 \u00e8 dovuto principalmente alla tradizionale convinzione dei giapponesi che solo persone del loro ceppo siano in grado di capire e apprezzare la loro cultura.\nNonostante la costituzione giapponese proclami l'uguaglianza di tutti i cittadini davanti alla legge, senza distinzione di razza, genere e religione, il sistema legislativo nipponico non prevede pene ai danni di coloro che compiono attivit\u00e0 discriminatorie.\nIn Russia.\nTradizionalmente, il razzismo russo include l'antisemitismo e la tatarofobia, cos\u00ec come l'ostilit\u00e0 verso varie etnie del Caucaso, dell'Asia centrale ed orientale e dell'Africa. Nel 2006, Amnesty International ha riferito che il razzismo in Russia era \"fuori controllo\".\nAustralia.\nIn Australia la popolazione aborigena \u00e8 stata decimata dalla colonizzazione, iniziatasi nel 1788. Una combinazione di omicidi ha ridotto la popolazione aborigena di circa il 90% tra il XIX secolo e il XX secolo. Un'onda di massacri e tentativi di resistenza si mosse con la frontiera. L'ultimo massacro fu a Coniston, nel Territorio del Nord, nel 1928. Anche se i primi colonizzatori furono ben accolti, ci furono violenti scontri.\nAfrica.\nIn Sudafrica e Namibia.\nL'apartheid o separazione in lingua afrikaans \u00e8 stata la politica di segregazione razziale istituita dal governo di etnie bianche (Afrikaner e di origine inglese) del Sudafrica nel secondo dopoguerra, rimasta in vigore fino al 1994. L'apartheid fu applicato anche alla Namibia, fino al 1990 amministrata dal Sudafrica. La segregazione era applicata a tutti i non bianchi, asiatici e figli di genitori di etnie assortite compresi.\nL'apartheid \u00e8 stato proclamato crimine internazionale da una convenzione delle Nazioni Unite, votata dall'Assemblea Generale nel 1973 e entrata in vigore nel 1976, ed \u00e8 stato recentemente inserito nella lista dei crimini contro l'umanit\u00e0 perseguibili dalla Corte penale internazionale.\nIn Ruanda.\nLa presunta questione razziale ruandese, per l'informazione occidentale si rivela principalmente nel genocidio del 1994, uno dei pi\u00f9 sanguinosi episodi della storia del XX secolo, dove vennero massacrate tra le 800.000 e 1.071.000 persone.\nLe vittime furono in massima parte di etnia Tutsi (Watussi); i Tutsi erano una minoranza rispetto agli Hutu, gruppo etnico maggioritario a cui facevano capo i gruppi principalmente responsabili dell'eccidio. I massacri non risparmiarono una larga parte di Hutu moderati. A dispetto dell'atrocit\u00e0 del fatto, si riscontra che dal punto di vista della genetica di popolazione i due gruppi sono estremamente affini, e come nella stragrande maggioranza dei fenomeni razzisti le differenze sono principalmente di tipo sociale e culturale."}
{"id": "2346444", "revid": "701660", "url": "https://it.wikipedia.org/wiki?curid=2346444", "title": "Pala di Santa Lucia de' Magnoli", "text": "La Pala di Santa Lucia de' Magnoli (Sacra conversazione coi santi Francesco, Giovanni Battista, Zanobi e Lucia) di Domenico Veneziano \u00e8 una tempera su tavola (210\u2013215\u00a0cm), conservata agli Uffizi di Firenze e databile al 1445 circa. \u00c8 firmata sul gradino inferiore. La pala \u00e8 l'opera pi\u00f9 importante per comprendere il ruolo fondamentale di Domenico nella pittura rinascimentale fiorentina, dopo la perdita del ciclo di affreschi che realizz\u00f2 nella chiesa di Sant'Egidio con Andrea del Castagno.\nStoria.\nLa grande pala adornava l'altare maggiore della chiesa di Santa Lucia dei Magnoli a Firenze ed era originariamente completata dalla predella, oggi \u00e8 conservata nella sala 8 del primo rinascimento della Galleria degli Uffizi.\nDescrizione.\nL'opera \u00e8 uno degli esempi pi\u00f9 antichi pervenutici di \"tabula quadrata et sine civoriis\", come suggeriva Brunelleschi, cio\u00e8 di pala moderna senza gli scomparti e senza il fondo oro tipico dei polittici medievali. Nonostante ci\u00f2 l'ambientazione, con i tre archi a sesto acuto, le colonnette e le nicchie a conchiglia, ricorda la tradizionale composizione a scomparti, anche se si tratta solo di una suggestione. L'edificio in cui \u00e8 composta la scena \u00e8 infatti trattato secondo le pi\u00f9 avanzate conoscenze della prospettiva geometrica, con tre punti di fuga dove convergono tutte le linee orizzontali, comprese quelle del complesso pavimento intarsiato di marmi. Il dipinto si configura cos\u00ec come un perfetto equilibrio tra modernit\u00e0 e tradizione, suggerito anche dall'uso di arcate diverse: a sesto acuto in alto ed a tutto sesto nelle nicchie classicheggianti, tra le quali quella centrale inquadra perfettamente la Madonna in trono col Bambino, sebbene essi si trovino in realt\u00e0 davanti al loggiato.\nLa luce \u00e8 un elemento fondamentale dell'opera, che si stende tenue sulle architetture e sui personaggi, entrando dall'alto, dal cortile scoperchiato dietro il quale si stende un giardino, come fanno intendere i rami di tre aranci sullo sfondo del cielo azzurro. In particolare si tratta di una luce chiara e diffusa ma inclinata (come dimostra l'ombra dietro la Madonna), che ricorda fedelmente quella del mattino. La cornice originale, andata perduta, doveva sottolineare questo effetto \"finestra\".\nI santi presenti sono San Giovanni Battista e San Zanobi, protettori della citt\u00e0 di Firenze e della sua diocesi, Santa Lucia, titolare della chiesa, e San Francesco, la cui storia era legata indissolubilmente a quella della chiesa poich\u00e9 qui il santo approd\u00f2 la prima volta a Firenze, nel 1211. Straordinariamente ricco \u00e8 l'abito vescovile di san Zanobi, in particolare la mitria, in stoffa vellutata sulla quale sono incastonate perle, pietre preziose, placchette d'oro e smalti.\nPredella.\nLa predella era composta da tavole con le storie dei santi illustrati e un'Annunciazione a dimensione doppia: \"San Francesco riceve le stigmate\" e \"San Giovanni Battista nel deserto\" conservate alla National Gallery of Art di Washington; l\"'Annunciazione\" e il \"Miracolo di san Zanobi\" del Fitzwilliam Museum di Cambridge e il \"Martirio di santa Lucia\" dei Musei Statali di Berlino.\n\"Predella della pala di Santa Lucia dei Magnoli\"\nStile.\nL'impostazione chiara e geometrica dello spazio viene subito colta dallo spettatore, che percepisce come naturali i tre elementi dell'architettura: primo piano col pavimento intarsiato, loggia e cortile poligonale con le nicchie. Molto aiutano anche i diversi colori che sottolineano le membrature architettoniche.\nL'asse centrale di tutta la composizione \u00e8 la figura della Vergine in trono, che si situa come il vertice di un triangolo ideale nel quale si dispongono i santi.\nL'elemento lineare viene cancellato dalla luce chiara che proviene da destra in alto mettendo in risalto i profili dei personaggi. Proprio questa \"sintesi di luce e colore\", come la chiam\u00f2 Roberto Longhi, \u00e8 l'elemento fondamentale che si trasmise a Piero della Francesca, ben visibile nei suoi capolavori come le \"Storie della Vera Croce\" di Arezzo.\nI colori limpidi e puri di Domenico Veneziano vengono spesso attribuiti alla sua presunta origine da Venezia, in realt\u00e0 suggerita solo dal nome. I volumi sono modellati con grazia e la tavolozza di tonalit\u00e0 \"pastello\" risente in maniera esemplare delle pi\u00f9 fini variazioni della luce e dello spazio."}
{"id": "2346447", "revid": "1271241", "url": "https://it.wikipedia.org/wiki?curid=2346447", "title": "Walter R\u00f6hrl", "text": "Carriera da pilota.\nSpecialista su tutti i tipi di terreno, venne soprannominato \"Re di Monte Carlo\" dopo le sue quattro vittorie in quel rally. Vinse il suo primo titolo nel 1980 con la Fiat 131 Abarth ( per celebrare il pilota, la Fiat allest\u00ec una serie speciale della 131 Racing denominata \" Walter Rohrl Edition\" , commercializzata in Germania , Danimarca , Olanda , Belgio); mentre il 2\u00ba due anni dopo su Opel Ascona. Fu il primo pilota che riusc\u00ec ad aggiudicarsi due titoli mondiali. Debutt\u00f2 a met\u00e0 anni 70 con la squadra Opel. Fu infatti Campione Europeo Rally nel 1974 con una Opel Ascona e con la stessa vettura vinse la prima gara internazionale (Rally Acropoli, 1975).\nR\u00f6hrl \u00e8 famoso per il suo stile di guida molto pulito che gli permetteva di mantenere integre le vetture anche in rally massacranti come il Safari o l'Acropolis. Uno stile di guida non innato ma acquisito col tempo; infatti agli inizi era ben nota la sua guida spettacolare, ma con il passaggio alla nuova Fiat 131 Abarth fu costretto a modificare radicalmente il suo stile per ottenere il massimo dalla vettura. Questo cambiamento venne perfezionato poi con l'esperienza in pista dovuta al programma con la Lancia nel mondiale endurance.\nInfatti, tra il 1979 e il 1980, R\u00f6hrl era s\u00ec impegnato con la Fiat nel mondiale rally, ma gareggiava anche su pista con la Lancia Beta Montecarlo Turbo Gruppo 5 vincendo 2 gare e contribuendo alla conquista del Campionato mondiale endurance per costruttori.\nNel 1982 ritorna alle gare internazionali al volante di una Opel Ascona 400. Trionfa in un Rally di Monte Carlo asciutto, contro le sofisticate e favoritissime Audi a trazione integrale, e la sua regolarit\u00e0, fatta a colpi di ottimi piazzamenti uniti alla vittoria al Rally della Costa D'Avorio e grazie anche alla quasi-indistruttibilit\u00e0 della sua Opel, gli consente a fine stagione di essere Campione del Mondo Rally con una gara di anticipo.\nNel 1983 fece parte del team Lancia Martini con la 037 e si accord\u00f2 con Fiorio per correre sei gare con lo scopo di ottenere il maggior numero possibile di punti iridati a favore della squadra. R\u00f6hrl pretese per\u00f2 di avere carta libera al Monte Carlo, che vinse inesorabilmente. Alla fine della stagione concluse secondo dietro al vincitore del titolo, Hannu Mikkola. Venne ingaggiato dal team Audi nel 1984, vincendo subito a Monte Carlo (la sua quarta vittoria nel Principato) ma in quella stagione ebbe molti problemi di affidabilit\u00e0 e il titolo venne conquistato dal suo compagno di squadra Stig Blomqvist dopo una dura lotta contro Markku Al\u00e9n. La stagione 1985 vide il declino definitivo dell'Audi a favore della nuova Peugeot 205 Turbo 16, tuttavia R\u00f6hrl vinse un rally, quello di Sanremo \"stracciando\" i diretti avversari con oltre 6 minuti di vantaggio ottenendo una bella rivincita.\nIn seguito all'abolizione del Gruppo B partecip\u00f2 e vinse la pi\u00f9 famosa cronoscalata del mondo, quella del Pikes Peak dove fece segnare il record del tracciato in 10:47,85 battuto poi l'anno successivo da Ari Vatanen per soli 63 centesimi.\nLe grandi doti che hanno permesso a R\u00f6hrl di essere un grandissimo pilota sono state un grandissimo autocontrollo, tenacia e soprattutto la capacit\u00e0 di spiegare ai suoi ingegneri le esatte reazioni della macchina cos\u00ec da risolverne i problemi.\nIl dopo attivit\u00e0.\nDal 1988 al 1992 ha lavorato per l'Audi come test driver e occasionalmente ha partecipato alle gare di TransAm (due vittorie), IMSA GTO (solo la vittoria nella gara in cui ha partecipato) e DTM (una vittoria).\nHa lavorato anche come test-driver e uomo immagine della Porsche; partecipa anche a rally riservati alle \"vecchie glorie\" e a raduni storici. Nel 2001 \u00e8 stato uomo immagine nella campagna pubblicitaria per gli pneumatici invernali della Pirelli.\nTitoli vinti.\n\u00c8 arrivato anche 2\u00ba nel 1983 e 3\u00ba nel 1985.\nGare vinte.\nRohrl ha ottenuto anche 10 secondi posti e 7 terzi posti."}
{"id": "2346448", "revid": "223320", "url": "https://it.wikipedia.org/wiki?curid=2346448", "title": "Sacra conversazione (Piero della Francesca)", "text": ""}
{"id": "2346450", "revid": "91792", "url": "https://it.wikipedia.org/wiki?curid=2346450", "title": "Santuario di Maria Santissima dell'Itria", "text": "Il santuario di Maria Santissima dell'Itria, fino al 1997 chiesa della Trinit\u00e0, sorge oltre piazzetta Bellavista, non lontano da piazza della Repubblica, centro della citt\u00e0 ed \u00e8 una delle pi\u00f9 antiche di tutta Polistena.\nStoria.\nDell'originale edificio si hanno notizie gi\u00e0 dal 1541, quando fu aggregato alla Basilica Lateranense di Roma, poi esso fu raso al suolo dal disastroso terremoto del 1783. Ricostruita poco dopo, la chiesa, a navata unica, esternamente si presenta con facciata a due piani con due ordini di colonne granitiche (opera di Raffaele Rovere, capo-mastro polistenese dell'800), per la muratura perimetrale, mentre la facciata fu realizzata partendo dai disegni di Francesco Morani (1804). Le colonne granitiche furono invece montate dal padre di Francesco Jerace. Vi sono inoltre un portale in pietra e una vistosa cupola di piastrelle maiolicate policrome. La cripta conserva i resti di numerosi illustri cittadini legati alla Confraternita; nella navata di sinistra, sotto il gruppo statuario della Deposizione, \u00e8 visibile la sepoltura di Donna Ottavia Valensise Fazzari (S.Giorgio M. 1829- Polistena 1861), moglie prematuramente scomparsa del musicista Michele Valensise (1822-1890) e molto amata in paese per le sue numerose opere caritatevoli.\nDescrizione.\nAll'interno si conservavano una serie di \"tesori\", alcuni dei quali per\u00f2 andarono distrutti o seriamente danneggiati a causa dell'incendio del 22 maggio 1988, causato da un probabile corto circuito partito dal soffitto in legno a cassettoni (opera dell'ebanista polistenese Francesco Mancuso nei primi anni del Novecento, \u00e8 stato ricostruito ex novo nel restauro della chiesa), per poi propagarsi alle altre strutture. \nMalgrado i lavori di ripristino conclusi nel 1996, la chiesa oggi si presenta rimaneggiata; tuttavia all'interno si conservano varie opere, tra cui: una piccola icona posta sull'altare maggiore raffigurante la Santissima Trinit\u00e0, ed \u00e8 copia in dimensioni ridotte del quadro originale del pittore locale Giovan Battista Valensise (1824-1859), rubato dalla chiesa tanti anni fa; l'altare maggiore in marmi policromi fu ricostruito nel 1871 per volont\u00e0 dell'Arcivescovo Domenico Maria Valensise (1832-1916) e proviene dall'antico convento dei Domenicani, distrutto nel terremoto del 1783. L'altare ha subito importanti danni nell'incendio del 1988 ed \u00e8 stato restituito allo splendore originario dopo un lungo e difficoltoso restauro. \nContinuando la descrizione delle opere d'arte della chiesa, da segnalare un quadro di Brunetto Aloi del 1852 rappresentante la Madonna dell'Itria, attualmente non custodito in chiesa, cos\u00ec come una tempera su tavola della fine del XVI secolo sempre raffigurante la Madonna dell'Itria, e di ignoto \"madonnaro\" locale; un imponente gruppo statuario ligneo della Madonna dell'Itria, opera dell'artista serrese Vincenzo Scrivo del 1798, e che fu eroicamente strappato alle fiamme del suddetto incendio da alcuni giovani polistenesi, ancor prima dell'intervento dei vigili del fuoco (tale gruppo statuario viene portato trionfalmente in processione la seconda domenica di luglio per l'omonima festa); un altro imponente gruppo statuario in legno e cartapesta raffigurante la Deposizione (in dialetto \"Schiovata\"), in cui la scultura del crocefisso \u00e8 opera di Francesco Morani mentre le altre statue in cartapesta furono modellate da Vincenzo Morani, e un tempo la \"Schiovata\" veniva fatta uscire il venerd\u00ec santo (la processione non si svolge pi\u00f9 gi\u00e0 da parecchi decenni per problemi organizzativi); un artistico pergamo in ferro battuto del 1885 (opera dell'artista polistenese Francesco Tripodi); le statue di san Giovanni Battista (con annesso altare in stucchi di Francesco Morani fatto a devozione del padre di Francesco Jerace nel 1859, alla base \u00e8 annessa targa che lo dimostra), santa Lucia, san Raffaele e san Francesco d'Assisi, scolpito sempre dal Morani nel 1854. Infine dopo l'incendio sono stati installati sulle mura perimetrali (in gran parte rivestite anch'esse di marmi policromi) dei quadri con i momenti della Via Crucis.\nTra le opere distrutte, da menzionare il coro in legno, non pi\u00f9 ricostruito, e soprattutto la grande pala d'altare del messinese Natale Carta, raffigurante sempre la Madonna dell'Itria, sostituita da una parete bianca al cui centro \u00e8 stato posto un grande Crocefisso in legno e cartapesta con le braccia del Cristo mobili, restaurato nel 2015, che fino ad alcuni decenni fa veniva usato durante la funzione liturgica dell'agonia il Venerd\u00ec Santo."}
{"id": "2346453", "revid": "1543377", "url": "https://it.wikipedia.org/wiki?curid=2346453", "title": "Braeden Lemasters", "text": "Biografia e carriera.\nBraeden \u00e8 nato a Warren, Ohio, attualmente vive a Santa Clarita, figlio di Dave e Michelle Lemasters, ha un fratello pi\u00f9 grande di nome Austin. Nel 2005, Braeden ha iniziato la sua carriera a 9 anni, recitando il ruolo di Frankie, nella popolare serie televisiva Six Feet Under.\nNel 2006, ha recitato il ruolo di un bambino affetto dalla sindrome di Autismo nella famosa serie televisiva statunitense \"Dr. House - Medical Division\" Successivamente, ha recitato in \"Criminal Minds\", \"E.R. - Medici in prima linea\", \"The Closer\" e infine ha lavorato come doppiatore nel videogioco \"Thrillville\".\nNel 2007, Braeden ha recitato il ruolo di Jacob Marshall-LaHaye nel film \"Love's Unending Legacy\". In seguito ha recitato in \"Sacrifices of the Heart\", recitando il piccolo Ryan Weston, \"Life (serie televisiva)\", \"Grey's Anatomy\" e in \"Wainy Days\".\nBraeden ha iniziato il 2008 recitando nel lungometraggio \"Beautiful Loser\". Dopo \"Beautiful Loser\", Braeden ha recitato il ruolo di David Zelinsky in \"Law &amp; Order - Unit\u00e0 vittime speciali\", Brian Swain in \"Eli Stone\", nell'episodio \"Father Figure\", Tommy Ward in \"Saving Grace\" e di Seth Lundgren nel 1969 in \"Cold Case - Delitti irrisolti\". \nNel 2009, ha recitato il ruolo di Noah Taffet on \"NCIS - Unit\u00e0 anticrimine \", Cameron \"Cam\" Stiles a 12 anni in \"Chasing a Dream\", Sean Harding nel ruolo del patrigno \"Il segreto di David - The Stepfather\", e di Albert in \"Men of a Certain Age\".\nNel 2010, \u00e8 apparso nel film \"Easy Girl\", interpretando il ruolo di Todd a 13 anni.\nWallows.\nBraeden \u00e8 il membro fondatore della band \"Wallows\" (precedentemente nota come \"The Feaver\"), dove svolge il ruolo di chitarrista e cantante. Gli altri membri sono Cole Preston (batteria), Zack Mendenhall (basso) e Dylan Minnette (cantante/chitarra ritmica). La band ha vinto la \"Battle Of The Bands Contest (2010)\" sponsorizzata dalla stazione radio KYSR|98.7 FM e ha suonato al \"Vans Warped Tour 2011\". La band ha continuato poi a suonare in numerosi locali famosi di Los Angeles inclusi il Roxy Theatre e il Whisky a Go Go. La canzone della band, \"Bleeding Man\", \u00e8 stata usata per il promo della seconda stagione della serie \"R.L. Stine's The Haunting Hour\". La band si \u00e8 esibita anche al \"Summer Meltdown\", un concerto per la consapevolezza dell'autismo, che si svolge ogni anno dal 2010."}
{"id": "2346454", "revid": "120150723", "url": "https://it.wikipedia.org/wiki?curid=2346454", "title": "Cristo portacroce (Tiziano)", "text": "Il Cristo portacroce \u00e8 un dipinto a olio su tela () di Giorgione o Tiziano, databile al 1508-1509 circa e conservato nella Scuola Grande di San Rocco a Venezia.\nStoria.\nL'esistenza del dipinto trova riscontro da sempre in diversi documenti, dato che l'immagine \u00e8 stata per molto tempo oggetto di venerazione e di particolare devozione perch\u00e9 ritenuta miracolosa. Si trovava allora nella chiesa di San Rocco, attigua all'omonima Scuola Grande presso cui viene oggi conservata. Non \u00e8 noto tuttavia se la sua precisa collocazione fosse su un pilastro sull'altare maggiore o sull'altare di una cappella laterale.\nIl dubbio sull'attribuzione dell'autore \u00e8 antico quanto il dipinto stesso: Vasari nella prima (1550) e nella seconda (1568) edizione delle \"Vite\" l'attribuisce a Giorgione, ma nella \"Vita di Tiziano\" assegna il dipinto al cadorino. L'incertezza nella paternit\u00e0 dell'opera \u00e8, d'altra parte, un destino comune ad un gruppo di dipinti databili intorno alla prima decade del XVI secolo: basti pensare al \"Concerto\", o al \"Concerto campestre\", o ancora al \"Gentiluomo con un libro\".\nIn questo senso, gi\u00e0 il saggista Ludovico Dolce aveva argutamente annotato a proposito di alcuni affreschi \u00abcredendosi comunemente, poi che ella fu discoverta, che fosse opera di Giorgione, tutti i suoi amici seco si rallegravano, come della miglior cosa che egli avesse fatto. Onde Giorgione, con suo grandissimo dispiacere rispondeva che era di mano del suo discepolo\u00bb; e anche Vasari ci racconta che Tiziano \u00abveduto il fare e la maniera di Giorgione, lasci\u00f2 la maniera di Gian Bellino, ancorch\u00e9 vi avesse molto tempo consumato, e si accost\u00f2 a quella, cos\u00ec bene imitando in brieve tempo le cose di lui, che furono le sue pitture talvolta scambiate e credute opere di Giorgione\u00bb.\nLa critica \u00e8 tutt'oggi divisa sull'attribuzione all'uno o all'altro artista, sulla base dello stile e della caratterizzazione dei personaggi raffigurati, e la documentazione sulle relazioni che i due maestri ebbero con la Confraternita di San Rocco, presumibilmente committente del dipinto, non aiuta a risolvere il problema dell'attribuzione. Tiziano, infatti ha sicuramente avuto rapporti di questo tipo con il sodalizio, ma anche Giorgione aveva legami con diversi membri della Confraternita, suoi committenti, e con l'amico pittore Vincenzo Catena, anch'egli membro della stessa fraternit\u00e0.\nIl \"Cristo portacroce\" fu il primo esempio di un'iconografia che ebbe poi un largo seguito in Veneto e il Lombardia, venendo usata da artisti come Lorenzo Lotto, Giovanni Bellini, Andrea Solario, Niccol\u00f2 Frangipane e altri.\nDescrizione e stile.\nSu uno sfondo scuro si stagliano a mezza figura Ges\u00f9 con la croce sulla spalla e un carnefice che gli pone al collo un cappio di corda. Altre due figure secondarie si distinguono alle estremit\u00e0. Ges\u00f9 in particolare, con un'espressione dolce e malinconica, gira la testa verso lo spettatore, invitandolo quasi a partecipare alle sue sofferenze. Pare che il profilo arcigno dello sgherro e quelli dei personaggi laterali rimandino a disegni di Leonardo da Vinci, come forse ne esistevano anticamente nelle collezioni veneziane.\nSpontaneo \u00e8 infatti il collegamento con le \"Cinque teste grottesche\" oppure con la \"Testa di Cristo\" di Leonardo che spesso viene citato alla base di tante opere di Giorgione. Tuttavia \u00e8 verosimile che anche il giovane Tiziano, come fece anche nel prosieguo della sua attivit\u00e0, possa essersi basato sulla conoscenza e sulla suggestione di stimoli provenienti dal resto d'Europa.\n\u00c8 da notare, a questo proposito, come il modello del Cristo portacroce trovi le sue profonde radici nella tradizione veneta e veneziana in particolare, ma che questa opera particolare da quel modello si distacchi per inseguire suggestioni probabilmente germaniche ma sicuramente non italiche.\nA favore di Tiziano giocano certamente alcuni rimandi: per esempio, la somiglianza tra lo sgherro e il vecchio del \"Miracolo del neonato\", o quella tra il Cristo e il San Rocco del \"San Marco in trono'. D'altra parte, per citare alcune suggestioni a favore dell'ipotesi del maestro di Castelfranco si pu\u00f2 notare un atteggiamento simile al \"Ritratto di un uomo in arme' o l'intensit\u00e0 dell'espressione dei volti come nel \"Ritratto Terris\"\nCaratteristico di Giorgione \u00e8 il contorno sfumato delle figure e i colori smorzati in campiture disomogenee, mentre farebbero pensare a Tiziano la robustezza dei personaggi e la loro attiva partecipazione al dramma, contrapposta alla sognante contemplazione tipica di Giorgione.\nLa verit\u00e0 \u00e8 che sicuramente, pur non pensando ad un \u00abalunnato\u00bb di Tiziano presso Giorgione, entrambi hanno condiviso \u2013 poco importa se incrociando i loro itinerari artistici ovvero procedendo in parallelo \u2013 la stessa atmosfera, lo stesso clima culturale. L'uno \u2013 Giorgione \u2013 si trovava ormai, anche se prematuramente, al termine della parabola esistenziale e creativa; l'altro, giovane esordiente, faceva le prime prove di un lunghissimo e fertilissimo percorso."}
{"id": "2346455", "revid": "36426", "url": "https://it.wikipedia.org/wiki?curid=2346455", "title": "Sacra conversazione (Domenico Veneziano)", "text": ""}
{"id": "2346457", "revid": "161374", "url": "https://it.wikipedia.org/wiki?curid=2346457", "title": "Sacra Conversazione (Piero della Francesca)", "text": ""}
{"id": "2346459", "revid": "84184", "url": "https://it.wikipedia.org/wiki?curid=2346459", "title": "HAL HJT-36 Sitara", "text": "L'HAL HJT-36 Sitara, contrazione di Hindustan Jet Trainer-36 Sitara (Hindi: \u0938\u093f\u0924\u093e\u0930\u093e, Sit\u0101r\u0101, \"stella\"), \u00e8 un addestratore intermedio progettato e costruito dall'azienda indiana Hindustan Aeronautics Limited (HAL). Il velivolo rientra nel programma sviluppato dalle forze armate indiane per dotare la Bhartiya V\u0101yu Sen\u0101 e la Bh\u0101rat\u012bya N\u0101u Sen\u0101 di un addestratore intermedio di nuova generazione.\nStoria del progetto.\nLo sviluppo dell'HJT-36 Sitara inizia nel 1997, quando l'ufficio progetti della Hindustan Aeronautics Limited (HAL), su specifica emessa dal governo indiano, getta le basi per realizzare un nuovo addestratore intermedio capace di sostituire l'HJT-16 Kiran tra le linee della Bhartiya V\u0101yu Sen\u0101 (la forza aerea indiana) e la Bh\u0101rat\u012bya N\u0101u Sen\u0101 (la marina militare). Nel 2003 la HAL, si aggiudica un contratto per la costruzione di un primo lotto di 16 esemplari, da assegnare alla Bhartiya V\u0101yu Sen\u0101.\nIl prototipo \u00e8 portato in volo per la prima volta il 3 marzo 2003, equipaggiato con un motore turboventola Snecma-Turbomeca Larzac 04-H20, capace di imprimere una spinta pari a 14,12 kN.\nNell'agosto 2005 un contratto stipulato tra la Rosoboronexport, un'organizzazione che cura l'esportazione del prodotti tecnologici russi e la HAL, ha definitivamente assegnato alla NPO Saturn la fornitura dell'unit\u00e0 motore del velivolo di serie, l'AL-55I, che verr\u00e0 realizzato, oltre che in Russia, parzialmente costruito ed assemblato negli stabilimenti di Bangalore.\nL'8 - 13 febbraio 2011 durante l'ottava edizione del salone aeronautica Aero India 2011 \u00e8 stato presentato il primo esemplare di serie dell'aereo d'addestramento indiano-russo HJT-36. La presentazione \u00e8 avvenuta dopo il programma della certificazione di propulsori Saturn AL-55I completata con successo nell'agosto 2010."}
{"id": "2346460", "revid": "767487", "url": "https://it.wikipedia.org/wiki?curid=2346460", "title": "Roxas (Mindoro Orientale)", "text": "Roxas \u00e8 una municipalit\u00e0 di Seconda classe delle Filippine, situata nella provincia di Mindoro Orientale, nella regione del Mimaropa.\nRoxas \u00e8 formata da 20 barangay:"}
{"id": "2346462", "revid": "7969", "url": "https://it.wikipedia.org/wiki?curid=2346462", "title": "Alvin Weinberg", "text": ""}
{"id": "2346465", "revid": "119089801", "url": "https://it.wikipedia.org/wiki?curid=2346465", "title": "Ultrafiltrazione renale", "text": "L'Ultrafiltrazione Renale \u00e8 un processo passivo che separa dal sangue una soluzione elettrolitica priva di elementi figurati e proteine che si porta all'interno della capsula di Bowman dopo aver attraversato la cosiddetta barriera di ultrafiltrazione.\nMeccanismo.\nIl processo di ultrafiltrazione \u00e8 un processo che risponde unicamente a forze pressorie del flusso sanguigno, non a gradienti di concentrazione.\nSecondo l'Ipotesi di Starling-Landis infatti il volume filtrato (VFG) attraverso un capillare \u00e8 descrivibile come\nformula_1\nBarriera di ultrafiltrazione.\n- Membrana composta dall'endotelio fenestrato del capillare (dimensioni fenestrature: 50-100 nm), \n- membrana basale dell'endotelio capillare, \n- Membrana basale dell'endotelio della capsula di Bowmann (questa si fonde con la membrana basale dell'endotelio, si pu\u00f2 quindi parlare di un'unica membrana) \n- e dall'epitelio della capsula di Bowmann, formato da podociti : cellule dotate di estroflessioni citoplasmatiche, definite pedicelli, tra le quali si estende un diaframma di filtrazione di 5nm di dimensione. \nEssa si occupa della formazione dell'ultrafiltrato a livello del glomerulo renale, ottenuto tramite una doppia filtrazione, prima a livello endoteliale (fenestrature di 50-100nm), poi a livello della capsula (filtro a maglie larghe 5nm). \nQuali molecole la oltrepassano?\ndipende dalle dimensioni e dalla carica:\nLe \"molecole in grado di superare la selezione senza problemi sono quelle con massa minore di 5kDa (kilodalton) e dimensioni minori di 1nm (o 10\u00c5, \u00c5ngstr\u00f6m), quindi tutti gli ioni e le molecole piccole come quella dell'acqua (1\u00c5) passano liberamente.\" \nSe invece la massa della molecola \u00e8 compresa tra i 5 e i 70kDa, quindi tra 1 e 4nm (10 e 40\u00c5), la filtrazione non \u00e8 omogenea; \nle molecole hanno un coefficiente di filtrazione che oscilla tra 0 e 1 e ne indica la loro suscettibilit\u00e0 alla filtrazione. Tanto pi\u00f9 il coefficiente di filtrazione sar\u00e0 levato, tanto maggiore sar\u00e0 la quantit\u00e0 di quella molecola che viene filtrata. Esso \u00e8 definito non solo dalle dimensioni della molecola ma anche dalla sua carica: \nprendendo come esempio l'albumina, proteina piuttosto piccola (34\u00c5), teoricamente, in base alle dimensioni del filtro, dovrebbe attraversare la barriera di ultrafiltrazione, ma ci\u00f2 non accade (il quantitativo filtrato \u00e8 trascurabile) in quanto carica negativamente. Tale impossibilit\u00e0 di passaggio \u00e8 dovuta al fatto che la membrana basale, componente della barriera, \u00e8 formata da \"glicani polianionici\", i quali respingono cariche uguali, cariche negative. il coefficiente di filtrazione dell'albumina \u00e8 0.22."}
{"id": "2346468", "revid": "36426", "url": "https://it.wikipedia.org/wiki?curid=2346468", "title": "Chiesa di Santa Lucia de' Magnoli", "text": ""}
{"id": "2346476", "revid": "729019", "url": "https://it.wikipedia.org/wiki?curid=2346476", "title": "San Teodoro (Filippine)", "text": "San Teodoro \u00e8 una municipalit\u00e0 di Quarta classe delle Filippine, situata nella provincia di Mindoro Orientale, nella regione del Mimaropa.\nSan Teodoro \u00e8 formata da 8 barangay:"}
{"id": "2346477", "revid": "36426", "url": "https://it.wikipedia.org/wiki?curid=2346477", "title": "Pala di Santa Lucia dei Magnoli", "text": ""}
{"id": "2346478", "revid": "1543377", "url": "https://it.wikipedia.org/wiki?curid=2346478", "title": "Huang Xianfan", "text": "\u00c8 considerato universalmente come uno dei fondatori dell'etnologia cinese del XX secolo\nBiografia.\nNato in una famiglia povera delle contea di Fusui, perse la madre gi\u00e0 all'et\u00e0 di tre anni e suo padre con difficolt\u00e0 riusc\u00ec a lavorare come taglialegna per mantenere il figlio agli studi superiori. L'influenza culturale della minoranza etnica, nonostante egli non potesse definirsi a pieno titolo come tale, fu molto importante per lui in tutta la sua vita ed egli cerc\u00f2 di identificarsi e immedesimarsi il pi\u00f9 possibile con essa. Di rilevanza altrettanto importante fu per lui la tradizione etnica zhuang, imparata sia da parte del nonno, sia da parte del padre. Nei primi dieci anni della sua infanzia, trascorsi tutti nella Qujiu di Fusui, Huang Xianfan svilupp\u00f2 un forte interesse per le storie dei Nong Zhigao, per la storia e per l'etnologia. Qui frequent\u00f2 la scuola pubblica e consegu\u00ec il diploma di maturit\u00e0 nel 1921 alla Fusui scuola media. Nonostante avesse ricevuto ottime raccomandazioni per avviare una carriere insegnante in fusui, decise di intraprendere un'altra strada: continuare gli studi e frequentare la \"Scuola Normale\" della sua citt\u00e0 natale dal 1922 al 1926.\nSuccessivamente, ha frequentato l'Universit\u00e0 normale di Pechino, dove studi\u00f2 Storiografia, Filologia, Linguistica, Etnologia, Archeologia, Etnografia e Pedagogia. Nel 1932 si laure\u00f2 alla Universit\u00e0 normale di Pechino con un bachelor's degree in studi storico, mentre tre anni pi\u00f9 tardi complet\u00f2 la magistrale in Pedagogia alla stesso university. Dopo si laure\u00f2 con il massimo dei voti nel 1935, lasci\u00f2 la Cina e si rec\u00f2 in Giappone, dove vinse una borsa di studio per studiare storia nell'Universit\u00e0 Imperiale di Tokyo(oggi Universit\u00e0 di Tokyo). Oltre alla storia Cinese, i suoi studi si indirizzarono alle lingue e storiografia straniere, in particolare storia Giapponesi e il storia oriente. Nel 1937, lo scoppio del conflitto col Giappone lo costrinse a rientrare in sua citt\u00e0 natale, stesso anno inizi\u00f2 l'attivit\u00e0 di insegnante in scuola media di Nanning. Subito dopo per\u00f2 insegn\u00f2 storia e filologia al facolt\u00e0 di storia presso l'Universit\u00e0 di Guangxi, nel gennaio 1940 era stato nominato come assistente alla cattedra di Storia dell'Universit\u00e0 di Guangxi, e l'anno successivo ottenne un incarico come professore ordinario di storia nella facolt\u00e0 di Lettere e Filosofia dell'Universit\u00e0 di Zhongshan. Per diventare prima la professore di etnia Zhuang.\nPoi insegn\u00f2 filologia presso l'Collegio normale di Guilin come professore incaricato di storia dal 1942 al 1943.Nel giugno 1943, tornato in Universit\u00e0 di Guangxi come professore incaricato di storia, e 1949 fu anche nominato curatore della biblioteca presso lo stesso ateneo. Fu professore della storia del Collegio normale di Guangxi (oggi Universit\u00e0 normale di Guangxi) dal 1952 fino alla morte, nel suo magistero nelle universit\u00e0 di Guangxi, a un profondo rinnovamento metodologico e contenutistico della storia antica, approfondendo la storia della storiografia cinese, e lo studio degli aspetti militari, sociali, economici, cultura e politici del mondo antico. Considerato nel mondo accademico come un Maestro, \u00e8 ritenuto uno dei pi\u00f9 importanti professore cinese del XX secolo. Alcuni suoi allievi hanno insegnato nelle due universit\u00e0 Guangxi.\nNel settembre 1981 fonda la Universit\u00e0 dilettante di Lijiang, e di cui divenne il primo rettore. Huang mor\u00ec nel 1982 a causa di gravi problemi cerebrovascolari\nRicerche accademica.\nStoriografia.\nIl campo dei suoi studi fu molto vasto. La sua attivit\u00e0 di ricerca storico-antropologica riguard\u00f2 soprattutto i storia antica cinese, storia generale del zhuang, cultura del minoranza etnica, ricerca sul campo antropologiche. \u00c8 autore di importanti lavori di Sommario della Storia Cinese e Storia Generale della Zhuang. Si \u00e8 anche dedicato a ricerche di storia sociale della dinastia Tang e movimento studentesco della dinastia Song. In particolare ha studiato la vita dei contadini della dinastia Yuan. Egli \u00e8 una fondatori dell'Scuola di Wunu in storiografia cinese.\nEtnologia e antropologia.\nHuang Xianfan \u00e8 considerato uno fra i pionieri dell'antropologia cinese. Conosceva le lingue inglese, giapponese, lingua Zhuang, lingua Yao, lingua Dong. Nel 1943, suo primo ricerca sul campo in minoranza etnica svolse lavori a Longsheng e Sanjiang di Guangxi, dove realizz\u00f2 il suo pi\u00f9 celebre studio, quello sul Zhuang, Yao e Dong. Le ricerche sul campo di Huang Xianfan iniziano proprio in Rongjiang nel 1945 con lo studio della Miao etnica. Nel 1951 per compiere uno ricerca sul campo di antropologica sui minoranza etnica della Guangxi. Nel corso di questi studi analizz\u00f2 da vicino i Zhuang, i Dong ed i Yao.\nHuang Xianfan fu un instancabile organizzatore di ricerca sul campo e divulgatore di cultura del minoranza etnica. Dal 1952, che ha operato con campagne di ricerca annuali tra a minoranza etnica di Guangxi. A partire dalla seconda met\u00e0 degli anni '50 del XX secolo, Huang Xianfan si dedica allo studio delle storia e culture di minoranza etnica del Guangxi, nel 1955-1957\uff0csue ricerche antropologiche in occidentale Guangxi, in particolare lavora presso i Fusui, i Napo, i Daxin, i Lingyun, i Leye, i Debao, i Tianlin, i Tianyang, i Jingxi, i Lingyun, i Xilin, i Tiandong, i Longlin, i Tian'e, i Fengshan, i Nandan, i Du'an, i Bama, i Luocheng, i Dahua e i Tiandeng. Nel 1978-1981\uff0csue ricerche antropologiche i Longzhou, i Pingxiang, i Chongzuo, i Ningming, i Baise, i Bama, i Tiandeng, i Tianyang. Attraverso un enorme lavoro di ricerca sul campo e ricerca, Huang Xianfan raccolse una quantit\u00e0 impressionante di dati e informazioni riguardo alla lingua, alle usanze, alle Storia orale, ai riti, alle strutture sociali delle diverse trib\u00f9 di minoranza etnica d'Guangxi, dati che lo portarono a cogliere i particolari stili di vita che fanno di ogni cultura un'esperienza irripetibile altrove. Da tale esperienza scatur\u00ec la grande passione che lo port\u00f2 a dedicarsi allo studio delle culture minoranza, e durante questo periodo Huang pubblicando numerosi saggi. \u201cricerca sul campo di antropologica sui zhuang del Daxin \u201ddel 1957 \u00e8 certamente la sua opera pi\u00f9 importante. In questo voluminoso libro il affronta il problema dell'etnologia di Guangxi e dell'origine Zhuang della sua Tusi. L'opera, nella prima parte analizza il problema della popolazione di Zhuang e delle loro origini. Nella seconda parte studio la distribuzione di Tusi a questa regione. Nella terza parte studia sistematicamente il patrimonio culturale dei Zhuang che ancora oggi sopravvive nei riti e nella vita quotidiana degli zhuang del Daxin. Quest'opera rappresenta il primo vero studio dei Tusi ed cultura di Zhuang, la sua opera monumentale resta pietra miliare per la ricchezza e la vastit\u00e0 d'informazioni nel campo del etnologia. Ha diede fondamentali contributi all'analisi dei storia di passaggio, inaugurandone lo studio sistematico nell'studio degli Zhuang. In seguito a tali studi, Huang Xianfan \u00e8 considerato padre della zhuangologia, e considerato uno dei fondatori della etnologia cinese.\nI suoi scritti sono costituiti da \"appunti\" raccolti sul campo, in cui i risultati sono affastellati senza alcuna preoccupazione estetica. Huang Xanfan ha definito i dettagli dell'osservazione partecipante, enfatizzando l'importanza dei contatti quotidiani tra lo ricercatore e i propri. Durante le sue ricerche in campo antropologico Huang Xianfan aveva l'abitudine di prendere nota di tutto quanto gli capitava di osservare. A tale proposito i suoi studenti il professor Chen Jisheng, nel rivista periodica della\u201cStudi etnici Guangxi\u201d ci dice che in questi appunti \u201cpagina per pagina troviamo le dettagli sull' ricerca sul campo\u201d. Si scorge anche una volont\u00e0 di conoscenza, un interesse per l'umanit\u00e0, un amore per la etnica che, attraverso la lettura comparata con le sue opere a stampa, ci aiutano a comprendere meglio l'uomo Huang Xianfan. Personaggio polivalente ed intellettualmente prolifico, Huang pubblicato pi\u00f9 di un centinaio di articoli scientifici su prestigiose riviste cinesi, lasciando numerosi manoscritti inediti, la maggior parte delle sue opere riguardano la storia antica di cinese, specie per ci\u00f2 che riguarda gli aspetti storia del Zhuang.\nHuang fondato la prima scuola di etnologia cinesi: Scuola di Bagui, e per diventare la fondatore e leader l'Scuola di Bagui. \u00c8 stato membro fondatore dell'Associazione di etnie cinesi(1980), divent\u00f2 anche successivamente membro fondatore dell'Associazione degli etnie sud-ovest, e nel periodo 1980-1982, primo vice presidente dell'Associazione degli etnie di Bai-Yue. La sua carriera accademica va dal 1932 fino al suo morte nel 1982, e con lui si formarono molti studiosi delle culture Zhuang. Huang inaugur\u00f2 l'studio di etnografia degli zhuang cinesi.\nAttivit\u00e0 politica.\nNel 1954 fu eletto membro del CPAFFC.In seguito, dal 1954 al 1958, fu anche eletto membro del Congresso nazionale del popolo e divenne componente del Comitato di Gruppi Etnici. Nella Campagna dei cento fiori del 1957, a causa delle sue richieste di maggior Autonoma per la minoranza di Cina, sub\u00ec una prima grave critica, lui fu costretto a stare lontano scena di ricerca sul campo, e subito sofferto la persecuzione del Partito Comunista Cinese, poi ha scomparve dalla scena politica. Durante la Rivoluzione Culturale (1966-76) \u00e8 duramente criticata per alcuni suoi racconti ed \u00e8 vittima di violenze. Riabilitata solo nei primi anni ottanta e riprendendo un'intensa attivit\u00e0 creativa. Nell'agosto 1980 fu eletto membro della Conferenza politica consultiva del popolo cinese. Successivamente fu anche nominato massimo membro del Comitato Etnie dell'Enciclopedico cinese. Alcuni dei suoi lavori sono stati recentemente ripubblicati in Cina, nel nuovo clima creatosi dopo la glasnost, malgrado egli non si uniformasse alla visione marxista della storia.\nFamiglia.\nHuang ha avuto 11 figli da sua moglie Liu Lihua: Huang Yutian, insegnante alta scuola, Gan Jinshan, scrittore, Gan Wenhao, letterato, Gan Wenjie, letterato, Huang Yunxiang, insegnante insegnante alta scuola, Huang Xiaoling, professore universit\u00e0, Huang Wenfei, insegnante alta scuola, Huang Wenkuei, senior editor Lijiang Editrice."}
{"id": "2346480", "revid": "36426", "url": "https://it.wikipedia.org/wiki?curid=2346480", "title": "Leggenda della Vera Croce (Piero della Francesca)", "text": ""}
{"id": "2346481", "revid": "36426", "url": "https://it.wikipedia.org/wiki?curid=2346481", "title": "Musei Statali di Berlino", "text": ""}
{"id": "2346482", "revid": "3831", "url": "https://it.wikipedia.org/wiki?curid=2346482", "title": "Giardini Pubblici &quot;Indro Montanelli&quot;", "text": ""}
{"id": "2346488", "revid": "729019", "url": "https://it.wikipedia.org/wiki?curid=2346488", "title": "Socorro (Mindoro Orientale)", "text": "Socorro \u00e8 una municipalit\u00e0 di Terza classe delle Filippine, situata nella provincia di Mindoro Orientale, nella regione Mimaropa.\nSocorro \u00e8 formata da 26 barangay:"}
{"id": "2346489", "revid": "33689", "url": "https://it.wikipedia.org/wiki?curid=2346489", "title": "Johann Philipp Abelin", "text": "Compilatore di opere cosmografiche, spesso firmandosi con degli pseudonimi sempre diversi, inizi\u00f2 la cronistoria \"Theatrum Europaeum\" continuazione di una sua cronistoriografia."}
{"id": "2346493", "revid": "83531", "url": "https://it.wikipedia.org/wiki?curid=2346493", "title": "Palazzo di Alessandro", "text": "Il Palazzo di Alessandro () \u00e8 una reggia a Carskoe Selo, vicino a San Pietroburgo. \u00c8 principalmente conosciuto per essere stato la residenza preferita dell'ultimo zar, Nicola II (1894-1917), e della sua famiglia. Si trova nel Parco di Alessandro, non molto distante dal pi\u00f9 grande Palazzo di Caterina.\nEpoca di Alessandro I.\nIl Palazzo di Alessandro venne costruito nel ritiro imperiale di Carskoe Selo; venne commissionato da Caterina la Grande per il nipote preferito, il futuro imperatore Alessandro I di Russia, in occasione del suo matrimonio con la granduchessa Elizaveta Alekseevna, nata principessa Luisa Maria di Baden.\nIl grazioso edificio neoclassico venne progettato da Giacomo Quarenghi e costruito tra il 1792 ed il 1796 e tutti concordarono che l'architetto aveva superato s\u00e9 stesso nel creare un capolavoro. Nel 1821, un quarto di secolo dopo, il figlio dell'architetto scrisse:\nUn'interessante storia riguardante la sua costruzione \u00e8 quella che riguarda la scoperta di un fiume sotterraneo mentre gli operai stavano scavando le fondazioni dell'edificio; attualmente questo corso d'acqua scorre sotto la \"hall\" semicircolare. Il granduca Alessandro utilizz\u00f2 il palazzo come propria residenza estiva fino alla fine dei regni della nonna Caterina e del padre, Paolo I; quando divenne sovrano egli stesso decise invece di risiedere nel vicino Palazzo di Caterina.\nEpoca di Nicola I.\nAlessandro I diede il palazzo al fratello, il futuro Nicola I, per utilizzarlo durante l'estate. Da quel momento in poi divenne la residenza estiva dell'erede al trono. Dal 1830 al 1850 vennero effettuati estesi interventi di ridecorazione seguendo i disegni di Cerfolio, Thon, Yefimov Stakenschneider e altri. L'aspetto delle stanze private e formali del palazzo durante il regno di Nicola I pu\u00f2 essere osservato nei pregiati acquerelli di Hau, Premazzi e Volsky, datati tra il 1840 ed il 1860. La famosa \"Sala della Montagna\", con all'interno un grande scivolo per i figli di Nicola I, venne costruita in questo periodo; Nicola e la sua famiglia vivevano nel palazzo dall'inizio della primavera fino a fine maggio e, dopo un breve periodo a Krasnoe Selo durante le manovre militari, ritornavano al Palazzo di Alessandro per restarvi fino ad autunno inoltrato. Nel 1842 la coppia imperiale celebr\u00f2 le proprie nozze d'argento con una serie di serate di gala, tra cui un torneo medioevale. Due anni dopo la famiglia imperiale pianse il lutto della granduchessa Aleksandra Nikolaevna (1825-1844), figlia di Nicola I, che era nata nel palazzo e che vi trascorse gli ultimi mesi della sua vita. Il 19 ottobre 1860 l'imperatrice Aleksandra Feodorovna mor\u00ec anch'essa nel palazzo; in seguito lo zar Alessandro III stabil\u00ec i suoi appartamenti nell'ala destra del palazzo.\nEpoca di Nicola II.\nIl Palazzo di Alessandro \u00e8 per\u00f2 maggiormente famoso per il ruolo che gioc\u00f2 durante il regno dell'ultimo zar, Nicola II: lui e la moglie Alessandra Feodorovna avevano da sempre amato questo palazzo e decisero di farne la loro residenza permanente dopo la Domenica di Sangue del 1905, che rese il Palazzo d'Inverno troppo pericoloso per i sovrani. La coppia imperiale ricav\u00f2 da quella che era la sala da ballo a due piani la \"Sala d'Acero\" ed il \"Nuovo Studio\"; aggiunsero inoltre delle nuove stanze per i loro figli al piano superiore. Con orrore della corte, l'imperatrice Alessandra, assieme al suo architetto Meltzer, scelse uno stile delle decorazioni moderno per l'epoca, lo \"Jugendstil\" o \"Art Nouveau\", considerato dall'aristocrazia come \"borghese\" e non certo imperiale: la pi\u00f9 famosa delle stanze rimodernate fu il \"Salotto Malva\" di Alessandra.\nDurante il regno di Nicola II il palazzo venne cablato per portarvi l'elettricit\u00e0 e venne dotato di un sistema telefonico; nel 1899 fu installato un ascensore idraulico che collegava gli appartamenti dell'Imperatrice con le stanze delle granduchesse e dello zarevic al secondo piano. In seguito, con il diffondersi del cinema, venne anche costruita una cabina per la proiezione di film nella \"Sala Semicircolare\".\nDurante i tormentati anni della guerra e della rivoluzione, le mura monumentali del Palazzo di Alessandro isolarono la famiglia imperiale dal mondo esterno. Pierre Gilliard, tutore dello zarevic Alessio, aveva libero accesso a questo \"sancta sanctorum\": nelle sue memorie ricord\u00f2 che la vita dei Romanov a Carskoe Selo era meno formale che in altre residenze. A parte alcune rare eccezioni, la corte non abitava al Palazzo di Alessandro. La famiglia imperiale si riuniva informalmente attorno al tavolo all'ora del pasto, senza servitori, a meno che non ci fossero alcuni parenti in visita. Questo quadretto idilliaco era sorvegliato dal sorriso tristemente profetico della regina Maria Antonietta di Francia, ritratta assieme ai figli sulla tappezzeria della \"Sala d'Angolo\"; questo era stato un regalo del presidente francese \u00c9mile Loubet durante la sua visita in Russia del 1902.\nNicola II abdic\u00f2 al trono russo il 2 marzo 1917; tredici giorni dopo fece ritorno al Palazzo di Alessandro, non pi\u00f9 come Imperatore e Autocrate di Tutte le Russie, bens\u00ec come colonnello Romanov. La sua famiglia venne quindi mantenuta agli arresti domiciliari e confinata in alcune stanze del palazzo, controllata da una guardia armata di baionetta. Il regime della loro prigionia, regolato dal primo ministro Kerenskij stesso, impose delle severe limitazioni alla vita quotidiana della famiglia imperiale: isolamento dall'esterno, sorveglianza durante le loro passeggiate nel parco, divieto di qualunque tipo di contatto o corrispondenza, a parte alcune lettere che dovevano essere vagliate.\nGilliard annot\u00f2:\nPeriodo dopo la rivoluzione.\nDietro ordine diretto di Kerenskij, la famiglia imperiale venne trasferita in treno a Tobol'sk, in Siberia, la mattina del 1\u00ba agosto 1917. Da quel momento e fino allo scoppio della Seconda guerra mondiale, il Palazzo di Alessandro divenne un museo; con lo scoppio del conflitto per\u00f2 i pezzi d'arredamento di maggior valore vennero evacuati e trasferiti nella Russia pi\u00f9 interna. Il resto del mobilio e degli oggetti vennero invece nascosti nelle fondazioni durante l'occupazione nazista. Durante gli anni di guerra il palazzo venne utilizzato come quartier generale per il comando militare tedesco; l'area di fronte all'edificio fu invece convertita a cimitero per i soldati delle SS. Collezioni artisticamente e storicamente uniche vennero in parte distrutte, infatti, non appena le forze tedesche si apprestarono a lasciare la Russia, numerosi palazzi suburbani vennero incendiati, ma fortunatamente il Palazzo di Alessandro venne risparmiato. Esso venne quindi utilizzato come deposito per oggetti artistici che stavano per essere riportati nell'area di San Pietroburgo. In seguito si decise di non fare del palazzo un museo e fu quindi assegnato alla Marina Sovietica; funse inoltre da orfanotrofio ed i bambini che vi vennero ospitati distrussero parte del secondo piano, dove erano situate le stanze dei cinque figli dello Zar.\nPeriodo attuale.\nFino a non molto tempo fa il palazzo \u00e8 stato visto come poco pi\u00f9 di un complemento al bellissimo Parco di Alessandro. Pochi conoscevano che le sale di rappresentanza al suo interno erano state conservate o che i palazzi di Caterina o di Pavlovsk contenevano pregiati candelieri, lampade, ritratti e numerosi altri manufatti artistici creati specificamente per il Palazzo di Alessandro. Pochi si resero conto che, nell'ala sinistra del palazzo, erano presenti delle decorazioni risalenti all'ultimo imperatore di Russia, ancora intatte. Nell'estate del 1997 in quest'ala venne aperta una mostra permanente: attualmente alcuni elementi del \"Salotto dei Ricevimenti\", del \"Nuovo Studio\" di Nicola II e del \"Salottino d'Angolo\" di Alessandra Feodorovna sono stati ricreati e forniscono uno sfondo per mostre di costumi storici, armi e oggetti d'arte. Nello studio di Nicola II, dove \u00e8 stato ricreato il suo ambiente di lavoro, \u00e8 appeso un ritratto del padre di Nicola, Alessandro III, dipinto dal grande artista russo Valentin Aleksandrovi\u010d Serov. In una sezione del palazzo i visitatori possono ammirare dei vestiti indossati dall'ultima famiglia imperiale di Russia e delle uniformi della corte dello Zar."}
{"id": "2346495", "revid": "339392", "url": "https://it.wikipedia.org/wiki?curid=2346495", "title": "T-Mobile G1", "text": ""}
{"id": "2346496", "revid": "1543377", "url": "https://it.wikipedia.org/wiki?curid=2346496", "title": "Chengdu J-7", "text": "Il Chengdu J-7 (nome in codice NATO Fishbed), designato F-7 per il modello da esportazione, \u00e8 un caccia multiruolo monomotore a getto ad ala a delta prodotto in Cina originariamente dall'azienda Chengdu Aircraft Corporation, quindi dalla Guizhou Aircraft Industry Corporation\nIl J-7 \u00e8 una copia non autorizzata del sovietico MiG-21F-13. Bench\u00e9 la produzione sia cessata nel 2006, continua ad essere in servizio operativo, principalmente nel ruolo di intercettore diurno a corto raggio, in varie forze aeree mondiali.\nStoria del progetto.\nNel 1961 il governo cinese, che gi\u00e0 nel 1958 aveva ottenuto dall'Unione Sovietica la licenza per produrre il Mikoyan-Gurevich MiG-19SF ed il suo motore Tumanskij RD-9BF-811, riusc\u00ec ad ottenere una nuova licenza di produzione per il caccia MiG-21F-13 e per il suo turbogetto, il Tumanskij R-11F-300 (\u0420-\u041d\u0424-300). Oltre ai progetti ed alla documentazione tecnica il governo cinese ricevette un certo numero di versioni precedenti del MiG-21 da aggiornare al nuovo standard pi\u00f9 una serie di parti di ricambio per l'assemblaggio dei primi esemplari di preproduzione di costruzione interamente cinese."}
{"id": "2346497", "revid": "767487", "url": "https://it.wikipedia.org/wiki?curid=2346497", "title": "Victoria (Mindoro Orientale)", "text": "Victoria \u00e8 una municipalit\u00e0 di Seconda classe delle Filippine, situata nella provincia di Mindoro Orientale, nella regione del Mimaropa.\nVictoria \u00e8 formata da 32 barangay:"}
{"id": "2346501", "revid": "1305772", "url": "https://it.wikipedia.org/wiki?curid=2346501", "title": "Devil Kings", "text": "Devil Kings, conosciuto in Giappone come , \u00e8 un videogioco giapponese della Capcom per PlayStation 2 messo in commercio il 21 luglio 2005 in Giappone, il 12 ottobre nel Nord America e il 3 febbraio 2006 in Europa. In seguito, \u00e8 uscito per PlayStation Network il 19 giugno 2013\nDescrizione.\nScenario del gioco \u00e8 il periodo Sengoku, detto anche periodo degli stati combattenti. durante il quale il territorio nazionale era diviso in diversi stati, governati da dei Signori della Guerra. Per tal motivo il gioco ricorda molto quelli della serie di koei Samurai Warriors.\nIl videogioco ha dato origini a dei seguiti (\"Sengoku Basara 2\", \"\", \"Sengoku Basara 4\") e a un anime intitolato \"Sengoku Basara\".\nPersonaggi.\nI personaggi di Devil Kings sono tutti signori della guerra (o loro attendenti) che puntano a conquistare un vasto territorio somigliante al Giappone. Sono ispirati quasi tutti a uomini e donne realmente esistiti nel Giappone dell'epoca Sengoku.\nAccoglienza.\nLa versione occidentalizzata del gioco ha ricevuto un'accoglienza mista o altalenante stando alle recensioni aggregate sul sito Metacritic, mentre quella giapponese ha ricevuto un'accoglienza migliore. Stando a quanto dichiarato:\nIl gioco ha ricevuto un 8/8/7/8 per un totale di 31/40 dal settimanale giapponese \"Famits\u016b\". Ha poi ricevuto un'etichetta dal titolo \"PlayStation 2 \"the Best\"\" (ossia un best-seller in Giappone), grazie alle sue 88.711 copie vendute nella prima settimana nel paese.; alla fine, ha venduto un totale di 232.589 di copie sempre in Giappone."}
{"id": "2346503", "revid": "86343", "url": "https://it.wikipedia.org/wiki?curid=2346503", "title": "Palawan", "text": ""}
{"id": "2346504", "revid": "1711941", "url": "https://it.wikipedia.org/wiki?curid=2346504", "title": "Emma Lazarus", "text": "Biografia.\nProveniente da una ricca famiglia ebrea sefardita di origine portoghese, studi\u00f2 la letteratura americana ed europea, cos\u00ec come diverse lingue tra cui l'italiano, il francese e il tedesco.\nOltre a comporre poesie, Emma Lazarus tradusse e adatt\u00f2 in inglese diverse opere di Goethe e di Heine. Col fine di raccogliere fondi per la Statua della Libert\u00e0, scrisse il sonetto \"The New Colossus\", che rimane la sua opera pi\u00f9 celebre. I versi del sonetto sono incisi in una lapide posta sul piedistallo della statua."}
{"id": "2346513", "revid": "51323", "url": "https://it.wikipedia.org/wiki?curid=2346513", "title": "Aberia", "text": ""}
{"id": "2346522", "revid": "174925", "url": "https://it.wikipedia.org/wiki?curid=2346522", "title": "Amo da pesca", "text": ""}
{"id": "2346524", "revid": "122648720", "url": "https://it.wikipedia.org/wiki?curid=2346524", "title": "Gilgamesh (Franco Battiato)", "text": "Gilgamesh \u00e8 una sorta di opera in due atti, realizzata da Franco Battiato, e pubblicata nel 1992 per l'etichetta EMI. Venne prodotta da Enrico Maghenzani, registrata ai Forum Studios (Roma), ai Logic Studio (Milano), ed ai Real World Studios di Wiltshire, in Inghilterra.\n\u00c8 un'opera narrante la vita dell'omonimo re sumero.\nLa prima dell'opera si tenne al Teatro dell'Opera di Roma il 5 giugno 1992.\nNella copertina del disco vi \u00e8 un particolare da un dipinto di S\u00fcphan Barzani, pseudonimo dello stesso Battiato."}
{"id": "2346530", "revid": "253269", "url": "https://it.wikipedia.org/wiki?curid=2346530", "title": "Andreas Katsulas", "text": "\u00c8 rimasto particolarmente noto a livello internazionale per la sua interpretazione dell'ambasciatore G'Kar nella serie televisiva di fantascienza \"Babylon 5\".\nBiografia.\nKatsulas si \u00e8 trasferito a Los Angeles in California nel 1986. Muore all'et\u00e0 di 59 anni a causa di un tumore ai polmoni; in seguito, il feretro di Katsulas ha fatto ritorno nel Missouri per essere sepolto nel cimitero di San Matteo a Saint Louis."}
{"id": "2346534", "revid": "767487", "url": "https://it.wikipedia.org/wiki?curid=2346534", "title": "I veleni della dolce Linnea", "text": "I veleni della dolce Linnea (\"Suloinen myrkynkeitt\u00e4j\u00e4\") \u00e8 un libro dello scrittore finlandese Arto Paasilinna. Pubblicato in finlandese nel 1988, la prima traduzione in lingua italiana risale al 2003.\nTrama.\nL'ultraottantenne Linnea Ravaska, vedova di un colonnello, dovrebbe avere una vita tranquilla nella sua casetta di campagna. In realt\u00e0 ogni mese \u00e8 tormentata dall'arrivo di suo nipote, che accompagnato da due amici piuttosto equivoci viene a riscuotere la pensione della zietta. Dopo l'ennesima devastazione della casa, Linnea fugge nella foresta, denuncia i giovinastri e trova rifugio presso un vecchio amico ad Helsinki. Preoccupata per la sua salute e per le conseguenze della denuncia, con relativa ritorsione da parte del nipote e dei suoi compari, la vecchietta si prepara alcune dosi di veleno per evitare di soffrire nel caso in cui dovesse finire nelle mani dei delinquenti. Il destino per\u00f2 ha in serbo per lei una soluzione diversa: involontariamente i suoi veleni agiscono su vittime inaspettate. \nRimasto l'unico interessato all'eredit\u00e0 di Linnea, il nipote la rapisce con intenti poco caritatevoli. Aiutata dal caso ancora una volta la dolce Linnea riesce a sopravvivere."}
{"id": "2346537", "revid": "661526", "url": "https://it.wikipedia.org/wiki?curid=2346537", "title": "Asian Man Records", "text": "La Asian Man Records \u00e8 un'etichetta discografica DIY di propriet\u00e0 di Mike Park e con sede a Monte Sereno. Park ha iniziato a pubblicare dischi nel 1989 con la Dill Records, ma la Asian Man fu fondata ufficialmente solo nel maggio 1996.\nArtisti.\nL'etichetta \u00e8 specializzata in ska e punk, e ha contribuito a lanciare band come Alkaline Trio e Less Than Jake."}
{"id": "2346538", "revid": "1005847", "url": "https://it.wikipedia.org/wiki?curid=2346538", "title": "Elisabeth Jord\u00e1n", "text": "Carriera.\nElisabeth Jordan inizia la propria carriera professionistica nel 2001 vincendo il reality show \"Popstars, todo por un sue\u00f1o\", versione spagnola di \"Popstars\" ed entrando a far parte del gruppo Bellepop. Dopo aver registrato un album con le Bellepop, che ottiene anche un disco d'oro, Elisabeth Jordan annuncia l'abbandono del gruppo il 12 gennaio 2004\nNel 2005 entra a far parte del cast dell'ultima stagione del telefilm \"Paso adelante\", grazie al quale partecipa anche ai concerti ed al disco del gruppo U.P.A. Dance insieme a Miguel \u00c1ngel Mu\u00f1oz ed Edu Del Prado."}
{"id": "2346543", "revid": "211373", "url": "https://it.wikipedia.org/wiki?curid=2346543", "title": "Elizabeth Gracen", "text": "Nel 1982 fu eletta Miss America.\nBiografia, la carriera e la recitazione.\nNasce a Ozark (Arkansas), cresce a Booneville (Arkansas), figlia di Jimmi Young Ward e Patricia \"Pat\" Murphy. Successivamente lei e la sua famiglia si trasferiscono a Russellville (Arkansas), dove si diploma nel 1979 presso la Russellville High School. Nel 1981 vince il titolo di Miss Arkansas, e quello di Miss America nel 1982. Per studiare recitazione presso gli HB Studios di New York, utilizza i soldi della Borsa di studio di Miss America, per po trasferirsi a Hollywood per intraprendere la carriera televisiva e cinematografica. Durante questo periodo, afferm\u00f2 di avere passato una notte insieme al futuro presidente Bill Clinton. Lei ha posato nuda per l'edizione del maggio 1992 della rivista Playboy.\nTra il 1982 ed il 1984 si sposa con Jon Birmingham. Nel 1989, durante le riprese del film \"Tramonto\", incontra l'attore Brendan Hughes e subito dopo, in seconde nozze, si sposano, ma divorziano nel 1994. Attualmente \u00e8 sposata con Adam Murphy dal quale il 28 luglio 2005 ha avuto una figlia, Quinlan Murphy.\nDebutta nel film \"In tre si litiga meglio\" con Charlie Sheen. Ottiene ruoli di primo piano nei film: \"Programmato per uccidere\" con Steven Seagal, in \"Assalto al network\" con Tim Curry e nel programma della CBS \"83 Hours 'Til Dawn\" con Peter Strauss e Robert Urich. Ottiene un ruolo da protagonista anche nei film \"Lower Level\" e \"Discretion Assured\" con Michael York.\nIn televisione appare negli sceneggiati : \"Lo strano caso del dottor Jekyll e del signor Hyde\" di Shelley Duvall, \"Le sabbie del tempo\" di Sidney Sheldon e nel \"La morte dell'incredibile Hulk\". Appare anche con un ruolo da protagonista nelle serie \"Pericolo estremo\", prodotto dalla NBC e nelle serie \"Renegade\" e \"La regina di spade\".\nLa sua interpretazione pi\u00f9 conosciuta fu il ruolo dell'immortale Amanda nella serie televisiva \"Highlander\" e nello spin-off dedicato a quel personaggio \"\". Debutta alla regia con un breve documentario intitolato \"The Damn Deal\". La pellicola \u00e8 un ritratto interiore di tre giovani Drag queen che competono in concorsi di bellezza.\nIl caso del Presidente degli Stati Uniti Bill Clinton.\nNel 1992 circolarono dei rumor che Gracen avesse avuto un coinvolgimento con il Governatore dell'Arkansas Bill Clinton. Inizialmente neg\u00f2 che ci\u00f2 fosse accaduto, ma nella primavera del 1998 dichiara di avere passato nel 1982 una notte insieme con Clinton. Dopo questa affermazione il consulente indipendente Kenneth Starr, il quale stava investigando su Bill Clinton per la causa civile contro Paula Jones, emise un mandato di comparizione come testimone davanti alla corte. Tuttavia Gracen eluse il sub poena grazie al fatto che le registrazioni del film \"Highlander: The Raven\" avvennivano al di fuori dal territorio degli Stati Uniti. Anche la squadra di legali di Paula Jones non fu in grado di rintracciarla, in quanto occupata in viaggi non programmati tra Las Vegas e i Caraibi.\nIl lavoro come voce fuori campo.\nDopo la cancellazione della serie \"Highlander: The Raven\", Gracen non ottenne pi\u00f9 lavoro come attrice, con conseguenti seri problemi finanziari. Nel dicembre del 1999 fu dichiarata in bancarotta. Dopo tale evento Gracen ebbe un ruolo come ospite in qualche produzione televisiva, e nel film per la televisione \"Interceptor Force 2\", prima di abbandonare la carriera di attrice nel 2002 per un lungo periodo di tempo. Inizi\u00f2 a lavorare come voce fuori campo per la Blue Hours Productions, una societ\u00e0 che crea audio drammi fantasy/fantascientifici/horror in stile r\u00e9tro. \u00c8 stata anche una coprotagonista di \"Essence\", l'episodio pilota della Blue Hours Productions per il revival della antologia radio classica \"Suspense\", per la quale ha ricevuto la sua premi\u00e8re su Sirius XM Radio nell'autunno del 2012."}
{"id": "2346546", "revid": "1974457", "url": "https://it.wikipedia.org/wiki?curid=2346546", "title": "Pubblica utilit\u00e0", "text": "La pubblica utilit\u00e0 \u00e8 un concetto utilizzato in diritto, che sta ad indicare qualsiasi cosa che abbia una utilit\u00e0 di tipo pubblico.\nIn particolare viene riferito qualunque a operazione, edile o meno, risulta o pu\u00f2 risultare di interesse pubblico, cio\u00e8 \u00e8 un atto volto al miglioramento, alla progressione della collettivit\u00e0 e per cui dei cittadini, come nel caso di un interesse pubblico.\n\u00c8 un concetto ricorrente nell'attivit\u00e0 della pubblica amministrazione, alcune attivit\u00e0 possono essere realizzate proprio per il suo perseguimento, come ad esempio l'espropriazione per pubblica utilit\u00e0."}
{"id": "2346547", "revid": "767487", "url": "https://it.wikipedia.org/wiki?curid=2346547", "title": "Operazione Canadian Bacon", "text": "Operazione Canadian Bacon (\"Canadian Bacon\") \u00e8 un film satirico del 1995, scritto, diretto e prodotto da Michael Moore. Si tratta dell'unico film di finzione girato dal regista.\nIl film, girato alla fine del 1993, fu distribuito solo nel settembre 1995, a causa delle complicazioni seguite alla morte prematura del protagonista John Candy, il 4 marzo 1994, sul set di \"Wagons East!\". Non \u00e8 stato dunque l'ultimo film girato da Candy, ma la sua ultima interpretazione ad apparire sugli schermi cinematografici.\nIl film \u00e8 stato presentato nella sezione Un Certain Regard del 48\u00ba Festival di Cannes.\nTrama.\nLa guerra fredda \u00e8 finita e una delle pi\u00f9 floride industrie statunitensi, quella degli armamenti bellici, \u00e8 in profonda crisi. La popolarit\u00e0 del presidente degli Stati Uniti \u00e8 in costante calo: una guerra sembra la soluzione ideale per rilanciare l'economia e risollevare l'immagine del comandante in capo. Il problema \u00e8 che non ci sono pi\u00f9 nemici, a cominciare dal tradizionale rivale, l'ex Unione Sovietica: il presidente russo non solo non \u00e8 disposto a riprendere le ostilit\u00e0, ma \u00e8 anzi ben disposto a dichiararsi sconfitto.\nMal consigliato dai suoi collaboratori, il presidente degli Stati Uniti accetta di imbastire una campagna propagandistica denigratoria nei confronti dell'innocuo Canada, con l'obiettivo di creare nuovamente un clima di tensione e paura che consenta la ripresa massiccia della produzione bellica e risvegli il patriottismo dei suoi concittadini, a suo personale vantaggio.\nIn realt\u00e0 non ha alcuna intenzione di dare inizio ad un vero conflitto, ma la situazione gli sfugge di mano perch\u00e9 da un lato alcuni tipici \"patrioti\" americani, guidati dal disastroso sceriffo della contea di Niagara Bud Boomer, prendono troppo alla lettera la propaganda anticanadese e si mobilitano lungo la frontiera, dall'altro l'industriale delle armi R. J. Hacker vuole vendicarsi dei danni subiti dagli ultimi anni di disarmo scatenando una guerra globale, per mezzo dell'attivazione di tutti gli impianti missilistici statunitensi da una stazione di comunicazione installata proprio in Canada, nella CN Tower di Toronto.\nParadossalmente sar\u00e0 proprio la guerrafondaia Honey, amica di Bud Boomer, ritrovatasi \"prigioniera\" in Canada dopo aver invaso il paese \"nemico\", ad evitare un esito catastrofico per tutto il mondo, distruggendo la trasmittente di Hacker, convinta si tratti di una base nemica.\nProduzione.\nIl film fu girato nel 1993; la partita di hockey fu girata alla Niagara Falls Memorial Arena di Niagara Falls, Ontario e gli attori che interpretavano i poliziotti indossavano autentiche uniformi della Niagara Regional Police.\nCast.\nFra gli attori celebri che appaiono in brevi interpretazioni cameo spiccano due star storiche del \"Saturday Night Live\", James Belushi, nel ruolo di un giornalista televisivo reduce da un periodo di disintossicazione in clinica, e Dan Aykroyd, nel ruolo di un affabile poliziotto canadese. Curiosamente, sia Candy che Aykroyd sono realmente nati in Canada."}
{"id": "2346553", "revid": "599013", "url": "https://it.wikipedia.org/wiki?curid=2346553", "title": "Chemioipertermia", "text": "La chemioipertermia \u00e8 un metodo innovativo per svolgere la chemioterapia.\nStoria.\nLe propriet\u00e0 terapeutiche del calore erano gi\u00e0 conosciute nel passato: ne esistono tracce a partire dal 2000 avanti Cristo e l'uso dei ferri caldi nella cura del cancro \u00e8 riportato da Galeno ed Ippocrate. La ricerca di nuove modalit\u00e0 di trattamento che avessero come caratteristica l'assenza pressoch\u00e9 totale di effetti collaterali sistemici, ha fatto rinascere l'interesse per l'ipertermia come scelta terapeutica antitumorale, attraverso studi clinici atti a determinare i meccanismi mediante i quali il calore sarebbe in grado di indurre la morte cellulare direttamente o mediante un effetto sinergico con alcuni farmaci e radiazioni. \nNegli anni \u201860 furono condotte presso l'Istituto Regina Elena per lo Studio e la Cura dei Tumori e l'Istituto di Chimica Biologica dell'Universit\u00e0 \u201c La Sapienza\u201d Roma, una serie di ricerche biochimiche e sperimentali che, partendo da sporadiche osservazioni presenti in letteratura fin dal 1866, dimostrarono una sensibilit\u00e0 selettiva al calore delle cellule di tumori sperimentali ed umani in vitro.\nUtilizzi.\nUsata soprattutto nei casi di carcinosi peritoneali e pleuriche (mesotelioma pleurico maligno epiteliomorfo o reimpianti pleurici di timoma), consiste nell'introduzione in cavit\u00e0 peritoneale o pleurica della soluzione chemioterapeutica a temperatura maggiore rispetto a quella fisiologica e sufficientemente alta da indurre l'effetto additivo/sopra-additivo.\nSono presenti pi\u00f9 tecniche, tutte presentano una pompa per stabilire un flusso di soluzione, uno scambiatore di calore, il quale porta la soluzione a temperature tra i 40\u00a0\u00b0C e i 43\u00a0\u00b0C, che generalmente fanno seguito alla rimozione del Tumore.\nI tempi di tale procedura vanno dai 60 ai 120 minuti con flussi di 0.5 ai 3 litri/minuti e sono quasi sempre eseguite in sala operatoria.\nFarmaci usati.\nNon tutti i chemioterapici hanno dimostrato un'azione sinergica con l'ipertermia nell'azione antiblastica. Tra quelli pi\u00f9 attivi vi sono alcuni agenti alchilanti (melphalan, cisplatino), le antracicline (doxorubicina), e alcuni antibiotici (mitomicina C)."}
{"id": "2346554", "revid": "173469", "url": "https://it.wikipedia.org/wiki?curid=2346554", "title": "Labbro all'Asburgo", "text": ""}
{"id": "2346555", "revid": "729019", "url": "https://it.wikipedia.org/wiki?curid=2346555", "title": "Dangerhouse Records", "text": "La Dangerhouse Records \u00e8 stata un'etichetta punk di Los Angeles.\nStoria della Dangerhouse Records.\nFondata nel 1978 da Pat \"Rand\" Garrett e David Brown e fallita nel 1980, la Dangerhouse ha avuto breve vita, lasciando comunque un segno importante nel punk di Los Angeles."}
{"id": "2346557", "revid": "135491", "url": "https://it.wikipedia.org/wiki?curid=2346557", "title": "Canadian Bacon", "text": ""}
{"id": "2346565", "revid": "599013", "url": "https://it.wikipedia.org/wiki?curid=2346565", "title": "Fed Cup 2009 Zona Euro-Africana Group I - Pool C", "text": "Il Gruppo C della zona Euro-Africana Group I nella Fed Cup 2009 \u00e8 uno dei 4 gruppi in cui \u00e8 suddiviso il Group I della zona Euro-Africana. Quattro squadre si sono scontrate nel formato round robin."}
{"id": "2346567", "revid": "124801760", "url": "https://it.wikipedia.org/wiki?curid=2346567", "title": "10 Downing Street", "text": "Il numero 10 Downing Street \u00e8 la residenza e la sede del Primo ministro del Regno Unito. \u00c8 la sede del Governo del Regno Unito, ed \u00e8 ubicata in Downing Street nella City of Westminster a Londra.\n\"Number 10\", come \u00e8 spesso conosciuto, \u00e8 forse il pi\u00f9 noto indirizzo di Londra e una delle dimore pi\u00f9 conosciute al mondo. La sede del governo del Regno Unito \u00e8 la residenza e l'ufficio del Primo ministro del Regno Unito ed il luogo in cui si svolgono le riunioni del Gabinetto. Essa comprende sale per riunioni, per conferenze, di rappresentanza e da pranzo, dove il Premier riceve ed intrattiene i capi di Stato e di Governo, ambasciatori e dignitari, degli Stati stranieri. L'edificio \u00e8 situato nei pressi del Palazzo di Westminster, sede del Parlamento del Regno Unito e di Buckingham Palace, residenza ufficiale, a Londra, della Regina Elisabetta II.\nIl \"numero 10\" era in origine costituito da tre edifici. Nel 1732, Giorgio II li volle donare a Sir Robert Walpole, che accett\u00f2 a condizione che essi fossero un dono all'ufficio del \"First Lord of the Treasury\" piuttosto che un regalo personale. Walpole chiese a William Kent di riunire insieme i tre edifici creando cos\u00ec un'unica struttura. Essa \u00e8 la dimora conosciuta oggi come \"Number 10 Downing Street\".\nLa ristrutturazione non fu un successo. Nonostante la dimensione e la sua ubicazione nei pressi del Parlamento, soltanto alcuni dei Primi ministri vi ebbero la loro dimora nei primi tempi. Costoso da mantenere, trascurato, ed in stato precario, il \"numero 10\" fu sul punto di essere demolito diverse volte.\nNonostante tutto, il \"numero 10\" sopravvisse e rimase indissolubilmente legato a molti grandi statisti ed eventi della storia d'Inghilterra. Nel 1985, il Primo ministro Margaret Thatcher disse che il \"numero 10\" era divenuto \"uno dei pi\u00f9 preziosi gioielli della storia nazionale\".\nStoria.\nL'iniziale \"numero 10\".\nIl \"10 Downing Street\" era inizialmente costituito da tre edifici: una residenza con vista su St. James's Park (detta \"the House on the back\", in italiano: \"la casa sul retro\"), una residenza cittadina, davanti ad essa, sita al \"10 Downing Street\" ed un cottage vicino al \"numero 10\". La residenza cittadina, dalla quale l'edificio attuale ha preso il nome, fu una delle molte costruite da Sir George Downing fra il 1682 ed il 1684.\nDowning, era una nota spia di Oliver Cromwell e successivamente di Carlo II, che invest\u00ec in immobili i suoi guadagni e raggiunse una grande ricchezza. Nel 1654, acquis\u00ec il terreno a sud di \"Saint James's Park\", adiacente alla casa sita sul retro, a poche centinaia di metri dal Parlamento. Egli progett\u00f2 di costruire una fila di case a schiera \"per la residenza di persone di alto livello sociale...\"\nLa strada sulla quale costru\u00ec queste case porta ora il suo nome, e la casa pi\u00f9 grande \u00e8 l'attuale sede del \"10 Downing Street\".\nLa realizzazione del progetto non fu delle pi\u00f9 semplici. Vi era un altro privilegio sul terreno: la famiglia Hampden aveva in affitto quei terreni e non accett\u00f2 lo scioglimento del contratto. Downing lott\u00f2 per ottenerne lo scioglimento ma dovette attendere 30 anni prima di costruire le case.\nAlla scadenza del contratto d'affitto degli Hampden, Downing ricevette il permesso di costruire ulteriormente ad ovest a seguito dei recenti sviluppi delle legislazioni sulle costruzioni immobiliari. La nuova concessione, pubblicata nel 1682, recitava: \"Sir George Downing... [\u00e8 autorizzato] a costruire un numero maggiore di nuove case, verso ovest, sul terreno a lui concesso con provvedimento 1663/4 Feb. 23.\"\nFra il 1682 ed il 1684, Downing inizi\u00f2 a costruire un \"cul-de-sac\" di due magioni complete di scuderie e con vista su \"St. James's Park\". Quante case costru\u00ec non ci \u00e8 noto, molti storici dicono quindici ed altri venti. Gli indirizzi cambiarono diverse volte; l'attuale \"numero 10\" fu \"numero 5\" per diverso tempo e non divenne \"10\" fino al 1787.\nDowning incaric\u00f2 Sir Christopher Wren per il progetto delle sue costruzioni. Esse, anche se di grandi dimensioni, vennero costruite rapidamente ed a basso costo su suolo friabile e con fondazioni poco profonde. Le facciate, ad esempio, erano dipinte sull'intonaco ad imitazione dei mattoni. Il Primo ministro Winston Churchill scrisse che il \"numero 10\" era \"tremolante e costruito in economia dall'imprenditore affarista di cui porta il nome.\"\nLa fine della strada chiudeva l'accesso a \"St. James's Park\", rendendo le abitazioni poco rumorose in quanto inserite in una strada privata. Un annuncio pubblicitario nel 1720, le descrisse come: \"... un luogo abbastanza aperto, specialmente alla fine della strada, dove esistono quattro o cinque grandi residenze ben costruite, adatte a persone di grande distinzione; ogni casa ha una piacevole vista su St James's Park, con una bella passeggiata\". Le residenze vennero abitate da personaggi molto importanti come la contessa di Yarmouth che visse al \"numero 10\" tra il 1688 ed il 1689, Lord Lansdowne dal 1692 al 1696 ed il conte di Grantham dal 1699 al 1703.\nProbabilmente, Downing non visse mai nelle sue costruzioni. Nel 1675, si ritir\u00f2 a Cambridge dove mor\u00ec alcuni mesi dopo il completamento delle costruzioni. Un ritratto di Sir George Downing, \u00e8 ora appeso nell'atrio di ingresso del \"numero 10\" di Downing Street.\nStoria della \"House at the Back\" prima del 1733.\n\"The House at the Back\" (la casa sul retro), la parte pi\u00f9 grande ed originaria del \"numero 10\", era una mansion costruita intorno al 1530 nelle vicinanze del Palazzo di Whitehall. Era uno dei molti edifici che costituivano il \"Cockpit Lodgings\", cos\u00ec definiti in quanto collegati ad una struttura ottagonale usata per gli spettacoli di combattimento di galli. Agli inizi del XVII secolo, venne convertito in una sala da concerto e teatro ma mantenne il suo vecchio nome. Dopo la gloriosa rivoluzione del 1688, alcuni dei primi Gabinetti vennero tenuti segretamente nel \"Cockpit Lodgings\". Per molti anni, era stata la casa del governatore del Palazzo di Whitehall, Thomas Knevett (o Knyvet), famoso per aver catturato Guy Fawkes nel 1605, consentendo di scoprire il suo complotto tendente ad assassinare re Giacomo I. L'anno precedente, Knevett si era spostato in una casa vicina, approssimativamente dove \u00e8 oggi il \"numero 10\".\nDa allora, i re ed i governanti vissero solitamente nella \"house at the back\". Elisabetta di Boemia vi visse dal 1604 fino al 1613, quando spos\u00f2 Federico V del Palatinato e si trasfer\u00ec ad Hannover. Ella fu la nonna di Giorgio I, Elettore di Hannover che divenne re d'Inghilterra nel 1714, e bisnonna di Giorgio II che don\u00f2 la casa a Walpole nel 1732.\nGeorge Monck, I duca di Albemarle, il generale responsabile della Restaurazione della monarchia, visse nella \"house at the back\" dal 1660 fino alla sua morte avvenuta nel 1671. Egli fu capo della \"Great Treasury Commission\", dal 1667 al 1672, che modific\u00f2 la contabilit\u00e0 del governo consentendo un grande controllo sulle spese. Il suo segretario, Sir George Downing che pi\u00f9 tardi costru\u00ec Downing Street, si pensa sia stato l'artefice di queste modifiche. Albemarle fu il primo \"Treasury minister\" ad abitare in quella che sarebbe poi diventata la residenza del \"First Lord of the Treasury\" e Primo ministro.\nNel 1671, George Villiers, II duca di Buckingham, vi si insedi\u00f2 quando venne nominato \"Cabal Ministry\". (La \"B\" nell'acronimo \"Cabal\" si riferisce a Buckingham.). Investendovi una considerevole somma di denaro, Buckingham ricostru\u00ec la casa. Il risultato fu una magione spaziosa, situata parallelamente al Palazzo di Whitehall con una vista su \"St James's Park\".\nQuando Buckingham si ritir\u00f2 nel 1676, Lady Charlotte Lee, contessa di Lichfield, figlia naturale di Carlo II, and\u00f2 ad abitarvi quando spos\u00f2 il conte di Lichfield, Master of the Horse. La Corona autorizz\u00f2 una globale ristrutturazione della casa che prevedeva la sopraelevazione di un ulteriore piano, portando a tre le elevazioni principali del palazzo, oltre ad un attico e alle cantine. Questa struttura pu\u00f2 essere considerata oggi la sezione posteriore del \"numero 10\". La ragione probabile delle notevoli modifiche apportate fu dovuta al fatto che la casa era costruita su di un terreno acquitrinoso vicino al Tamigi, che nel tempo aveva procurato dei danni strutturali. Cos\u00ec \"10 Downing Street\", fu costruito su fondazioni poco profonde, un errore di progettazione che provoc\u00f2 problemi fino a 1960 quando l'immobile venne ricostruito su fondamenta profonde.\nLa famiglia Litchfield segu\u00ec in esilio Giacomo II, dopo la gloriosa rivoluzione. Nel 1690, Guglielmo III e Maria II, diedero la casa a Hendrik van Nassau-Ouwerkerk, un generale olandese che aveva assistito il principe d'Orange nell'assicurarsi la Corona. Nassau, che anglicizz\u00f2 il suo nome in \"Overkirk\", visse in quella casa fino alla sua morte avvenuta nel 1708.\nLa casa ritorn\u00f2 alla Corona alla scomparsa di Lady Overkirk nel 1720. La \"Treasury\" pubblic\u00f2 un ordine \"per riparare e sistemare al meglio ed in maniera sostanziale\" per un costo di \u00a3. 2.522. Il lavoro consistette in: \"Riparazione della porta posteriore su Downing Street con sostituzione dell'infisso; costruzione di un nuovo ripostiglio; abbattimento del poco usato ingresso per le dame di compagnia della regina, quando questa viveva nel \"Cockpit\"; costruzione di una grande cisterna con tubazioni per addurre l'acqua nella casa.\nJohann Caspar von Bothmer, Conte Bothmer, inviato di Hannover e consulente di Giorgio I e II, vi prese la sua residenza nel 1720. Anche se si lagn\u00f2 per \"la rovinosa condizione dei locali\", vi visse fino alla sua morte nel 1732.\nLa prima \"Lord's House\": 1733\u20131735.\nAlla morte del conte Bothmar, la propriet\u00e0 della \"house at the back\" ritorn\u00f2 alla Corona. Giorgio II colse questa opportunit\u00e0 e la don\u00f2 a Lord Robert Walpole, spesso chiamato il 1\u00b0 \"Primo Ministro\", come regalo per i suoi servizi alla nazione: stabilizzando le finanze, mantenendo la pace ed assicurando la successione di Hannover. Casualmente, il re aveva ottenuto i contratti d'affitto di due propriet\u00e0 su Downing Street, compreso il \"numero 10\", ed aveva aggiunto anche questi al suo regalo.\nWalpole non accett\u00f2 il regalo per s\u00e9 stesso. Egli propose \u2014 ed il re accett\u00f2 \u2014 che la Corona avrebbe dato l'immobile al \"First Lord of the Treasury\". Walpole avrebbe vissuto li fino a quando avesse ricoperto l'incarico di \"First Lord\", ma avrebbe poi ceduto la casa al suo successore.\nPer allargare la nuova casa, Walpole persuase Mr Chicken, l'inquilino di un cottage limitrofo, a spostarsi in un'altra casa sulla stessa Downing Street. Questa piccola casa e la magione sul retro, vennero cos\u00ec incorporate al \"numero 10\". Walpole diede incarico a William Kent di convertire questi immobili in un unico edificio. Kent le un\u00ec alla casa pi\u00f9 grande, costruendo una struttura a due piani consistente in una lunga stanza al pianterreno e diverse al piano di sopra. Lo spazio interno venne convertito in un cortile e le case su Downing Street vennero collegate con un corridoio chiamato \"Treasury Passage\".\nAvendo unito le strutture, Kent ridisegn\u00f2 gli interni. Artigiani crearono una tripla scala in pietra, senza appoggi, visibile nella sezione principale. Con una balaustra in ferro battuto, abbellita da un disegno di pergamena, e passamano in mogano, andava dal piano giardino al primo piano. La scala di Kent \u00e8 il primo elemento architettonico che appare ai visitatori che entrano al \"numero 10\". Le pareti della scala sono decorate con ritratti fotografici, in bianco e nero, di tutti i Primi ministri da Walpole ai nostri giorni; due di essi ritraggono Winston Churchill. Kent sormont\u00f2 il terzo piano della casa posteriore con un frontone. Per consentire a Walpole un pi\u00f9 rapido accesso al Parlamento, chiuse l'ingresso nord su St James's Park e fece dell'ingresso di Downing Street l'accesso principale.\nLa ristrutturazione dur\u00f2 tre anni, e il 23 settembre 1735, il \"London Daily Post\" annunci\u00f2 che:\n\"Ieri, Lord Robert Walpole, con la sua signora e famiglia si mosse dalla sua casa in \"St James's Square\", per portarsi alla nuova dimora che confina con la \"Treasury\" in St. James's Park.\".\nWalpole non entr\u00f2 attraverso la famosa porta odierna, in quanto quella sarebbe stata realizzata quaranta anni pi\u00f9 tardi. La porta di Kent era modesta e celava l'eleganza spaziosa degli interni. La nuova casa del \"First Lord\", bench\u00e9 provvisoria, aveva sessanta stanze, con pavimenti in legno duro e marmo, modanature, eleganti pilastri, e capolavori marmorei; le stanze sul lato occidentale avevano una bella vista sul St. James's Park. Alcuni esempi di caminetti nella stanza del Segretario di Stato e nella camera da letto del Primo Ministro intorno al 1927.\nUna delle stanze pi\u00f9 grandi era uno studio delle dimensioni di 12 metri per 6, dotato di enormi finestre che spaziavano su \"St James's Park\". \"My Lord's Study\" (\"Lo studio di Mylord\" come Kent intitol\u00f2 i suoi disegni) divenne successivamente la sala del Consiglio dei ministri. Un ritratto di Walpole \u00e8 appeso sul caminetto situato davanti alla scrivania del Primo ministro; esso \u00e8 l'unico quadro esistente nella stanza..\nIl costo della ristrutturazione non \u00e8 noto. Originariamente stimato in \u00a3 8.000, alla fine super\u00f2 probabilmente le \u00a3 20.000.\nPoco dopo essersi trasferito, Walpole ordin\u00f2 che una parte del terreno fuori del suo studio fosse convertito in un terrazzo e giardino. Lettere pubblicate ad aprile del 1736 dicono che: \"... un pezzo di terreno situato nel parco di Sua Maest\u00e0 di St James's ed appartenente ed aggiunto alla casa ora abitata dall'Onorevole \"Chancellor of His Majesty's Exchequer\", \u00e8 stato ... a carico della Corona\". Il terrazzo ed il giardino esistono ancora. Esteso lungo il retro del \"numero 10\", offre una piena visuale del Parco di St James. Il giardino che d\u00e0 il suo nome alle \"garden girls\" dell'ufficio del Primo ministro, \u00e8 essenzialmente un grande prato, dell'estensione di mezzo acro, che avvolge i numeri 10, 11, e 12 in un'aiuola a forma di L con al centro un piccolo letto di fiori.. Durante il corso degli anni il terrazzo ed il giardino hanno fatto da sfondo a molte fotografie di gruppo di Primi ministri, contornati dal loro gabinetto, da personale od ospiti. Il Primo ministro Tony Blair, per esempio, vi tenne un ricevimento di addio, nel 2007, per il suo personale.\nLo stesso documento conferm\u00f2 che il \"numero 10 Downing Street\" era: \"annesso e unito all'Ufficio della Tesoreria di Sua Maest\u00e0 e doveva essere e rimanere in uso all'abitazione del primo Commissario della Tesoreria di Sua Maest\u00e0 per il tempo del suo ufficio\".\nUna \"vasta, goffa casa\": 1735\u20131902.\nWalpole visse al \"numero 10\" fino al 1742. L'aveva accettato come un regalo dalla Corona per il futuro \"First Lords of the Treasury\". Comunque, passarono ventun anni prima che qualcuno scegliesse di vivere l\u00e0; i primi cinque suoi successori preferirono abitare nelle loro case. Questa fu generalmente l'usanza fino agli inizi del XX secolo. Dei 31 Primi ministri che si succedettero dal 1735 al 1902, solamente 16 (incluso Walpole) vissero al \"numero 10\".\nPochi amarono abitare al \"numero 10\". Lord North vi visse felicemente con la sua grande famiglia dal 1767 al 1782, conducendo la guerra contro la ribellione delle Colonie americane da queste mura. William Pitt il Giovane vi stabil\u00ec la sua dimora per vent'anni \u2014 pi\u00f9 a lungo di qualsiasi altro Primo ministro d'Inghilterra - dal 1783 al 1801 e dal 1804 al 1806. In una lettera a sua madre, la defin\u00ec: \"la mia casa enorme e goffa\". Mentre vi abit\u00f2, Pitt ridusse il debito nazionale, form\u00f2 la Triplice Alleanza contro la Francia, e vide approvare l'Atto di Unione che cre\u00f2 il Regno di Gran Bretagna e Irlanda. Fredrick Robinson, Lord Goderich, ebbe molto gradita la permanenza nella casa durante la fine degli anni 1820; egli spese parecchio denaro pubblico per restaurarne prodigalmente l'interno..\nCiononostante, per settanta anni dalla morte di Pitt nel 1806, il \"numero 10\" venne usato come residenza del Primo ministro molto raramente. Dal 1834 al 1877, rimase vacante o venne usato per uso di ufficio o per delle riunioni.\nUna ragione per la quale molti Primi ministri scelsero di non vivere al \"numero 10\" era quella che la maggior parte di essi erano Pari del Regno e possedevano case pi\u00f9 grandi e belle. Per loro il \"numero 10\" era una dimora troppo modesta. Invece, molti videro nel \"possesso\" della casa, bench\u00e9 provvisorio, come un beneficio da usare come una ricompensa politica. La maggior parte la prest\u00f2 al Cancelliere dello Scacchiere, altri a ufficiali, e altri ancora a parenti e amici. Nel XIX secolo, Lord Salisbury visse nella sua casa ad \"Arlington Street\" ad \"Hatfield House\". Durante il suo ultimo mandato, dal 1895 al 1902, vi visse Arthur Balfour, suo nipote.\nUn'altra ragione doveva essere ricercata nel fatto che il \"numero 10\" era pericoloso. L'edificio sprofondava perch\u00e9 costruito su suolo poco consistente e con delle fondazioni poco profonde, e si verificarono spesso cedimenti dei pavimenti, fessurazioni di muri e camini e la casa divenne pericolosa. Si resero necessarie frequenti riparazioni. Nel 1766, per esempio, Lord Charles Townshend, Cancelliere dello Scacchiere, indic\u00f2 che la casa era in una condizione di grande degrado. La lettera del suo architetto alla Tesoreria diceva: \"... abbiamo fatto un sopralluogo, nella Casa di Downing Street della Tesoreria, ed abbiamo riscontrato, che le pareti della vecchia zona della Casa, che danno sulla strada, sono in stato di avanzato degrado, il pavimento ed i camino sono sprofondati ...\". Townsend ordin\u00f2 una completa riparazione, ma ancora otto anni pi\u00f9 tardi i lavori non erano stati eseguiti. Una nota di Lord North all'Ufficio dei Lavori, del settembre 1774, chiedeva che il lavoro sul frontespizio della casa \"che fu iniziato con un decreto della Tesoreria il 9 agosto 1766\", doveva essere completato.\nUfficiali della tesoreria si lagnarono che l'edificio era troppo costoso da mantenere; alcuni suggerirono di demolirlo e di ricostruirlo sullo stesso luogo od altrove. Nel 1782, \"the Board of Works\", in un rapporto su \"lo stato pericoloso della vecchia parte della Casa\", afferm\u00f2 che \"non bisogna perder tempo ed abbattere l'edificio... \". Nel 1783, il Duca di Portland lasci\u00f2 la casa perch\u00e9 ancora una volta c'era bisogno di lavori. Un comitato trov\u00f2 che i fondi stanziati non erano sufficienti. \"The Board of Works\" dichiar\u00f2 che \"le riparazioni necessarie alla Casa del Cancelliere dello Scacchiere ammontano alla somma di \u00a3 5.580, oltre la somma gi\u00e0 garantita da Sua Maest\u00e0, pregandola ancora per una garanzia di \u00a3 5.580 \u2014 che consenta l'assunzione di un prestito per pagare le maestranze\". Questa fu comunque una cifra sottostimata; il conto finale fu di circa \u00a3 11.000.\nDowning Street, ebbe un declino alle soglie del XIX secolo, circondata da edifici in stato precario, vicoli bui, crimine e prostituzione. In un primo tempo, il governo aveva acquisito tutti gli altri edifici presenti nella strada: il \"Colonial Office\" occup\u00f2 il numero 14 nel 1798: il Foreign Office si install\u00f2 al numero 16 e negli edifici su entrambi i lati; il \"West India Department\" al numero 18 ed i \"Tithe Commissioners\" al numero 20. L'incuria fece s\u00ec che pian piano i locali divennero non pi\u00f9 abitabili e poco alla volta vennero demoliti. Nel 1857 tutti gli edifici erano stati abbattuti tranne il numero 11 (residenza del Cancelliere dello Scacchiere) ed il numero 12 (usato come uffici del Governo). Nel 1879, un incendio distrusse i pavimenti superiori del numero 12; l'edificio venne rinnovato ma soltanto la struttura del primo piano.\nDescrizione ambienti Numero 10 Downing Street.\nNonostante la sua storia di cronici deterioramenti, le spese di manutenzione, e le frequenti voci circa la sua demolizione, \"numero 10\" \u00e8 sopravvissuto. Molte delle strutture aggiunte durante il XVIII e XIX secolo sono presenti ancora oggi.\nLa famosa porta d'ingresso.\nLa maggior parte delle linee esterne del \"numero 10\" furono create da Kent quando un\u00ec i tre edifici originari in un solo blocco nel 1735. Il suo aspetto esterno \u00e8 oggi fondamentalmente come era quando lui complet\u00f2 il suo lavoro. La pi\u00f9 importante differenza \u00e8 costituita dal famoso portoncino d'accesso modificato successivamente.\nIl portoncino famoso del \"numero 10\", \u00e8 opera dei rinnovamenti disposti da Townsend nel 1766 e non completati probabilmente fino al 1772. Eseguito nello stile Georgiano dall'architetto Kenton Couse, \u00e8 considerato un capolavoro di semplicit\u00e0. Senza pretese e stretto, consiste di un solo passo di pietra bianca che conduce ad un prospetto in mattoni. Il piccolo portoncino in sei pannelli, realizzato in quercia nera, \u00e8 circondato da un telaio color crema ed adorno da una lunetta superiore. Dipinto in bianco, al centro in alto, il numero \"10\". Tra i due pannelli mediani \u00e8 inserito un ferro nero a forma di testa di leone; sotto il battente in ottone vi \u00e8 la cassetta per le lettere con l'iscrizione \"First Lord of the Treasury\". Un recinto in ferro nero dotato di ferri a punta, corre lungo il fronte della casa e sui lati del passo fino alla porta. Sulla porta un lampione a gas in ferro battuto sormontato da una corona.\nOltre la porta, Couse install\u00f2, nella sala d'ingresso, un pavimento in marmo a lastre bianche e nere che \u00e8 pressoch\u00e9 famoso come la porta stessa. Alla sinistra, aggiunse un'altra porta che conduce al \"numero 11\", residenza del Cancelliere dello Scacchiere e quindi un fronte ad arco per collegare il piccolo cottage, occupato da Mr. Chicken ed incorporato nell'edificio di \"numero 10\".\nThe Cabinet Room.\nNel disegno di Kent per il \"numero 10\", la sala del Gabinetto \u00e8 un semplice spazio rettangolare con finestre enormi. Come parte dei rinnovamenti cominciata nel 1783, la sala del Gabinetto venne estesa dando allo spazio il suo aspetto attuale e probabilmente non venne completata fino al 1796. Questa modifica fu realizzata rimuovendo il muro est e ricostruendolo alcuni metri oltre, nella stanza adiacente ove si trovavano i segretari. All'ingresso, venne costruito uno schermo delimitato da due paia di colonne corinzie, sostenenti un drappeggio che avvolgeva tutta la sala. Il piccolo spazio risultante, incorniciato dai pilastri, fungeva da anticamera. Il dipinto di Hendrick Danckerts \"Il Palazzo di Whitehall\" (mostrato all'inizio di questo articolo) di solito \u00e8 appeso nell'anticamera di cui si \u00e8 detto. Robert Taylor, l'architetto che esegu\u00ec questo lavoro, venne nominato cavaliere al suo completamento.\nAnche se Kent progett\u00f2 questo ambiente come studio del \"First Lord\", esso non venne quasi mai utilizzato a questo scopo; quasi sempre \u00e8 stata la sala del Gabinetto. Il Primo Lord non ha un suo spazio ben definito al \"numero 10\"; ognuno ha scelto una delle stanze adiacenti come suo studio privato.\nLa grande cucina.\nLa grande cucina, ubicata a piano terra, fu uno degli ambienti modificati nella ristrutturazione del 1783, probabilmente anch'essa sotto la direzione di Robert Taylor. Raramente vista da qualcuno, a parte il personale addetto, \u00e8 alta due piani, con una grande finestra ad arco ed il soffitto a volta. Ha avuto sempre tradizionalmente, un blocco lavoro al centro lungo 4,30 metri circa e largo 1,5.\nLa Pillared Room.\n\"Numer 10\" ha tre sale da ricevimento collegate fra di loro. La pi\u00f9 grande \u00e8 la \"Pillared Room\" che si ritiene creata nel 1796 da Taylor. Misura 11,1 metri per 8,4 e prende il suo nome dai due pilastri posti alla fine della stessa. Gli ospiti vengono ricevuti in questa sala prima di spostarsi nella sala da pranzo. Continuamente in uso per ricevimenti, la \"Pillared Room\" \u00e8 lasciata quasi vuota con alcune sedie lungo i muri.\nLa sala da pranzo.\nQuando Frederick Robinson (pi\u00f9 tardi Lord Goderich), divenne Cancelliere dello Scacchiere nel 1823, decise di fare un lascito personale alla nazione. A questo fine, assunse, sir John Soane, l'architetto che aveva progettato la Banca d'Inghilterra e molti altri edifici famosi, con l'incarico di costruire una Sala da pranzo di Stato al \"numero 10\". Iniziata nel 1825, la costruzione venne completata nel 1826 con un costo di \u00a3 2.000. Essa era una stanza spaziosa con pannellatura di quercia e modanature ricoperte di canniccio. L'accesso avveniva dal primo piano, e con i suoi alti soffitti a volta occupava due elevazioni. Misurava 12,6 metri per 7,8 ed era la pi\u00f9 grande stanza del palazzo; essa poteva ospitare comodamente 65 commensali alla sua tavola a ferro di cavallo. La prima cena venne data il 4 aprile 1826 e Soane fu l'ospite d'onore.\nPiccola sala da pranzo o sala della colazione.\nSopra la cucina a volta di Taylor, tra la \"Pillared Room\" e la sala da pranzo di Stato, Soane cre\u00f2 una sala da pranzo pi\u00f9 piccola (qualche volta chiamata anche sala della colazione), ancora esistente. Per costruirla, Soane rimosse il camino dalla cucina per creare una porta. Trasport\u00f2 poi il camino sul lato est, inserendolo in una parete di divisione, sagomata ad Y, nei muri su entrambi i lati delle finestre. Intima e comoda, col suo soffitto disadorno e piatto, le semplici modanature e la profonda finestra sporgente, i Primi ministri hanno usato spesso questa piccola stanza per cenare con la famiglia o per minori e pi\u00f9 personali occasioni.\n\"Un prezioso gioiello\": 1902\u2013ad oggi.\nQuando Lord Salisbury si ritir\u00f2 nel 1902, suo nipote Arthur James Balfour, divenne Primo ministro. Fu una transizione facile: Egli era \"First Lord of the Treasury\" e Leader della Camera dei comuni e viveva gi\u00e0 al \"numero 10\". Nel corso degli ultimi anni di vita dello zio, quando Lord Salirbury era ammalato o spesso all'estero, egli era il Primo ministro virtuale.\nSalisbury fu l'ultimo Primo ministro a non essere anche \"First Lord of the Treasury\".. Egli fu anche l'ultimo a non avere la residenza ufficiale al \"numero 10\". Dal 1877 quando Disraeli pass\u00f2 al \"numero 10\" la casa era stata abitata \u2014 con l'eccezione di Salisbury \u2014 dai Primi ministri in carica. Salisbury risiedette di malavoglia brevemente al \"numero 10\" dal 1886 al 1887 durante il suo primo ministero, ma poi decise di risiedere nel suo palazzo. Egli visse nella sua casa in \"Arlington Street\" ad \"Hatfield House\" nei periodi in cui fu Primo ministro dal 1887 al 1892 e dal 1895 al 1902.\nBalfour restaur\u00f2 l'usanza che il \"numero 10\" era la residenza ufficiale del Primo ministro. Nel 1908, Henry Campbell-Bannerman continu\u00f2 ad abitare nel \"numero 10\" dopo le sue dimissioni, morendo l\u00e0 dopo solo diciannove giorni, diventando il solo Primo ministro a morire nella casa. L'usanza era antica ma molti non la rispettarono. Winston Churchill ad esempio ebbe una grande affezione per il \"numero 10\", tanto che dorm\u00ec malvolentieri nel bunker annesso al \"numero 10\", per la sua sicurezza durante la seconda guerra mondiale. Per rassicurare la gente che il suo governo stava funzionando regolarmente, egli insistette per farsi vedere, di quando in quando, entrare ed uscire dal \"numero 10\". Harold Wilson, durante il suo secondo ministero dal 1974 al 1976, visse nella sua casa su \"Lord North Street\" perch\u00e9 Lady Wilson volle abitare nella \"sua casa\". Comprendendo la sua importanza simbolica, egli mantenne l'illusione pubblica di vivere al \"numero 10\", lavorando l\u00e0, tenendo riunioni ed intrattenendo ospiti nella Sala da pranzo di Stato.\nLa fotografia e la stampa avevano strettamente correlato, nella mente dei cittadini, il \"numero 10\" e il Primo ministro. L'avvento del cinema e della televisione fortificarono questa associazione. Ritratti di Primi ministri, con ospiti illustri davanti alla porta, divennero una visione comune. Con o senza il Primo ministro, i visitatori venivano immortalati davanti alla porta. Le suffragette posarono di fronte alla porta con il loro leader Herbert Henry Asquith per i diritti delle donne nel 1913, e l'immagine divenne famosa facendo il giro del mondo. Nel 1931, Mahatma Gandhi, portando il tradizionale costume \"dhoti\", pos\u00f2 lasciando \"numero 10\" dopo avere incontrato Ramsay MacDonald per discutere l'indipendenza dell'India. Questa foto, divenne molto famosa in tutta l'India. Anche i contadini analfabeti poterono vedere il loro leader ricevuto nella casa del Primo ministro.\nLa cornice elegante della porta, il bianco degli stipiti, ed il numero 10 al centro erano la cornice ideale per registrare tali eventi. I Primi ministri fecero annunci storici davanti a quella porta. Sventolando l'Accordo d'amicizia anglo-tedesco, Neville Chamberlain proclam\u00f2 la \"Pace con onore\" nel 1938 davanti al \"numero 10\" dopo la sua riunione con Adolf Hitler a Monaco di Baviera..\nDurante la seconda guerra mondiale, Churchill venne fotografato molte volte mentre faceva il classico gesto, con due dita aperte, a disegnare la V con il significato di vittoria. L'edificio, comunque, ha non evitato il blitz completamente indenne; nel febbraio del 1944, una bomba \u00e8 caduta sull'Horse Guards Parade e alcune delle finestre del salotto furono distrutti.\nIl simbolo del governo britannico, \"numero 10\", divenne un luogo d'incontro per chi intendeva dimostrare contro qualcuno o contro qualcosa. Emmeline Pankhurst e gli altri leader delle suffragette, presero d'assalto Downing Street nel 1908; e manifestanti contro la guerra del Vietnam fecero dei sit-in negli anni sessanta cos\u00ec come quelli contro la guerra in Iraq negli anni 2000. Il \"numero 10\" divenne una meta obbligatoria di ogni turista in viaggio a Londra.\nRicostruzione: 1960\u20131990.\nDalla met\u00e0 del XX secolo, il \"numero 10\" era di nuovo in pessimo stato. La mancata manutenzione in tempo di guerra e gli antichi vizi di costruzione, avevano deteriorato in maniera notevole il vecchio immobile. Vennero emanate severe prescrizioni circa il numero di persone che potevano accedere ai piani superiori dell'edificio per paura del crollo dei muri portanti. La scala era sprofondata in maniera evidente, alcuni scalini vennero imbragati e la ringhiera era fuori piombo. Una verifica, ordinata dal Primo ministro Harold Macmillan nel 1958, concluse che la struttura non era pi\u00f9 sicura. Vennero iniziati dei lavori di consolidamento ed i minatori che scavarono le fondazioni, trovarono che i pali di legno sui quali si reggeva l'immobile, erano marciti.\nSi discusse di abbattere l'edificio e costruire una residenza completamente nuova. Ma la casa del Primo ministro era divenuta un'icona dell'architettura britannica, curata teneramente come il Castello di Windsor, Buckingham Palace ed il Palazzo di Westminster. Invece, fu deciso che il \"numero 10\" (ed anche 11 e 12) sarebbero stati ricostruiti usando dei materiali originali per quanto possibile. Gli interni sarebbero stati fotografati, misurati, smontati, e ripristinati. Si sarebbero rifatte le fondazioni inserendo dei pilastri molto profondi su cui ancorare l'intero edificio. Alcuni materiali originali, che non erano recuperabili, sarebbero stati rifatti rispettando gli originali sin nei minimi dettagli. Questa fu un'impresa formidabile: i tre edifici contenevano infatti 200 stanze distribuite su cinque piani. L'architetto Raymond Erith esegu\u00ec questo lavoro accurato.\nThe Times riport\u00f2 che inizialmente il costo per il progetto sarebbe stato di \u00a3 400.000. Dopo che furono completati degli studi pi\u00f9 accurati, si concluse che era probabile che il costo totale ammontasse a \u00a3 1.250.000 e sarebbero occorsi due anni per il completamento dei lavori. Alla fine, il costo fu vicino a \u00a3 3.000.000 e comport\u00f2 pressoch\u00e9 tre anni di lavori anche a causa dalle conseguenze dovute a ben 14 scioperi. Vi furono anche dei ritardi causati dalla scoperta di alcuni reperti archeologici relativi ad insediamenti romani, sassoni e medievali. Macmillan visse nell'Admiralty House durante la ricostruzione.\nLe nuove fondazioni vennero realizzate con calcestruzzo con ferri in acciaio rinforzato e pilastri conficcati nel terreno per una profondit\u00e0 di circa 5,5 metri. Il nuovo \"numero 10\" venne realizzato con oltre il 60% di materiali nuovi; il rimanente 40% o fu ripristinato o vennero costruite delle riproduzioni degli originali. Il piano terra, compresa la porta e l'ingresso, la scalinata, l'atrio del Gabinetto, la sala del Gabinetto, il giardino, la piccola e grande sala da pranzo, e le tre sale di ricevimento, venne ricostruito perfettamente identico all'originale demolito. I pavimenti dei piani superiori vennero modernizzati ed il terzo piano ampliato anche sugli edifici del numero 11 e 12, per consentire l'aumento della superficie disponibile. Vennero eliminati circa 40 strati di vernice accumulatisi in quasi 200 anni. Quando venne esaminata la facciata esterna, si scopr\u00ec che il colore nero, visibile anche in fotografie della met\u00e0 del XIX secolo, stava svanendo; i mattoni erano gialli. L'aspetto nero era il prodotto di due secoli di inquinamento. Per preservare la tradizione visiva dei tempi recenti, i mattoni gialli e di recente puliti, vennero dipinti di nero per assomigliare nel modo migliore all'aspetto che avevano prima dei lavori.\nAnche se la ricostruzione fu considerata un trionfo architettonico, Erith rimase deluso. Egli dichiar\u00f2 che il governo aveva alterato il suo disegno per spendere meno. \"Ho il cuore a pezzi\", disse, \"per il risultato... il progetto intero \u00e8 stato uno spreco spaventoso di soldi perch\u00e9 non \u00e8 stato realizzato secondo le prescrizioni. Il Ministero dei Lavori ha voluto realizzare economia su economia. Sono amaramente deluso per quello che \u00e8 accaduto\". Le preoccupazioni di Erith si dimostrarono reali. Dopo alcuni anni, affiorarono dei problemi nelle stanze principali, dovuti ad una inadeguata impermeabilizzazione ed alla rottura di un tubo dell'acqua. Si resero necessari ulteriori lavori per porre rimedio ai problemi emersi.\nVerso la fine degli anni ottanta, Margaret Thatcher commission\u00f2 a Quinlan Terry, il partner di Erith, le ridecorazioni delle stanze principali per celebrare la gloria passata della Gran Bretagna ed il suo status rinnovato dopo la Guerra delle Falkland. Fra gli altri dettagli, Terry aggiunse delle modanature in stile barocco al centro dei soffitti, ed agli angoli, i quattro fiori tradizionali del Regno Unito: rosa (d'Inghilterra), cardo (Scozia), narciso (Galles) e trifoglio (Irlanda del Nord).\nSicurezza al numero 10 dopo le bombe del 1991.\nPer la maggior parte della sua storia, Downing Street era stata accessibile al pubblico. C'era stato sempre un servizio di polizia al \"numero 10\", ma era stato di minima entit\u00e0: un agente di polizia all'esterno. La porta non aveva il buco della serratura ed un secondo agente era in servizio all'interno per aprire la porta.\nDurante il governo di Margaret Thatcher vennero installati cancelli ad entrambi i lati della strada in seguito a minacce terroristiche. Il 7 febbraio 1991, l'IRA us\u00f2 un furgone bianco parcheggiato in Whitehall per lanciare un colpo di mortaio contro il \"numero 10\".\nL'esplosione avvenne nel giardino sul retro, e lo spostamento d'aria fece aprire le finestre della sala del Gabinetto mentre il Primo ministro John Major stava tenendo una riunione del suo Consiglio. Major fu costretto a spostarsi all'Admiralty House fino a quando non vennero riparati i danni. A causa di questo attacco, vennero prese pesanti misure di sicurezza, anche se non sempre visibili.\nDopo la bomba del 1991, la \"security\" al \"numero 10\" venne aumentata. Vennero installate barriere elettroniche e retrattili, in aggiunta ai cancelli di ferro installati negli anni ottanta per sbarrare l'accesso alla strada; i visitatori possono vedere la residenza del Primo ministro soltanto da una certa distanza, come visto in questa immagine.\nUn corpo di guardia \u00e8 stato realizzato di fronte all'ingresso controllato, nel quale \u00e8 sempre presente polizia ben armata. Il \"Metropolitan Police Service\", DPB (Diplomatic Protection Group) offre protezione ai ministri a Londra, agendo come \"Security Service's intelligence\".\n\"Numero 10\" - 250\u00ba anniversario: 1985.\nIl \"numero 10\" comp\u00ec 250 anni nel 1985. Per celebrare l'evento, il Primo ministro Margaret Thatcher diede un grande pranzo nella sala da pranzo di Stato del \"numero 10\", invitando tutti i suoi predecessori ancora in vita. Al pranzo parteciparono Harold Macmillan, Alec Douglas-Home, Harold Wilson, Edward Heath, e James Callaghan oltre alla regina Elisabetta II.. Parteciparono anche eredi delle famiglie dei Primi ministri del XX secolo da Asquith a Olwen Carey Evans (figlia di Lloyd George), Lorna Howard (figlia di Stanley Baldwin), e Clarissa Eden (vedova di Anthony Eden).\nLo stesso anno, \"the Leisure Circle\" pubblic\u00f2 il libro di Christopher Jones \"No. 10 Downing Street, The Story of a House\". La prefazione era costituita da una lettera della Thatcher nel quale lei compendiava i sentimenti verso i quali lei e molti altri britannici provavano per \"numero 10\": \"Desidero che il popolo... possa condividere con me il sentimento della grandezza storica della Gran Bretagna che pervade ogni angolo di questo edificio... Tutti i Primi ministri sono intensamente consapevoli che, come inquilini e servitori di \"numero 10\" \"Downing Street\", hanno nella loro carica uno dei gioielli pi\u00f9 preziosi dell'eredit\u00e0 della nazione.\""}
{"id": "2346569", "revid": "2519", "url": "https://it.wikipedia.org/wiki?curid=2346569", "title": "Puerto Princesa", "text": "Puerto Princesa \u00e8 una citt\u00e0 amministrativamente indipendente delle Filippine, capoluogo della Provincia di Palawan, nella Regione di Mimaropa. Pur facendo geograficamente parte della provincia ed essendone il capoluogo, la citt\u00e0 \u00e8 amministrativamente indipendente dalla stessa.\nPuerto Princesa \u00e8 formata da 66 barangay:"}
{"id": "2346572", "revid": "709565", "url": "https://it.wikipedia.org/wiki?curid=2346572", "title": "Critics' Choice Award al miglior giovane interprete", "text": "Il Critics' Choice Award al miglior giovane interprete \u00e8 un premio cinematografico assegnato annualmente nel corso dei Critics' Choice Awards (in precedenza noti anche come Critics' Choice Movie Awards).\nDal 1997 al 2004 il premio veniva assegnato al miglior giovane interprete senza distinzioni di sesso. Dal 2005 al 2008 invece veniva assegnato un premio al \"miglior giovane attore\" e un premio alla \"miglior giovane attrice\". Dall'edizione del 2009 il premio viene assegnato nuovamente senza distinzioni di sesso.\nVincitori e candidati.\nI vincitori sono indicati in grassetto."}
{"id": "2346578", "revid": "2180138", "url": "https://it.wikipedia.org/wiki?curid=2346578", "title": "Ardahan", "text": "Ardahan \u00e8 una localit\u00e0 della Turchia nord-orientale, capoluogo dell'omonima Ardahan, situata sul confine fra Turchia e Georgia.\nStoria.\nUn tempo appartenuti all'impero zarista, il distretto di Ardahan insieme a quello di Kars furono, nel 1945, oggetto di rivendicazione da parte del revisionismo staliniano dei confini stabiliti al concludersi della prima guerra mondiale. La Turchia, sentendosi minacciata, si rivolse all'Onu facendo salire ulteriormente il clima di tensione USA-URSS che gi\u00e0 andava profilandosi come guerra fredda."}
{"id": "2346582", "revid": "547034", "url": "https://it.wikipedia.org/wiki?curid=2346582", "title": "Giorgio Petrosyan", "text": "Ha vinto il prestigioso torneo K-1 MAX nel 2009 e nel 2010, al tempo la massima espressione della kickboxing sotto i 70\u00a0kg di peso, e tuttora detiene il titolo di campione intercontinentale dei pesi medi WMC. \u00c8 stato sotto contratto per gli eventi della organizzazione singaporiana di kickboxing Glory nella quale ha vinto il torneo \"2012 Glory 70kg Slam\".\n\u00c8 stato il primo atleta a vincere due tornei K-1 MAX consecutivi, ed il primo prodotto della scuola italiana di kickboxing a vincere tornei in K-1 e Glory, considerate le due maggiori organizzazioni al mondo dello sport insieme ad Oktagon. Dopo la prima sconfitta avvenuta nel 2007 allo stadio Lumpinee di Bangkok, Giorgio Petrosyan \u00e8 rimasto imbattuto per ben 42 incontri consecutivi fino al KO subito nel 2014 da parte di Andy Ristie nel torneo Glory a New York.\n\u00c8 attualmente il kickboxer pi\u00f9 forte al mondo nella sua divisione di peso, avendo ottenuto importanti vittorie contro campioni di indiscusso livello ed altri top fighter come Naruepol Fairtex, Andy Souwer (2 volte), D\u017eabar Askerov, Albert Kraus (2 volte), Mike Zambidis, Yoshihiro Sato, Artur Kyshenko, Ky Hollenbeck, Davit Kiria e Robin van Roosmalen; mentre ha ottenuto un pareggio contro il thailandese Buakaw Por. Pramuk.\nBiografia.\nGevorg Petrosyan nasce nel 1985 a Yerevan, nell'allora Repubblica Socialista Sovietica Armena.\nAll'et\u00e0 di 13 anni assieme al padre Andranik e al fratello maggiore Stepan immigra illegalmente in Italia nascosto all'interno di un autocarro, in un viaggio che dur\u00f2 10 giorni. Dopo aver vissuto all'interno di un camion trov\u00f2 rifugio alla Caritas, e si stabil\u00ec inizialmente a Milano per poi trasferirsi a Gorizia dove il padre trov\u00f2 lavoro; successivamente riusc\u00ec a ricongiungersi con la madre Karine, la sorella Lianna ed il fratello minore Armen, anch'egli con un futuro nella kickboxing professionistica.\nA 14 anni inizia ad allenarsi nella muay thai e, sebbene trovi ostacoli perch\u00e9 ritenuto troppo giovane, Giorgio riesce ad entrare nella palestra Satori Gladiatorium Nemesis gestita da Alfio Romanut.\nCombatte il suo primo incontro ufficiale all'et\u00e0 di 16 anni nella categoria sotto i 54\u00a0kg; nei primi anni di carriera contemporaneamente lavorava come muratore. \nGiorgio Petrosyan, ancora molto giovane e agli esordi, verr\u00e0 messo sotto contratto dal manager Carlo Di Blasi in cerca di nuovi atleti di livello mondiale per sostituire i campioni storici che gestiva da lungo tempo come l'italiano Paolo Biotti, la cui carriera in grande ascesa fu stroncata di colpo a causa di un mortale incidente stradale che lo porter\u00e0 per alcuni anni in sedia a rotelle, dopo numerose operazioni torner\u00e0 sul ring in perfetta forma ma solo un paio di volte, e la francese Chantal Menard che invece si era ritirata a vita privata tra la Francia e il Madagascar. Il manager Di Blasi consentir\u00e0 ben presto a Giorgio Petrosyan di dedicarsi alla sola attivit\u00e0 sportiva lasciando l'impiego di operaio edile e proiettandolo nelle grandi arene di tutto il mondo, ma il suo successo e fama mondiale iniziarono solo dopo la grande opportunit\u00e0 di combattere ad Oktagon davanti a 13.000 spettatori paganti e 100 tv nel mondo. Petrosyan \u00e8 ancora oggi, ormai da decenni, sotto contratto esclusivo con Carlo Di Blasi, cos\u00ec come il fratello Armen ed \u00e8 uno degli atleti pi\u00f9 pagati al mondo negli sport da combattimento.\nDal 24 ottobre 2014 Giorgio Petrosyan \u00e8 diventato cittadino italiano per meriti sportivi. La cittadinanza gli \u00e8 stata conferita dal sindaco di Gorizia Ettore Romoli dopo una missiva del presidente della Repubblica Giorgio Napolitano.\nGiorgio Petrosyan \u00e8 soprannominato \"The Doctor\" per i suoi colpi precisi e chirurgici in particolare con la mano sinistra.\nNel 2014, Giorgio Petrosyan torna a vivere a Milano con il fratello Armen Petrosyan.\nCarriera.\nInizi: Muay Thai in Italia.\nPetrosyan inizia a competere gi\u00e0 nel 2002 nella divisione dei pesi gallo unicamente in incontri con regolamento di muay thai.\nNel 2003 vince il titolo nazionale MTA sconfiggendo per KO Gionata Zarbo, e l'anno successivo si aggiudica anche il titolo europeo battendo il francese Fabio Pinca, futuro campione del mondo della WBC Muaythai.\nNel 2005 difende con successo il titolo europeo MTA battendo nella sua Gorizia il futuro pluricampione Shemsi Beqiri.\nDue mesi dopo a Bologna Petrosyan incappa in un pareggio contro il thailandese Pinsinchai, interrompendo cos\u00ec una serie di 10 vittorie consecutive.\nLo stesso anno ottiene il suo primo successo intercontinentale vincendo il titolo WMC a spese del francese Olivier Tch\u00e9tch\u00e9.\nNel 2006 vince il torneo \"Italian Extreme IV\" a Modena e successivamente la cintura di campione del mondo KL, titolo che difender\u00e0 per tre volte consecutive contro avversari internazionali.\nIn dicembre vince anche il torneo ad otto atleti \"Janus Fight Night 2006\" di Padova, dove in finale sconfigge il campione europeo WKPL Marco Piqu\u00e9.\nPrima sconfitta e passaggio al kickboxing.\nIl 2007 si apre con l'esordio di Petrosyan nel leggendario stadio Lumpinee di Bangkok: qui Giorgio conosce per la prima volta in carriera la sconfitta, perdendo ai punti contro il thaiboxer Nonthanan della palestra di Por. Pramuk, mettendo fine ad una serie di 25 incontri consecutivi da imbattuto.\nPetrosyan torna rapidamente alla vittoria e in aprile esordisce in un evento a Milano della giapponese K-1, al tempo la pi\u00f9 prestigiosa organizzazione di kickboxing al mondo, dove batte ai punti il russo Arslan Magomedov.\nIn maggio viene chiamato a sostituire l'australiano John Wayne Parr in quella che fu fino a quel momento la sfida pi\u00f9 importante della sua carriera: sfidante al titolo mondiale WMC sotto i 70\u00a0kg opposto al campione thailandese Buakaw Por. Pramuk, il quale l'anno prima aveva vinto il torneo \"K-1 World MAX\" divenendo il pi\u00f9 forte kickboxer del mondo nella sua categoria di peso: Petrosyan riusc\u00ec ad essere all'altezza ma l'incontro termin\u00f2 con un pareggio e con Buakaw che rimase campione.\nSuccessivamente Petrosyan ottenne due vittorie consecutive contro il campione WFC Abdallah Mabel e vinse il torneo \"Janus Fight Night 2007\" sconfiggendo nell'ordine Jos\u00e9 Reis, nuovamente Abdallah Mabel e in finale s'impose ancora una volta su Marco Piqu\u00e9.\nIl 2008 fu l'anno del passaggio definitivo alla kickboxing con le regole del K-1 oggi chiamate FightCode.\nPetrosyan entr\u00f2 a competere nei tornei dell'organizzazione olandese It's Showtime e nel frattempo continu\u00f2 a combattere anche in eventi K-1 e Janus Fight Night, ottenendo importanti vittorie sul campione WAKO Lu\u00eds Reis, sul campione WKA Chris Ngimbi, sull'ex campione Lumpinee Naruepol Fairtex e sul vincitore del torneo \"K-1 MAX Netherlands 2008\" Warren Stevelmans.\nNel 2009 vinse il titolo intercontinentale dei pesi welter WKN battendo a Torino il georgiano David Javakhia.\nI successi nei tornei K-1 World MAX e la leadership mondiale.\nAd aprire la strada di Petrosyan al successo mondiale fu in primis l'importante vittoria sul fuoriclasse Andy Souwer, vincitore del \"K-1 World MAX\" nel 2005 e 2007 e della S-Cup nel 2002, 2004 e 2008: Petrosyan vinse l'incontro nel marzo del 2009 a Milano e con un record personale di 53-1-2 ottenne la chiamata dal K-1 per prendere parte al pi\u00f9 prestigioso torneo al mondo di kickboxing sotto i 70\u00a0kg, ovvero il \"K-1 World MAX\".\nL'avventura di Petrosyan nel torneo \"K-1 World MAX 2009\" inizia in aprile a Fukuoka contro D\u017eabar Askerov, vincitore del \"K-1 Scandinavia MAX 2008\" e campione europeo WMC: Petrosyan vinse per KO durante la seconda ripresa per mezzo di una ginocchiata al corpo.\nNel frattempo continu\u00f2 anche a lottare per It's Showtime, sconfiggendo il campione del mondo WFCA Faldir Chahbari ad Amsterdam.\nTorna in Giappone per i quarti di finale del torneo \"K-1 World MAX 2009\" dove sconfigge Albert Kraus, vincitore del primo torneo \"K-1 World MAX\" nel 2002.\nIn ottobre con l'evento \"K-1 World MAX 2009 World Championship Tournament Final\" di Yokohama si assistette all'epilogo del torneo con semifinale e finale giocati la stessa sera: in semifinale Petrosyan si sbarazz\u00f2 dell'atleta di casa Yuya Yamamoto per KO in poco pi\u00f9 di due minuti ma nel fare ci\u00f2 si ruppe una delle mani, ed in finale nonostante l'infortunio s'impose ai punti nel rematch contro Andy Souwer, il quale in semifinale aveva superato Buakaw Por. Pramuk; Petrosyan diviene cos\u00ec il vincitore del torneo \"K-1 World MAX 2009\" ed il kickboxer numero 1 al mondo nei pesi welter.\nNegli anni a seguire cementer\u00e0 il suo status di fuoriclasse assoluto, ma i problemi alle mani lo tormenteranno nuovamente: ad Oktagon organizzato a Milano batte il campione del mondo MTA Kem Sitsongpeenong e si prepara al torneo \"K-1 World MAX 2010\" da favorito, ma in quell'incontro s'infortun\u00f2 nuovamente alla mano.\nIl primo turno del \"K-1 World MAX 2010\" si svolse a Seul, dove Petrosyan sconfisse il vincitore del torneo \" K-1 World MAX East Europe\" Vitaly Gurkov.\nQuell'anno il \"K-1 World MAX\" dai quarti di finale in poi si svolse interamente in una sola serata organizzata l'8 novembre 2010 al Ry\u014dgoku Kokugikan di Tokyo: Petrosyan si riconferm\u00f2 il kickboxer pi\u00f9 forte al mondo sconfiggendo in serie Albert Kraus, il campione del mondo PROFI e WIPU Mike Zambidis ed in finale Yoshihiro Sato, il quale aveva superato Micha\u0142 G\u0142ogowski e Gago Drago nei due incontri precedenti; nonostante ci\u00f2 per la terza volta si ruppe una mano.\nDominio, problemi finanziari delle organizzazioni e nuovo infortunio alla mano.\nIl 2011 ed il 2012 vedranno Petrosyan proseguire il suo dominio come indiscusso kickboxer pi\u00f9 forte al mondo e successivamente elevato a numero 1 pound for pound, ma si assistette anche ad una flessione economica del kickboxing mondiale, con la maggiore promozione in assoluto K-1 che non ebbe fondi necessari per organizzare i tornei del 2011 e con la It's Showtime che non riusc\u00ec pi\u00f9 a garantire le borse stipendio ai propri atleti.\nPetrosyan sconfisse in successione il campione WKN Sudsakorn Sor Klinmee ed il campione It's Showtime Cosmo Alexandre, per poi terminare un incontro in \"No Contest\" contro Chahid Oulad El Hadj per un calcio ricevuto all'inguine. In luglio sconfisse Hinata, ma durante l'incontro si ruppe per la quarta volta la mano.\nTorn\u00f2 a lottare in novembre con la vittoria su Zeben D\u00edaz. Nel 2012 sconfisse il campione ISKA Abraham Roque\u00f1i ed il top fighter di K-1 Artur Kyshenko.\nGlory.\nIn seguito alla crisi del K-1 a prendere in mano le redini della kickboxing mondiale fu la neonata promozione singaporiana Glory, la quale mise subito sotto contratto buona parte dei migliori atleti in circolazione: Giorgio Petrosyan fu tra gli acquisti dell'organizzazione. Petrosyan esord\u00ec con il primo evento in assoluto della promozione, ovvero \"Glory 1: Stockholm\", dove forte di un record personale di 70 vittorie ed una sola sconfitta si apprest\u00f2 ad entrare nel torneo dei pesi leggeri Glory come l'assoluto favorito alla vittoria finale: nel primo turno sconfisse Fabio Pinca in un rematch tra i due. Il resto del torneo dai quarti di finale in poi si gioc\u00f2 tutto in una sera con l'evento \"Glory 3: Rome\" ospitato il 3 novembre 2012 a Roma: qui da beniamino del pubblico Petrosyan fa felice i propri tifosi vincendo anche il torneo Glory, imponendosi in successione sul campione WMC Ky Hollenbeck, sull'Ashihara kaikan karateka Davit Kiria ed in finale sull'ex campione It's Showtime Robin van Roosmalen.\nPetrosyan apr\u00ec il 2013 con un incontro combattuto e vinto a Trieste contro Ole Laursen per mezzo di un veloce KO: Petrosyan non vinceva per KO da circa tre anni. Lo stesso anno Glory torn\u00f2 in Italia con l'evento \"Glory 7: Milan\", con Petrosyan che si impose anche sul marocchino Hafid El Boustati.\nNel novembre del 2013 Petrosyan prese parte al secondo torneo Glory dei pesi leggeri, questa volta composto da soli quattro partecipanti: in semifinale si vide opposto all'atletico artista del KO Andy Ristie e il risultato fu uno shock, in quanto un Petrosyan imbattuto da 6 anni e 42 incontri controll\u00f2 con grosse difficolt\u00e0 i primi due round ma durante la terza ed ultima ripresa venne messo KO da un gancio sinistro del rivale, il quale poi vinse il torneo con un KO anche su Robin van Roosmalen; in quel match Petrosyan si ruppe la mano per la quinta volta durante il primo round.\nIl 24 gennaio 2015 Giorgio Petrosyan affronta il turco Erkan Varon (96 match, 85 vittorie (di cui 45 per knockout) e 11 sconfitte) nell'ambito di Thai Boxe Mania 2015 l'evento organizzato da Carlo Barbuto a Torino, vincendo per decisione non unanime dei giudici di gara.\nIl 13 Ottobre 2019 si incorona come Campione del Mondo nel torneo a 8 della famosa promotion asiatica One Championship, vincendo i quarti di finale, la semifinale e la finale contro il fortissimo francese Samy Sana. \nGiorgio viene tutt'oggi definito il miglior kickboxer di tutti i tempi con un record imparagonabile a nessun altro atleta."}
{"id": "2346586", "revid": "298055", "url": "https://it.wikipedia.org/wiki?curid=2346586", "title": "Alberto Palladini", "text": ""}
{"id": "2346590", "revid": "729019", "url": "https://it.wikipedia.org/wiki?curid=2346590", "title": "Aborlan", "text": "Aborlan \u00e8 una municipalit\u00e0 di Seconda classe delle Filippine, situata nella Provincia di Palawan, nella regione di Visayas Occidentale.\nAborlan \u00e8 formata da 19 baranggay:"}
{"id": "2346592", "revid": "124123", "url": "https://it.wikipedia.org/wiki?curid=2346592", "title": "Fredrik Ljungstr\u00f6m", "text": "Insieme a suo fratello Birger invent\u00f2 un generatore di vapore ad alta pressione e una turbina a vapore, brevettata nel 1894; cre\u00f2 inoltre l'omonimo scambiatore di calore per centrali termoelettriche."}
{"id": "2346593", "revid": "1855146", "url": "https://it.wikipedia.org/wiki?curid=2346593", "title": "Villa Carducci", "text": "La Villa Carducci di Legnaia o Carducci-Pandolfini \u00e8 una villa di Firenze situata in via Guardavia 18, a pochi metri dal cimitero di Soffiano.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Toscana, nel dicembre 2019 divenuto Direzione regionale Musei.\nStoria e descrizione.\nIl complesso risale al XV secolo ed ingloba, a sud-ovest, i resti di una torre trecentesca, che faceva parte di un \"palagio\" fortificato alle porte della citt\u00e0. Fu la residenza del gonfaloniere di giustizia Filippo Carducci, che commission\u00f2 il famoso \"Ciclo degli uomini e donne illustri\" ad Andrea del Castagno nel 1448-1451, un tema poi molto caro in ambito fiorentino, che in quest'opera ha l'esemplare pi\u00f9 antico a noi pervenutoci in ambito privato. La parte superiore del fregio risale invece al 1472 e comprende una fascia con puttini, ghirlande e stemmi araldici.\nIl ciclo risale al 1455 e si trovava in un loggiato che divent\u00f2 poi un salone, probabilmente solo pochi anni dopo la realizzazione degli affreschi; ricoperti di calce in epoca imprecisata, gli affreschi sulla parete opposta al cortile vennero poi riscoperti nel 1847, staccati e acquistati dal governo granducale; vennero esposti in varie sedi prima di approdare agli Uffizi. Nel 1965 i resti degli affreschi in situ (quello che sarebbe un \"secondo strappo\", sopra la possibile sinopia che non \u00e8 stata mai indagata) sono stati ripassati da un restauratore per dare un'idea dell'effetto complessivo. \nNel 1948-1949 furono affettuati nuovi saggi e scoperti sulla parete di fronte all'ingresso della villa ulteriori affreschi, che comprendono un drappo a padiglione sopra una \"Madonna col Bambino\", con ai lati \"Adamo\" ed \"Eva\", oltre alla decorazione architettonica coi putti reggifestone. Tali affreschi non sono stati mai staccati."}
{"id": "2346596", "revid": "36426", "url": "https://it.wikipedia.org/wiki?curid=2346596", "title": "Villa Carducci di Legnaia", "text": ""}
{"id": "2346597", "revid": "599013", "url": "https://it.wikipedia.org/wiki?curid=2346597", "title": "Fed Cup 2009 Zona Euro-Africana Group I - Pool D", "text": "Il Gruppo D della zona Euro-Africana Group I nella Fed Cup 2009 \u00e8 uno dei 4 gruppi in cui \u00e8 suddiviso il Group I della zona Euro-Africana. Quattro squadre si sono scontrate nel formato round robin."}
{"id": "2346599", "revid": "12190", "url": "https://it.wikipedia.org/wiki?curid=2346599", "title": "Ancora GPI", "text": ""}
{"id": "2346600", "revid": "36426", "url": "https://it.wikipedia.org/wiki?curid=2346600", "title": "Villa Carducci-Pandolfini", "text": ""}
{"id": "2346603", "revid": "228587", "url": "https://it.wikipedia.org/wiki?curid=2346603", "title": "Nonogram", "text": "I Nonogram oppure Paint by Numbers (dipingere con i numeri) o griddlers, sono dei rompicapi logici grafici in cui le celle di una griglia devono essere colorate o lasciate in bianco in base a dei numeri a lato della griglia utili a svelare un'immagine nascosta. In questo tipo di rompicapo, il numero indica quante celle consecutive devono essere riempite, o in riga, o in colonna. Per esempio, un indizio del tipo \"4 8 3\" significa che c'\u00e8 un insieme di quattro, otto e tre quadrati da riempire in questo ordine, con almeno un quadrato bianco tra gruppi successivi.\nQuesti rompicapi sono spesso nella modalit\u00e0 bianco e nero, ma possono essere anche nelle versioni con pi\u00f9 colori. Se questi sono colorati, allora il numero degli indizi saranno colorati in base al colore dei quadrati da riempire (in base al colore). Due numeri di colore diverso possono o non possono avere spazi tra di loro. Ad esempio, un quattro nero seguito da un due rosso potrebbe significare, o quattro spazi neri, o alcuni spazi vuoti, o due spazi rossi, oppure potrebbe semplicemente significare avere quattro spazi neri seguiti immediatamente da due spazi rossi.\nNon c'\u00e8 teoricamente un limite alla dimensione di un nonogram, e la struttura non \u00e8 necessariamente una forma quadrata.\nNomi.\nI Nonogram sono anche conosciuti in molti altri nomi, includendo \"Paint by Numbers\", \"Griddlers\", \"Pic-a-Pix\", \"Picross\", \"Pixel Puzzles\", \"Crucipixel\", \"Edel\", \"FigurePic\", \"gameLO\", \"Grafilogika\", \"Hanjie\", \"Illust-Logic\", \"Japanese Crosswords\", \"Japanese Puzzles\", \"Kare Karala!\", \"Logic Art\", \"Logic Square\", \"Logicolor\", \"Logik-Puzzles\", \"Logimage\", \"Obrazki logiczne\", \"Zak\u00f3dovan\u00e9 obr\u00e1zky\", \"Ma\u013eovan\u00e9 kr\u00ed\u017eovky\", \"Oekaki Logic\", \"Oekaki-Mate\", \"Paint Logic\", \"Shchor Uftor\", \"Gobelini\", e \"Tsunamii\". Essi sono stati chiamati anche con \"Paint by Sudoku\" e \"Binary Coloring Books\", anche se questi nomi non sono del tutto esatti.\nTecniche di soluzione.\nPer poter risolvere un rompicapo, si deve determinare quali celle siano da colorare e quali siano vuote. Durante il processo di risoluzione, gli spazi aiutano a determinare dove un indizio pu\u00f2 essere propagato. I risolutori generalmente usano dei puntini o delle crocette per marcare le celle che sono sicuramente degli spazi.\nMolto importante \u00e8 cercare di non indovinare la disposizione delle celle. Solo le celle che possono essere determinata dalla logica possono essere riempite. Se si cerca di indovinare, un singolo errore pu\u00f2 propagarsi nella griglia a tal punto di rovinare completamente la soluzione. Errori del genere si notano solo dopo un po' di tempo ed \u00e8 molto difficile correggere il puzzle. Generalmente, solo i pi\u00f9 grandi ed esperti risolutori sono in grado di correggere un problema del genere.\nLa figura nascosta non svolge nessun compito durante il processo di soluzione. Anche se ad un certo punto l'immagine nascosta \u00e8 ormai evidente, generalmente non bisogna far affidamento a tale immagine. L'immagine, tuttavia, pu\u00f2 aiutare a cercare ed eliminare degli errori.\nI semplici puzzle possono essere usualmente risolti da un ragionamento su una singola riga (o singola colonna) in ogni dato periodo di tempo, per determinare, per riga (o per colonna) , pi\u00f9 celle riempite o vuote possibili. Poi si prova un'altra riga (o colonna) fino a quando non vi sono righe (o colonne) che contengono celle indeterminate.\nAlcuni puzzle complicati possono anche richiedere diversi tipi di ragionamento del tipo \"cosa succede se?\", che includono pi\u00f9 di una riga (o pi\u00f9 colonne). Questa tecnica lavora per contraddizione: \"Quando una cella non pu\u00f2 essere riempita poich\u00e9 altre celle produrrebbero un errore, allora questa diventer\u00e0 definitivamente uno spazio. E viceversa.\"\nSemplici caselle.\nAll'inizio del processo di risoluzione, un semplice metodo pu\u00f2 essere usato per determinare pi\u00f9 caselle possibili. Questo metodo usa delle congiunzioni di possibili posti per ogni possibile blocco di caselle. Ad esempio, in una riga di dieci celle con un solo indizio \"8\", il blocco da 8 caselle pu\u00f2 essere cos\u00ec considerato:\nDi conseguenza, un pezzo del blocco sar\u00e0, dovuto alla congiunzione, posto nel centro.\nLo stesso procedimento pu\u00f2 essere applicato quando ci sono pi\u00f9 aiuti in una determinata riga. Ad esempio, in una riga con dieci celle con indizi di \"4\" e \"3\", i blocchi di caselle possono essere:\nDi conseguenza, il primo blocco di quattro caselle sicuramente include nella soluzione la terza e la quarta cella, mentre il secondo blocco di tre caselle, include solamente l'ottava cella. Le caselle possono pertanto essere piazzate nella terza, quarta ed ottava cella. Nota importante: quando si determinano le caselle in questa maniera, le caselle possono essere piazzate in celle solamente se c'\u00e8 una sovrapposizione di blocchi; in questo esempio, sebbene ci sia una sovrapposizione nella sesta cella, questi sono differenti blocchi, e cos\u00ec non si pu\u00f2 ancora sapere se la sesta cella conterr\u00e0 o no una casella.\nSemplici spazi.\nQuesto metodo consiste nel determinare gli spazi per la ricerca di celle che sono fuori dal \"range\" per qualche possibile blocco di caselle. Ad esempio, si consideri una riga di dieci celle con caselle nella quarta e nona cella, e con indizi di \"3\" ed \"1\".\nIn primo luogo, l'indizio \"1\" \u00e8 completo e ci sar\u00e0 uno spazio in ogni lato del blocco.\nIn secondo luogo, l'indizio \"3\" pu\u00f2 solo aiutare a cercare caselle tra la seconda e la sesta cella, poich\u00e9 la quarta cella \u00e8 una casella; tuttavia, questo comporta che alcune celle non possono essere caselle in ogni caso, cio\u00e8 la prima e la settima cella, che saranno degli spazi.\nForzatura.\nIn questo metodo, sar\u00e0 mostrato il significato degli spazi. Uno spazio piazzato in qualche posto nel centro di una riga incompleta, pu\u00f2 forzare un largo blocco ad uno dei lati. Inoltre, un \"gap\" troppo piccolo per qualche blocco, pu\u00f2 essere riempito da spazi.\nAd esempio, si consideri una riga di dieci caselle con spazi nella quinta e settima cella, e con indizi di \"3\" e \"2\":\nColla.\nA volte \u00e8 presente una cella piena la cui distanza dal bordo \u00e8 minore dell'indizio. In questo caso l'indizio si propaga dalla cella piena in direzione opposta rispetto al bordo.\nPer esempio, se si ha una riga di 10 celle la cui terza casella \u00e8 piena e si ha l'indizio \"5\", l'indizio si propaga fino alla quinta cella.\nQuesto metodo si pu\u00f2 utilizzare anche lontano dai bordi.\nLibri.\nDiversi libri sul nonogram sono stati pubblicati negli Stati Uniti dal 2006 a causa della mania Sudoku. I titoli comprendono \"Paint-doku\", \"O'ekaki: Paint by Sudoku\", \"The Essential Book of Hanjie\" e \"Crosspix\"."}
{"id": "2346604", "revid": "36426", "url": "https://it.wikipedia.org/wiki?curid=2346604", "title": "Villa Carducci Pandolfini", "text": ""}
{"id": "2346615", "revid": "183694", "url": "https://it.wikipedia.org/wiki?curid=2346615", "title": "Roman Schnur", "text": "\u00c8 stato inoltre un filosofo politico. Fu professore ordinario di diritto pubblico, amministrativo e dottrina dello Stato nell'Universit\u00e0 di Tubinga dal 1972 al 1993.\nBiografia.\nNato nella Saarland e cresciuto in un ambiente semplice (il padre era insegnante elementare), intraprese nel 1947 gli studi giuridici nell'Universit\u00e0 Johannes Gutenberg di Magonza, dove si laure\u00f2 con una tesi in storia del diritto dal titolo \"La Confederazione renana del 1658 nella storia costituzionale tedesca\".\nNel 1955 entr\u00f2 nella segreteria di redazione della rivista \u201cArchiv f\u00fcr Rechts- und Sozialphilosophie\u201d diretta da Theodor Viehweg, al cui interno si occup\u00f2 della sezione filosofico-politica. In questo contesto Schnur fu uno dei primi studiosi che, a partire dal dopoguerra, fece aperto riferimento culturale alle tesi del giurista Carl Schmitt, che in quel momento appariva discreditato in quanto \u201c\"Kronjurist\" del Terzo Reich\u201d. L'ammirazione che Schnur ebbe per Carl Schmitt lo condusse a far parte della stretta cerchia dei suoi allievi, di cui form\u00f2 in Germania, assieme a Reinhart Koselleck, la \u201cseconda generazione\u201d (la prima era costituita da giuristi come Ernst Forsthoff e da sociologi come Helmut Schelsky).\nNel 1956 Schnur divenne assistente di diritto amministrativo presso la cattedra di Carl Hermann Ule nella Scuola Superiore di Scienze dell'Amministrazione di Spira. Seguendo le tracce del suo maestro, Schnur si specializz\u00f2 in seguito in diritto amministrativo ottenendo l'abilitazione nel 1961 con un lavoro sul concetto di legge, discusso con Ernst Forsthoff.\nCon Ernst-Wolfgang B\u00f6ckenf\u00f6rde e con Helmut Quaritsch fond\u00f2 nel 1962 la rivista \u201cDer Staat\u201d, nella quale svolse un lavoro di ampliamento culturale delle tematiche del diritto pubblico positivo, nella direzione della storia costituzionale, della dottrina dello Stato e della filosofia politica.\nDopo aver operato tra il 1961 e il 1965 da giurista pratico come Consigliere superiore nella Cancelleria di Stato di Magonza, impegnato in importanti riforme nel campo amministrativo, Schnur ebbe nel 1965 la nomina a professore ordinario ottenendo la cattedra di Scienza politica nell'Universit\u00e0 di Bochum, da cui nel 1968 pass\u00f2 dapprima alla Scuola superiore di Scienza dell'Amministrazione di Spira ed infine, nel 1972, alla Facolt\u00e0 giuridica dell'Universit\u00e0 di T\u00fcbingen, dove sarebbe restato come ordinario di Diritto pubblico, Teoria delle istituzioni e Diritto amministrativo fino al 1993.\nSchnur appartenne sul piano dottrinale a quella corrente di teorici del diritto pubblico che, nel quadro della giurisprudenza della Repubblica federale, si battevano per recuperare il primato interpretativo della dogmatica giuridica in polemica con le posizioni espresse dalla Corte Costituzionale Federale tedesca."}
{"id": "2346617", "revid": "226458", "url": "https://it.wikipedia.org/wiki?curid=2346617", "title": "Allah\u00fcekber Da\u011flar\u0131", "text": "Le Montagne Allah\u00fcekber (in lingua turca Allah\u00fcekber Da\u011flar\u0131, vale a dire \"Montagne Allahu akbar\"), sono una catena montuosa della Turchia nord-orientale, e si trovano sulla linea di divisione fra le province di Erzurum e di Kars.\nNel 1914, allo scoppio della Prima Guerra Mondiale, le Montagne Allah\u00fcekber erano sulla linea di confine fra Impero Ottomano ed Impero Russo e furono il luogo ove trovarono la morte per congelamento migliaia di soldati turchi durante la battaglia di Sar\u0131kam\u0131\u015f."}
{"id": "2346618", "revid": "1522738", "url": "https://it.wikipedia.org/wiki?curid=2346618", "title": "Linea di successione al trono di Svezia", "text": "La linea di successione al trono di Svezia (svenska tronf\u00f6ljden) segue attualmente il criterio della primogenitura eguale, il che significa che il trono spetta al figlio primogenito, indipendentemente dal sesso.\nFino al 1980, invece, era in vigore la legge salica, che escludeva le femmine dalla successione al trono. Nel 1980 il leader socialista Olof Palme abol\u00ec la legge salica, introducendo la primogenitura eguale. \nLa modifica di Palme fu retroattiva, sollevando non poche polemiche per aver spostato Carlo Filippo, secondogenito del re Carlo XVI Gustavo e principe ereditario, al secondo posto nella linea di successione dopo sua sorella Vittoria, primogenita, privandolo cos\u00ec dei suoi diritti di successione gi\u00e0 acquisiti.\nLinea di successione.\nAttualmente la linea di successione al trono di Svezia \u00e8 la seguente:\nLegenda:"}
{"id": "2346620", "revid": "59645", "url": "https://it.wikipedia.org/wiki?curid=2346620", "title": "Montagne Allah\u00fcekber", "text": ""}
{"id": "2346622", "revid": "369194", "url": "https://it.wikipedia.org/wiki?curid=2346622", "title": "Gevorg Petrosyan", "text": ""}
{"id": "2346626", "revid": "767487", "url": "https://it.wikipedia.org/wiki?curid=2346626", "title": "Antigona (Myslive\u010dek)", "text": "Antigona \u00e8 un'opera seria in tre atti del compositore Josef Myslive\u010dek su libretto di Gaetano Roccaforte.\nFu rappresentata per la prima volta il 26 dicembre 1773 al Teatro Regio di Torino diretta da Gaetano Pugnani con Venanzio Rauzzini.\nRappresentazioni in tempi moderni.\nL'unica rappresentazione in tempi moderni dell\"'Antigona\" venne tenuta al Teatro Nazione di Praga il 1\u00ba settembre 2006.\nIncisioni.\nL'aria \"Sar\u00f2 qual \u00e8 il torrente\" tratta dall'opera in questione \u00e8 presente nel CD \"Le belle immagini: Arie di Mozart, Gluck, Myslive\u010dek\" edito da Deutsche Grammophon nel 2001. L'aria fu cantata dalla mezzosprano Magdalena Ko\u017een\u00e1 con l'esecuzione dell'Orchestra Filarmonica di Praga sotto la direzione di Michel Swierczewski."}
{"id": "2346643", "revid": "62748", "url": "https://it.wikipedia.org/wiki?curid=2346643", "title": "Ciclo degli uomini e donne illustri", "text": "Il Ciclo degli uomini e donne illustri \u00e8 un'opera ad affresco di Andrea del Castagno, realizzata tra il 1448 e il 1451 nella villa Carducci di Legnaia presso Firenze, per il gonfaloniere di Giustizia Filippo Carducci.\nOggi \u00e8 divisa tra la Galleria degli Uffizi (affreschi staccati dei pannelli degli uomini e donne illustri) e la villa stessa, dove restano l'impostazione architettonica generale e una \"Madonna col Bambino\" sotto una tenda a padiglione retta da angeli, accanto ai quali figurano un \"Adamo ed Eva\". Gli affreschi staccati, riportati su tela e poi su gesso, misurano in media 250x150 cm.\nStoria.\nLo stato degli affreschi \u00e8 buono, tranne nelle parti dove era steso un pigmento blu scuro, che \u00e8 andato via rivelando il sottostante strato bianco, con l'effetto che le parti in ombra delle vesti risultano oggi pi\u00f9 chiare.\nFilippo Carducci fece decorare ad Andrea del Castagno la loggia della villa, che successivamente venne trasformata in salone. Il ciclo \u00e8 il pi\u00f9 antico esempio pervenutoci di celebrazione degli uomini illustri in chiave profana, civile e umanistica, dove veniva sottolineato il valore delle virt\u00f9 morali degli uomini, che venivano innalzati a una dimensione eroica. Se fino ad allora i personaggi erano spesso tratti dalla Bibbia e dalla mitologia, quindi modelli astratti e fuori dal tempo; nel ciclo di Legnaia, a parte le figure femminili, vennero scelti personaggi del passato prossimo di Firenze, ancora vivi nella memoria. Questa particolare iconografia si ispir\u00f2 a Boccaccio, ma anche a Plutarco, il cui \"Mulierum virtutes\" era stato tradotto dal latino entro il 1495 da Alamanno Rinuccini, cugino di Andrea Carducci e nipote di Filippo.\nGli affreschi sono descritti nel \"Memoriale\" di Francesco Albertini del 1510.\nIl ciclo venne coperto da intonaco bianco in epoca imprecisata e fu riscoperto nel 1847, quando il Granduca acquist\u00f2 gli affreschi e li fece staccare. Dopo essere stati esposti nel Museo del Bargello dal 1865, i pannelli staccati furono trasferiti nel museo di Andrea del Castagno nel Cenacolo di Sant'Apollonia, dove in seguito all'alluvione di Firenze del 1966 vennero di nuovo rimossi, per approdare agli Uffizi nel 1969, dove vennero collocati nella ex-chiesa di San Pier Scheraggio. La sala della ex-chiesa \u00e8 per adesso visitabile solo su appuntamento.\nNel frattempo, nel 1948-1949, alcuni saggi rivelarono la presenza nella villa di altri affreschi, che vennero in seguito rinvenuti: si tratta proprio della \"Madonna col Bambino con angeli reggicortina\" e dell\"'Adamo ed Eva\" che si trovano in situ. Inoltre nel salone restano qua e l\u00e0 uno strato di pittura (il sotto dello strappo) e tracce della sinopia, in parte ritoccati nel disegno da un restauratore ottocentesco.\nDescrizione.\nIl ciclo \u00e8 composto da affreschi che si dispongono a gruppi di tre su ciascuna parete, pi\u00f9 la parete centrale dove si apriva la porta, decorata dalla vaporosa tenda dove si trovano la \"Madonna col Bambino\", gli \"Angeli reggicortina\", \"Adamo ed Eva\". In alto, la fascia con putti, festoni e stemmi araldici, risale al 1472.\nLa prima parete \u00e8 occupata da personaggi che si distinsero nella politica, dentro e fuori Firenze:\nLa seconda \u00e8 dedicata alle donne:\nLa terza \u00e8 dedicata ai letterati fiorentini:\nNotevole \u00e8 anche la partitura architettonica: vi sono stati notati precisi riferimenti all'architettura romana, come nel fregio e nel kyma ionico a freccette, molto simile a quello dell'esedra del Foro di Augusto a Roma.\nStile.\nLe figure sono rappresentate come statue in posizione eroica, in nicchie rettangolari dipinte con lo sfondo di un pannello di finto marmo. Ciascuna emerge con un punto di vista ribassato, ed \u00e8 dotata di notevole monumentalit\u00e0, data dal chiaroscuro e dagli effetti di scorcio, soprattutto nello zoccolo marmoreo alla base delle figure, dove a volte un piede si proietta verso l'esterno, \"invadendo\" lo spazio dello spettatore.\nLa figura di \"Pippo Spano\", una delle pi\u00f9 originali, \u00e8 composta entro uno schema di due triangoli uguali sovrapposti, composti dalle braccia con la spada orizzontale e dalle gambe divaricate con la base. Come nel \"San Giorgio\" di Donatello, del 1417, le gambe divaricate sono un modo per far risaltare, con il torso ben eretto, l'idea di fermezza morale. La leggera torsione del busto, pure ripresa da Donatello, anima la figura che non appare schematicamente rigida, ma anzi sembra alludere a un movimento in potenza pronto a scattare da un momento all'altro: questa idea di movimento impellente si trasmette allo spettatore attraverso una linea di contorno \"energetica\" e dinamica, come teorizz\u00f2 Roberto Longhi."}
{"id": "2346666", "revid": "1305772", "url": "https://it.wikipedia.org/wiki?curid=2346666", "title": "Mistletoe (Colbie Caillat)", "text": "Mistletoe \u00e8 una canzone natalizia pubblicata da Colbie Caillat come singolo digitale nel novembre del 2007.\nLa canzone \u00e8 stata scritta da Colbie Caillat e Stacy Blue ed \u00e8 stata pubblicata il 20 novembre 2007 in formato digitale, ma anche in formato Promo CD limitatissimo. Il singolo ebbe un discreto successo; la canzone fu anche inserita nelle compilation \"The Essential Now That's What I Call Christmas\" e \"Hotel Cafe Presents Winter Songs\"."}
{"id": "2346673", "revid": "297745", "url": "https://it.wikipedia.org/wiki?curid=2346673", "title": "Riserva naturale Vincheto di Cellarda", "text": ""}
{"id": "2346675", "revid": "34542", "url": "https://it.wikipedia.org/wiki?curid=2346675", "title": "Tavola clesiana", "text": ""}
{"id": "2346678", "revid": "121550494", "url": "https://it.wikipedia.org/wiki?curid=2346678", "title": "Hell Freezes Over", "text": "Hell Freezes Over \u00e8 il secondo album live del gruppo musicale rock Eagles, pubblicato nel 1994.\nIl disco.\nIl disco \u00e8 stato pubblicato dopo 15 anni dall'ultimo album \"The Long Run\" e segna la reunion del gruppo.\nL'album, oltre ai vecchi successi del passato contiene 4 inediti registrati in studio, \"Get Over It\", \"Love Will Keep Us Alive\", \"The Girl From Yesterday\" e \"Learn To Be Still\" da cui sono estratti due singoli: \"Get Over It\" e \"Love Will Keep Us Alive\".\nI quattro inediti inclusi nel formato CD sono le versioni originali registrate in studio, le versioni degli inediti incluse in VHS e DVD vengono ascoltate nella versione del concerto.\nNel CD \u00e8 inclusa una versione acustica di \"Hotel California\" musicata in versione live.\nIl CD di \"Hell Freezes Over\" ha venduto oltre 10 milioni di copie e ha raggiunto la prima posizione nella classifica di Billboard. Successivamente usc\u00ec nei formati VHS e DVD.\nVersione DVD.\n\u00c8 stata realizzata anche una versione in DVD pi\u00f9 estesa rispetto a quella del normale CD che immortala il concerto del '94, includendo, oltre le canzoni presenti nel CD alcune canzoni da solista di Don Henley, la storia e la nascita dell'album e alcuni bonus e inediti. ; questa \u00e8 la tracklist del DVD:"}
{"id": "2346680", "revid": "1926649", "url": "https://it.wikipedia.org/wiki?curid=2346680", "title": "Darren Ferguson", "text": "\u00c8 il figlio dell'ex manager scozzese del Manchester United, Sir Alex Ferguson, nipote (di nonno) di Alexander e nipote (di zio) di Martin.\nCarriera.\nCalciatore.\nDa calciatore ricopriva il ruolo di centrocampista. Dopo aver esordito (senza lasciare il segno) nei \"Red Devils\", squadra in cui ha totalizzato 25 presenze senza mai segnare, \u00e8 passato per 250.000\u00a3 ai Wolverhampton Wanderers dopo quattro anni. In cinque stagioni con la squadra delle West Midlands ha totalizzato 117 presenze, segnando 4 reti. Dopo un anno trascorso in prestito agli olandesi dello Sparta Rotterdam (14 presenze ed un gol in biancorosso), ha firmato per il Wrexham, team in cui ha concluso la sua carriera e del quale \u00e8 diventato vera e propria bandiera. In otto anni passati tra League One e League Two con i rossi gallesi ha totalizzato 310 presenze segnando ben 51 gol, compreso quello del 2-0 sul Southend United che ha permesso ai gallesi di vincere il trofeo Vans.\nAllenatore.\nCon il Peterborough United ha centrato una storica promozione in Championship, ottenendo un secondo posto nella League One, in cui era neopromosso.\nHa ottenuto due promozioni con una squadra dell'East England. Il 10 novembre 2009 lascia la panchina del Peterborough dopo due grandi stagioni. Dal 6 gennaio 2010 siede sulla panchina del Preston North End. Il 31 dicembre viene esonerato dopo 5 vittorie in 22 partite.\nIl 12 gennaio 2011 ritorna sulla panchina del Peterborough United che, grazie alla vittoria ottenuta nella finale play-off giocata contro l'Huddersfield Town F.C. il 29 maggio 2011, ritorna nella Championship.\nStatistiche.\nStatistiche da allenatore.\n\"Statistiche aggiornate al 12 febbraio 2021.\""}
{"id": "2346694", "revid": "5456", "url": "https://it.wikipedia.org/wiki?curid=2346694", "title": "Gene Roddenberry\u2019s Andromeda", "text": ""}
{"id": "2346697", "revid": "34542", "url": "https://it.wikipedia.org/wiki?curid=2346697", "title": "Tavola Clesiana", "text": ""}
{"id": "2346711", "revid": "247222", "url": "https://it.wikipedia.org/wiki?curid=2346711", "title": "Equal Rights", "text": "Equal Rights \u00e8 il secondo album da solista del cantante reggae giamaicano Peter Tosh, pubblicato dalla CBS e dalla Virgin Records nel 1977. Il lavoro porta al successo il cantante da solista, e si rivela un disco militante nella religione rastafari, parlando della diaspora africana in \"African\", delle condizioni dei neri in Sudafrica in \"Apartheid\", rendendo cos\u00ec l'album molto politico.\nTracce.\nBrani composti da Peter Tosh, eccetto dove indicato.\nBrani composti da Peter Tosh, eccetto dove indicato.\nMusicisti.\nNote aggiuntive"}
{"id": "2346712", "revid": "38120", "url": "https://it.wikipedia.org/wiki?curid=2346712", "title": "Grigio Perla", "text": ""}
{"id": "2346719", "revid": "599013", "url": "https://it.wikipedia.org/wiki?curid=2346719", "title": "Chris King", "text": ""}
{"id": "2346721", "revid": "1711424", "url": "https://it.wikipedia.org/wiki?curid=2346721", "title": "Fiat 525", "text": "La Fiat 525 \u00e8 un'autovettura prodotta dalla Fiat dal 1928 al 1931.\n\u00c8 stato il modello successore della Fiat 512. Rispetto all'antenata era pi\u00f9 spaziosa. Inizialmente fu previsto, per sostituire la \u201c512\u201d, un modello da 8 cilindri, chiamata Fiat 530; solo in seguito fu deciso di puntare sulla \u201c525\u201d. La prima serie aveva le seguenti dimensioni: 5000 mm di lunghezza, 1780 mm di larghezza, 1802 mm d'altezza e 3400 mm di passo. Raggiungeva i 97 km/h.\nFurono prodotte altre tre versioni, la \u201c525 N\u201d, la \u201c525 S\u201d e la \u201c525 SS\u201d:\nDella prima versione furono prodotti 511 esemplari pi\u00f9 una vettura per il Papa. In totale furono fabbricate 4400 automobili.\nPer tutte le versioni, il cambio era a quattro rapporti manuale. I freni erano idraulici sulle quattro ruote.\nFurono prodotte quattro tipi di \u201c525\u201d, berlina a quattro porte, cabriolet a due e quattro porte e spider a due porte."}
{"id": "2346726", "revid": "74668", "url": "https://it.wikipedia.org/wiki?curid=2346726", "title": "OnePiece", "text": ""}
{"id": "2346727", "revid": "106740772", "url": "https://it.wikipedia.org/wiki?curid=2346727", "title": "Linea di successione al trono del Bahrein", "text": "La linea di successione al trono del Bahrein segue il criterio della legge salica attraverso i discendenti di Isa ibn Ali Al Khalifa, sovrano del Bahrein dal 1869 al 1932. Tuttavia, se lo desidera, il re ha la possibilit\u00e0 di scegliere un qualsiasi suo figlio e di nominarlo successore.\nLinea di successione.\nAttualmente la linea di successione al trono, a partire dai discendenti dello sceicco Salman ibn Hamad Al Khalifa, \u00e8 la seguente:\nLa linea di successione continua con i discendenti dello sceicco Hamad ibn Isa Al Khalifa (1872-1942) e poi dello sceicco Isa ibn Ali Al Khalifa (1848-1932).\nLegenda:"}
{"id": "2346729", "revid": "2373", "url": "https://it.wikipedia.org/wiki?curid=2346729", "title": "Kahl\u00faa", "text": "Il Kahl\u00faa (pronuncia spagnola ) \u00e8 un liquore messicano al gusto di caff\u00e8, che gli conferisce un gusto deciso ma dolce. Il Kahl\u00faa contiene anche zucchero, sciroppo di mais e vaniglia.\nStoria.\nIl liquore inizi\u00f2 a essere presente in commercio fino dal 1936. Allied Domecq, che fu creata nel 1994 dalla fusione tra Allied Lyons and Pedro Domecq, inizi\u00f2 a produrre il Kahl\u00faa dal 1996 finch\u00e9 l'azienda non fu parzialmente assorbita nel 2005 da Pernod Ricard, leader nella distribuzione di liquori nel mondo dalla fusione con la svedese \"Vin &amp; Sprit\" nel marzo 2008.\nVariet\u00e0.\nIl dosaggio alcolico del Kahlua spazia tra il 20% e il 35%, a seconda del mercato. Nel 2002, un'edizione speciale molto pi\u00f9 costosa apparve sui mercati statunitense, canadese e australiano, dopo essere stato venduto precedentemente solo nei duty free. Prodotto con pregiati chicchi di arabica del Veracruz, Messico, il Kahl\u00faa Especial ha un contenuto alcolico pari al 36%, \u00e8 meno denso e meno dolce rispetto alla versione tradizionale.\nNome.\nKahl\u00faa significa \"casa del popolo Acolhua\" nella lingua nahuatl, parlata a Vecienz o Nuceres prima della conquista spagnola.\nUsi.\nIl Kahl\u00faa \u00e8 usato per la preparazione di cocktail, come salsa o ingrediente in molti dessert, inclusi gelati, torte e cheesecake.\nAlcuni famosi cocktail, come il B-52, Baby Guinness, Mudslide, White Russian e il Black Russian, sono fatti con il Kahl\u00faa.\nPu\u00f2 essere anche bevuto mischiato nel caff\u00e8 caldo, nel latte o sul gelato.\nCaffeina.\nIl Kahl\u00faa contiene caff\u00e8 e quindi caffeina. Secondo la ditta produttrice, il liquore contiene 100 parti per milione di caffeina, che vuol dire circa 100 mg/l di liquore; un bicchierino da 45 ml di Kahl\u00faa contiene 5 mg di caffeina; un caff\u00e8 espresso ne contiene circa 100 mg e una tazza di caff\u00e8 filtro da 240 ml circa 200 mg."}
{"id": "2346734", "revid": "287204", "url": "https://it.wikipedia.org/wiki?curid=2346734", "title": "Minnesota North Stars", "text": "I Minnesota North Stars furono una squadra di hockey su ghiaccio statunitense, che milit\u00f2 nella National Hockey League per 26 stagioni, dal 1967 al 1993. Sede della squadra era il Met Center di Bloomington (Minnesota) e i suoi colori sociali erano il verde, il giallo oro e il bianco.\nStoria.\nDisput\u00f2 2062 partite ufficiali e partecip\u00f2 ai play-off 15 volte, comprese due partecipazioni alla fase finale della Stanley Cup. Fall\u00ec nel 1993 e i suoi diritti di franchigia furono trasferiti a Dallas, in Texas, per dare vita ai Dallas Stars."}
{"id": "2346735", "revid": "1573940", "url": "https://it.wikipedia.org/wiki?curid=2346735", "title": "Oxynotus centrina", "text": "L'Oxynotus centrina () appartiene al genere Oxynotus ed alla famiglia Oxynotidae. \u00c8 noto comunemente come pesce porco.\nAreale.\nVivono nell'Oceano Atlantico Orientale e nel Mar Nero. A Nord sono stati osservati nel Mediterraneo e nel Golfo di Biscaglia fino alla Cornovaglia, a Sud fino al Senegal.\nHabitat.\nSono stati rinvenuti a profondit\u00e0 comprese tra 100 e 700 metri.\nAspetto.\nRaggiungono lunghezze massime di 1.5 metri. Questa specie di piccole dimensioni ha una morfologia molto particolare: il corpo \u00e8 piuttosto alto per via della pinna dorsale allungata e la pelle \u00e8 riconoscibile per i caratteristici puntini chiari.. Il resto del corpo \u00e8 uniforme e di colore marroncino-grigiastro.\nConservazione.\nSi tratta di una specie molto vulnerabile\nRiproduzione.\nLa specie \u00e8 ovovivipara.\nAlimentazione.\nSi nutrono di policheti.\nInterazioni con l'uomo.\nLa loro carne \u00e8 utilizzata fresca, sottolio, affumicata, essiccata e salata per il consumo umano."}
{"id": "2346736", "revid": "712828", "url": "https://it.wikipedia.org/wiki?curid=2346736", "title": "Disco (personaggio)", "text": ""}
{"id": "2346737", "revid": "767487", "url": "https://it.wikipedia.org/wiki?curid=2346737", "title": "Monte Mancuso", "text": "Il Monte Mancuso \u00e8 un monte della Calabria appartenente al massiccio montuoso del Reventino.\nGeografia fisica.\nIl Monte Mancuso \u00e8 un rilievo della Calabria centrale, situato tra la valle del Savuto, e la piana di Sant'Eufemia, la sua massima elevazione \u00e8 di 1.327 m s.l.m. Il confine naturale con il monte Reventino \u00e8 il piano di San Mazzeo. Le vette principali del Monte Mancuso sono dieci, monte Mancuso propriamente detto (1327 m), dove si trova la base telecomunicazioni militari NATO, ormai dismessa, monte Castelluzzo (1299 m), dove si trovano le antenne radio e televisive, il secondo monte Mancuso (1290 m), dove si trova il ripetitore Telecom, monte Nocelletto (1162 m), monte del Greco (1217 m), monte Mitoio (966 m), colle Dogarelli (1180 m), piano del Corvo (1117 m), proprio sopra l'area attrezzata di piano Bombarda ed infine Campomaggio (902 m). Il bosco \u00e8 composto prevalentemente da faggi, ontani napoletani, castagni e abeti bianchi. L'unica strada asfaltata che fa guadagnare la cima si imbocca nel comune di Gizzeria, dopo essere passati per il centro abitato di Gizzeria proseguire in direzione Falerna, oltrepassare la frazione denominata \"Destra\", prendere la prima a destra seguendo le indicazioni. Si pu\u00f2 salire anche dagli altri comuni anche se per arrivare in cima bisogner\u00e0 imboccare alcune strade bianche o sterrate. Su monte Mancuso esiste una fitta rete di strade e sentieri sterrati che permettono di svolgere attivit\u00e0 sportive quali escursioni in MTB con percorsi XC-AM-Enduro, ma anche trekking pedestre o uscite a cavallo. Numerosi sono i borghi montani su tutti i versanti, i principali sono: Acquafredda, Prisa, Vallericciardo, Telara, San Mazzeo Vallone Cupo e Pietrebianche. Numerosissimi sono i punti d'acqua. Un vero paradiso per fotografi, biker ed escursionisti a 20\u00a0km dalla costa dei Feaci paradiso di migliaia di appassioniti di Kite Surf.\nComuni del monte Mancuso.\nDi seguito si riporta l'elenco dei comuni sui quali si estende il monte Mancuso."}
{"id": "2346738", "revid": "287204", "url": "https://it.wikipedia.org/wiki?curid=2346738", "title": "Istres Ouest Provence Volley-Ball", "text": "L'Istres Ouest Provence Volley-Ball \u00e8 una societ\u00e0 pallavolistica femminile francese con sede a Istres: milita nel campionato di Ligue A.\nStoria.\nL'\"Istres Sports Volley-Ball\" fu fondato nel 1995 come parte della stessa polisportiva a cui fa capo la principale squadra di calcio cittadina. \u00c8 da considerarsi ideale erede dell\"'Omnisport Istres\", prima squadra di pallavolo femminile nella citt\u00e0 provenzale, la cui nascita risaliva al 1974. Nel 2000 raggiunse la LNV Pro A, massima categoria del campionato francese di pallavolo.\nNel 2007 la squadra si \u00e8 distaccata dalla polisportiva d'origine e ha assunto l'attuale denominazione. Negli ultimi anni ha vissuto una crescita costante, che nel 2008 le ha permesso di raggiungere il quinto posto in Pro A e di conquistare la prima qualificazione a una competizione europea (la Challenge Cup); nel 2009 si \u00e8 poi qualificata alle semifinali \"play-off\" del campionato nazionale."}
{"id": "2346739", "revid": "30610", "url": "https://it.wikipedia.org/wiki?curid=2346739", "title": "Conferenza di Badasht", "text": "La conferenza di Badasht, tenutasi tra il 26 giugno e il 17 luglio del 1848 in un piccolo villaggio in prossimit\u00e0 del Mar Caspio, segn\u00f2 la rottura tra il B\u00e1bismo e l'Islam e il disconoscimento da parte del primo della legge islamica.\nAlla conferenza, diretta al consolidamento del movimento religioso babista e a organizzare la liberazione del B\u00e1b che era stato imprigionato, parteciparono i maggiori esponenti del Babismo, 81 persone in tutto.\nLeader.\nLe figure chiave dell'incontro erano M\u00edrz\u00e1 \u1e24usayn 'Al\u00edy-i-N\u00far\u00ed, che avrebbe assunto il titolo di Bah\u00e1'u'll\u00e1h, \"Gloria di Dio\", e avrebbe fondato la religione bahai, Mull\u00e1 Mu\u1e25ammad \u2018Al\u00ed-i-B\u00e1rfur\u00fash, Lettera del Vivente noto con il titolo di Qudd\u00fas e la poetessa F\u00e1timih Baragh\u00e1n\u00ed, T\u00e1hirih, la \"Pura\".\nBah\u00e1'u'll\u00e1h.\nLa posizione di Bah\u00e1'u'll\u00e1h fu di mediazione tra la posizione moderata di Qudd\u00fas e quella pi\u00f9 radicale di T\u00e1hirih.\nQudd\u00fas.\nQudd\u00fas sembrava non accettare la separazione del movimento babista dall'Islam per mantenerlo nel suo ambito e completare la legge islamica. La sua posizione pareva confliggere con quella di T\u00e1hirih che vedeva invece nel Babismo una religione autonoma e autarchica, oltre l'Islam, di cui riconosceva il Corano ma non la Sharia.\nPrevalse la posizione di T\u00e1hirih, Qudd\u00fas pi\u00f9 avanti si sarebbe difeso con altri babisti e arroccato nella fortezza di \"Shaykh Tabarsi\". Mor\u00ec da martire, vittima di un feroce fanatismo a Barfurush, sua citt\u00e0 natale.\nT\u00e1hirih.\nT\u00e1hirih pensava che il messaggio del B\u00e1b costituisse una rottura e un passo avanti rispetto all'Islam e ne abrogasse le leggi della Shari'a.\nIn tale ottica ag\u00ec per convincere gli altri partecipanti e per sottolineare in maniera pi\u00f9 radicale la sua posizione si present\u00f2 senza il tradizionale \"velo\", cosa che, pi\u00f9 che suscitare scandalo, era considerata, all'epoca, una vera eresia.\nEsiti.\nLa conferenza si concluse con l'abrogazione della legge islamica e con la separazione del movimento babista dall'Islam.\nTermin\u00f2 anticipatamente a causa di attacchi degli abitanti tradizionalisti di alcuni villaggi vicini."}
{"id": "2346741", "revid": "767487", "url": "https://it.wikipedia.org/wiki?curid=2346741", "title": "Duilio Santagostino", "text": "Carriera.\nDurante la sua carriera calcistica ha collezionato una presenza in Serie A con la maglia della Juventus, nella stagione 1932-1933 in Juventus-Fiorentina (5-0).\nContro la Fiorentina gioc\u00f2 anche una partita di Coppa Italia nel 1936.\nGioc\u00f2 altre due partite in Coppa dell'Europa Centrale, a Vienna e Genova contro l'Admira Vienna nel 1934.\nGioc\u00f2 poi nella Biellese al 1940 e nel Savigliano e Settimese le stagioni successive."}
{"id": "2346743", "revid": "124288563", "url": "https://it.wikipedia.org/wiki?curid=2346743", "title": "Torre d'Ovarda", "text": "La Torre d'Ovarda (3.075 ) \u00e8 una montagna delle Alpi di Lanzo e dell'Alta Moriana nelle Alpi Graie.\nDescrizione.\nSi trova in Piemonte nelle Valli di Lanzo nella linea di montagne che separa la Val d'Ala dalla Val di Vi\u00f9. Nel versante della val d'Ala il monte incombe su Balme; in quello della valle di Vi\u00f9 si trova all'altezza di Usseglio.\n\u00c8 costituita da tre vette: Occidentale (2.997\u00a0m), Centrale (3.075\u00a0m) ed Orientale (2.922\u00a0m). Sulla montagna \u00e8 collocato il punto geodetico trigonometrico dell'IGM denominato \"Torre D'Ovarda\" (055089).\nGeologia.\nNella seconda met\u00e0 del XIX secolo il geologo Johann Str\u00fcver (1842 - 1915) battezz\u00f2 \"ovardite\" una variet\u00e0 di roccia scistosa, abbondante nelle Valli di Lanzo e nella quale, accanto ai predominanti feldspato e mica, sono presenti vari altri minerali tra i quali l'epidoto .\nSalita alla vetta.\nSi pu\u00f2 salire sulla vetta lungo la via normale che si svolge sul versante sud a partire dal \"Colle di Costafiorita\" (2.440\u00a0m). Si tratta di un itinerario alpinistico. Il colle si pu\u00f2 raggiungere da Balme passando per il bivacco Gandolfo ed il passo Paschiet oppure si pu\u00f2 raggiungere partendo da Usseglio. "}
{"id": "2346745", "revid": "599013", "url": "https://it.wikipedia.org/wiki?curid=2346745", "title": "Brian Davis", "text": ""}
{"id": "2346746", "revid": "1149807", "url": "https://it.wikipedia.org/wiki?curid=2346746", "title": "Libera di amare", "text": "Libera di amare (\"El privilegio de amar\") \u00e8 un serial televisivo messicano. In Italia \u00e8 stata trasmessa da Rete 4, da Video Calabria e da Lady Channel.\nDescrizione.\nIl serial \u00e8 di genere telenovela, ed \u00e8 prodotto dalla societ\u00e0 di produzione messicana Televisa. Nel Paese di produzione, il serial venne trasmesso in prima visione dal 1998 al 1999. In Italia la telenovela venne trasmessa in prima visione con il titolo \"Libera di amare\", e venne in seguito replicata con il titolo \"Il privilegio di amare\", che \u00e8 una traduzione letterale del titolo originale.\nGli interpreti principali sono Adela Noriega ed Helena Rojo. La telenovela, prodotta e scritta da Leandro Burgay e Delia Fiallo, \u00e8 il remake della telenovela venezuelana \"Cristal\", con Carlos Mata e Jeannette Rodr\u00edguez Delgado.\nTrama.\nLa giovane Luciana lavora come domestica presso una ricca famiglia di Citt\u00e0 del Messico. La ragazza \u00e8 segretamente innamorata del figlio dei suoi padroni, Giovanbattista, ma questi, spinto dalla madre, sta per prendere i voti. La sera prima che il ragazzo parta per il seminario, Luciana va da lui per regalargli un crocifisso. Tra i due scoppia la passione e passano la notte insieme. Tempo dopo Luciana scopre di aspettare un bambino ma Giovanbattista \u00e8 ormai sacerdote. La ragazza confessa la verit\u00e0 alla sua padrona, la signora Annalisa, che va su tutte le furie e la caccia. \nNon avendo famiglia n\u00e9 amici, Luciana inizia a cercare disperatamente lavoro come sarta o come cameriera ma Annalisa fa in modo che nessuno la assuma e costringe la ragazza alla miseria. Giunto il momento del parto, Luciana d\u00e0 alla luce una bambina ma decide di abbandonarla davanti alla porta di una grande casa, perch\u00e9 non pu\u00f2 mantenerla.\nLuciana inizia a condurre una vita mediocre: diventa l'amante di uomini ricchi per il solo gusto di sfruttarli e rubare loro del denaro. Anni dopo Luciana \u00e8 diventata una donna realizzata e potente. Dirige una casa di moda che porta il suo nome e si \u00e8 sposata con il famoso attore televisivo Andrea Duval da cui ha avuto una figlia, Lisetta. Luciana ha anche cresciuto Vittorio, il figlio di Andrea, al quale vuole bene come se fosse suo figlio. \nLuciana oltre ad avere ottimi collaboratori: Franco, Miriam e Cristopher, ha anche grandi amici che le vogliono bene. Spera da sempre che suo figlio Vittorio sposi una ragazza della sua stessa classe sociale e vede come possibile nuora, Tamara. Tamara intrattiene da anni una relazione con l'attore tv Nicola Obregon, nonch\u00e9 collega di Andrea che crede di essergli amico ma in realt\u00e0 lo odia per il suo grande successo nel lavoro e con le donne.\nColui che realmente vuole bene ad Andrea come ad un fratello \u00e8 Michele, regista di Televisa (realmente interpretato da Miguel Cor\u00e7ega), sposato con Ofelia che in accordo con Nicola, tramer\u00e0 alle spalle dei coniugi Duval. Cristina, invece \u00e8 una giovane e bellissima ragazza, cresciuta in orfanotrofio che decide di affittare un appartamento con altre 2 ragazze, Lorenza e Margareta. Cristina sogna da sempre di fare la modella e non a caso, grazie ad un biglietto da visita di Andrea Duval, si presenter\u00e0 da Luciana che, insospettita, la tratter\u00e0 male prima e poi decider\u00e0 di assumerla.\nLorenza invece \u00e8 una donna pi\u00f9 adulta, pi\u00f9 vivace e pi\u00f9 frizzante che non avr\u00e0 il minimo scrupolo ad approfittarsi della crisi che c'\u00e8 tra i coniugi Duval, per intromettersi tra loro e intrattenere una relazione clandestina con Andrea. Margareta \u00e8 pi\u00f9 loquace e pi\u00f9 tranquilla, studia biologia e sogna il principe azzurro, e s'innamorer\u00e0 del vicino di casa che d'altro canto \u00e8 cotto di Lorenza che lo inganna sfacciatamente.\nSigla.\nLa sigla italiana \u00e8 la canzone \"Amore per te\" di Mango."}
{"id": "2346753", "revid": "767487", "url": "https://it.wikipedia.org/wiki?curid=2346753", "title": "Thomas Wilson", "text": "Dopo aver lasciato l'Inghilterra per non incorrere nella persecuzioni religiose di Maria I d'Inghilterra si rec\u00f2 a Padova nel 1555; nel 1559 fu imprigionato a Roma come eretico.\nTornato in patria nel 1560, fu ambasciatore in Portogallo (1567) e Olanda (1576); dal 1577 fu segretario di Stato"}
{"id": "2346754", "revid": "124808", "url": "https://it.wikipedia.org/wiki?curid=2346754", "title": "Thomas Francis Wilson", "text": ""}
{"id": "2346758", "revid": "1522738", "url": "https://it.wikipedia.org/wiki?curid=2346758", "title": "\u010aensu Tabone", "text": "Fu il quarto Presidente di Malta, dal 4 aprile 1989 al 4 aprile 1994, succedendo ad Agatha Barbara ed all'interinato di Paul Xuereb.\nBiografia.\nPrimi anni.\nVincent Tabone (\"\u010aensu\" \u00e8 un'abbreviazione di Vin\u010bensu) \u00e8 il figlio di Niccol\u00f2 Tabone e Elisa, nata Calleja: \u00e8 il pi\u00f9 giovane di dieci figli. La sua nonna paterna, Giuseppina De Gaetani, si era trasferita a La Valletta alla met\u00e0 del XIX secolo da Riposto, Sicilia. Suo padre Niccol\u00f2 fu uno dei primi medici maltesi a tenere lezioni di patologia e chirurgia nel Regno Unito e fu ufficiale del distretto sanitario in varie zone dell'isola di Gozo, nell'arcipelago maltese. La vita a Gozo per la famiglia Tabone era quieta: essi vivevano a Victoria, Gozo e trascorrevano la \"ville\u0121\u0121atura\" a Marsalforn. L'infanzia di Tabone fu segnata dalla improvvisa mancanza del padre, nell'ottobre 1922, all'et\u00e0 di 59 anni. Due anni pi\u00f9 tardi, all'et\u00e0 di 11 anni, si trasfer\u00ec a Malta, dove si iscrisse al St. Aloysius College, una scuola gesuita. Concluse le scuole, si iscrisse all'Universit\u00e0 di Malta nel 1930, dove si laure\u00f2 prima in farmacia, nel 1933 e quattro anni dopo (1937) in medicina.\nServizio militare e carriera da medico.\nDurante la Seconda guerra mondiale Tabone fu ufficiale medico dell'esercito ed ufficiale sanitario nella Royal Malta Artillery; pi\u00f9 tardi venne reclutato come specialista in oculistica di stanza all'Ospedale militare di Mtarfa. Nel 1946 ottenne un diploma in oftalmologia dall'Universit\u00e0 di Oxford, seguito da un diploma in medicina oftalmica e chirurgia dal Royal College di Chirurgia. Fu assistente al Moorfields Eye Hospital di Londra.\nNel 1948 Tabone fu incaricato della supervisione di una campagna per la cura del tracoma. Grazie ad i suoi sforzi, la malattia fu virtualmente eliminata dall'isola di Gozo. Egli assist\u00e9 al lancio di simili campagne a Taiwan, in Indonesia ed Iraq sotto gli auspici dell'Organizzazione mondiale della sanit\u00e0 (OMS).\nEgli fece parte del Consiglio dell'Universit\u00e0 di Malta e tra il 1957 ed il 1960 fu un membro di facolt\u00e0 del Board of Medicine e lettore in oftalmologia clinica nel Dipartimento di Chirurgia.\nPer molti anni, anche quando fu membro del Parlamento maltese, Tabone mantenne il suo ambulatorio a Sliema.\nCarriera politica.\nTabone fu nominato membro del Comitato esecutivo del Partito Nazionalista nel 1961 e fu segretario generale del partito tra il 1962 ed il 1972, nonch\u00e9 Deputy Leader dal 24 giugno 1972 al 9 gennaio 1977. Fu eletto per la prima volta al Parlamento nel 1966 e conseguentemente fu membro del Parlamento per il collegio di Sliema, San Giuliano, Msida, and G\u017cira per 23 anni. Durante la sua carriera politica, fu anche ministro del Lavoro, dell'Occupazione e del Welfare tra il 1966 ed il 1971 e ministro degli Affari Esteri tra il 1987 ed il 1989.\nIl 16 marzo 1989 Tabone present\u00f2 le sue dimissioni come ministro degli Affari Esteri e come membro del Parlamento.\nIl 4 aprile dello stesso anno fu eletto quarto Presidente di Malta.\nAbbandon\u00f2 l'incarico alla scadenza naturale, il 4 aprile 1994: a lui successe Ugo Mifsud Bonnici.\n\u00c8 scomparso nel 2012 all'et\u00e0 di 98 anni a San Giuliano."}
{"id": "2346762", "revid": "287204", "url": "https://it.wikipedia.org/wiki?curid=2346762", "title": "Entente Sportive Le Cannet-Rocheville Volley-Ball", "text": "L'Entente Sportive Le Cannet-Rocheville Volley-Ball \u00e8 una societ\u00e0 pallavolistica femminile francese con sede a Le Cannet: milita nel campionato di Ligue A.\nStoria.\nFondata nel 1994 all'interno della polisportiva Entente Sportive Le Cannet-Rocheville (sorto a sua volta nel 1968), ha vissuto la sua crescita negli ultimi anni. Ottenuta la promozione in LNV Pro A nel 2005, ha conseguito buoni risultati sia in Francia (ha disputato una finale di Coppa nazionale nel 2008) che in Europa: nel 2008 ha perso la finale di Coppa CEV contro la Scavolini Pesaro. Nella stagione 2014-15 vince il suo primo trofeo, ossia la Coppa di Francia, battendo in finale il Racing Club de Cannes, squadra che supera anche nella Supercoppa francese 2015, aggiundicandosi la competizione."}
{"id": "2346769", "revid": "117846234", "url": "https://it.wikipedia.org/wiki?curid=2346769", "title": "Linea di successione al trono del Marocco", "text": "Secondo l'articolo 20 della costituzione marocchina del 1996, la linea di successione al trono del Marocco segue il criterio della primogenitura maschile in linea diretta attraverso i discendenti del re Hassan II, sovrano dal 1961 al 1999.\nTuttavia, se lo desidera, il re ha la possibilit\u00e0 di scegliere un qualsiasi suo figlio e di nominarlo successore. Nel caso di assenza di eredi maschi diretti, il diritto di successione al trono pu\u00f2, alle stesse condizioni, investire il pi\u00f9 prossimo parente di sesso maschile del sovrano, attualmente il principe Moulay Hicham.\nLinea di successione.\nLa linea di successione al trono del Marocco \u00e8 la seguente:\nLegenda:"}
{"id": "2346771", "revid": "599013", "url": "https://it.wikipedia.org/wiki?curid=2346771", "title": "Rich Manning", "text": ""}
{"id": "2346775", "revid": "1974457", "url": "https://it.wikipedia.org/wiki?curid=2346775", "title": "Reflection attack", "text": "Il reflection attack \u00e8 un tipo di attacco informatico volto a colpire sistemi di autenticazione di tipo \"challenge-response\", che usano lo stesso protocollo di comunicazione in entrambe le direzioni (ovvero, ciascuna parte utilizza lo stesso protocollo per autenticarsi con l'altra parte). L'idea alla base di questo tipo di attacco \u00e8 di imbrogliare la vittima chiedendogli una soluzione (\"response\") alla sua stessa sfida (\"challenge\").\nAttacco.\nIn linea di massima, l'attacco \u00e8 condotto come segue:\nSe il protocollo di autenticazione non \u00e8 progettato attentamente, la vittima che riceve la risposta la accetter\u00e0 in quanto corretta e lascer\u00e0 all'attaccante un canale di connessione autenticato (mentre il secondo canale verr\u00e0 abbandonato).\nContromisure.\nLa contromisura pi\u00f9 comune a questo tipo di attacco \u00e8 la seguente: la vittima inserisce il suo codice di identificazione nel \"response\" alla \"challenge\". In questo modo, se a sua volta riceve un \"response\" contenente il suo ID, pu\u00f2 semplicemente scartarlo.\nUn'altra possibile soluzione \u00e8 usare protocolli (o chiavi crittografiche) differenti per le due direzioni di autenticazione."}
{"id": "2346777", "revid": "73843", "url": "https://it.wikipedia.org/wiki?curid=2346777", "title": "Vincenzo Braca", "text": "Biografia.\nMolto scarne sono le notizie sulla sua vita, comprese quelle ricavabili dalle sue opere, nelle quali non \u00e8 sempre agevole discernere tra realt\u00e0 e finzione comica.\nSi sa che proveniva da famiglia di umilissime origini e che, ancora giovanissimo, rimase orfano di padre. Partendo da queste modeste condizioni riusc\u00ec comunque, tra il 1593 e il 1596, a diventare medico, formandosi alla Scuola medica salernitana, un curriculum a cui egli aggiunse forse degli studi di giurisprudenza, non conclusi, nello \"Studio\" napoletano, come sembrerebbe da una delle sue opere, il \"Processus criminalis\".\nEsercit\u00f2 l'arte medica a Napoli dal 1595 o 1596 ma dopo non molto rientr\u00f2 a Salerno, stabilendo la residenza a Cava. Nel 1612 lo si trova iscritto tra i membri dell'Almo Collegio Salernitano.\nImportante \u00e8 uno scolio presente sul primo dei due codici napoletani, il ms. IX.F47. L'annotazione \u00e8 la seguente: \u00ab\"Originali opere del dottor Vinc.o Braca salernitano, mio cariss.o amico che mor\u00ec in mia casa ammazzato. Dio lo recogli nella sua s.ta Gloria come spero, essendo morto molto cattolicamente remettendo sempre a quello che lo haueua ammazzato, et ordin\u00f2 che non se querelasse\"\u00bb, vergata da mano diversa da quella dell'amanuense del codice.\nDa essa si deduce che: \nMorte.\nLa gi\u00e0 citata annotazione sul ms. IX.F47 suggerisce che la fine di Braca possa essere stata causata da un assassinio.\nLa data della sua morte rimane invece sconosciuta, anche se dovette essere, sicuramente, non \nanteriore al 1614, anno che ricorre nella dedica di un \"Pronuosteco\" e di un \"Buonzegnale\", due opere raccolte nel gi\u00e0 citato codice autografo IX.F47.\nUna pi\u00f9 precisa determinazione \u00e8 stata avanzata, in maniera congetturale, dallo studioso Ettore Mauro, che ha proposto la data \"post quem\" del 18 febbraio 1625, basandosi sulla data dell'opera dal titolo \"Lettera de 'a Cava alla Repubreca de Genua\", presente nel codice non autografo, il XIV.E45. Questa ipotesi, tuttavia, implica che si accetti l'attribuzione al Braca della \"Lettera de 'a Cava\", che \u00e8 anch'essa una congettura, non altrimenti dimostrabile.\nProfilo letterario.\nFarsa cavaiola.\nIl nome di Vincenzo Braca \u00e8 legato principalmente a un fortunato, ma semisconosciuto genere letterario, la \"farsa cavaiola\", importante filone dialettale, partecipe dell'\u00abultima grande stagione del teatro comico cinquecentesco [...] quella fiorita in, e attorno, a Napoli\u00bb.\nSi tratta di un genere incentrato sull'archetipo farsesco del \"cavaiuolo\", ovvero un ignorante e stolto villico cavese (ossia un abitante della citt\u00e0 di Cava), che dai cittadini salernitani \u00e8 immaginato, con la rozzezza del suo dialetto, nei tratti pi\u00f9 grossolani e caricaturali, come viene delineato, ad esempio, nella \"Farza de lo Mastro de scola\" e nella \"Farza de la Maestra\" di Vincenzo Braca, in cui il carattere del \"cavaiolo\" assurge alla rappresentativit\u00e0 del tipico \u00abpopolano sciocco\u00bb.\nIl genere della farsa cavaiola dovette conoscere una notevole fioritura tra la fine del XV e il XVI secolo, con numerose produzioni su un arco di un secolo e mezzo, ma di quello che doveva costituire un cospicuo corpus \u00e8 sopravvissuto ben poco.\nLa penuria di testimonianze letterarie anteriori, rende Vincenzo Braca praticamente l'unico esponente di rilievo di questo genere teatrale, che dovette invece essere ben pi\u00f9 cospicuo: i soli componimenti che precedono Braca, tra quelli sopravvissuti, sono il \"\"Cartello di sfida cavajola\" e la \"Ricevuta dell'Imperatore\"\", risalente all'inizio del XVI secolo, ma entrambi opera di autori rimasti anonimi. \nLa \"Ricevuta dell'Imperatore\", la pi\u00f9 antica tra le farse cavaiole, si riferisce burlescamente all'accoglienza ricevuta a Cava da Carlo V, che vi pass\u00f2 di ritorno da Tunisi nel 1535: questa farsa cavaiola, pur anonima, \u00e8 peraltro ascritta da alcuni a Vincenzo Braca.\nLa \"farsa cavaiola\" nel contesto della letterariet\u00e0 rinascimentale.\nIl fiorire della 'farsa cavaiola' rappresenta uno dei \u00abmomenti capitali della storia della farsa nella letteratura dell'Italia rinascimentale\u00bb, a fianco dell'insorgenza di altre manifestazioni letterarie come il senese \"Strascino\" (anteriore alla Congrega dei Rozzi), la commedia veneziana dei buffoni \"Zuan Polo\" e \"Domenico Tajacalze\", e i \"mariazzi\" padovani del Ruzante. Rispetto a queste altre manifestazioni, tuttavia, la produzione farsesca del Braca, pur nella sua espressivit\u00e0 e vivacit\u00e0 linguistica, si presenta con inflessioni sostanzialmente macchietistiche, con una portata pi\u00f9 locale e campanilistica. La minore ampiezza dell'orizzonte satirico, la pi\u00f9 limitata portata localistica, precludono a Vincenzo Braca, ad esempio, di attingere i livelli di incisivit\u00e0 raggiunti dalla farsa del Ruzante.\nAltre opere.\nIl suo profilo letterario non \u00e8 appiattito sulla dimensione unica delle \u00abfarse cavaiole\u00bb, ma \u00e8 arricchito dalla conoscenza che noi abbiamo di altri due dei suoi scritti, i \"Pronostici\" e il \"Processus criminalis de omnibus delictis et malis che fatt'have in personam regie Cave et suo covierno vrachetta de Saijerno annis elapsis\" (\"Processo criminale per tutti i delitti e i mali che ha compiuto brachetta da Salerno, negli anni passati, verso la persona del re di Cava e del suo governo\").\nLe due opere, in particolare la seconda, rivelano doti di complessit\u00e0 formale e qualit\u00e0 letteraria ben superiori ai componimenti farseschi. Le due opere, inoltre risultano poi molto interessanti per gli spaccati sociali e antropologici che sono in grado di rivelare sulla societ\u00e0 del loro tempo.\nI \"Pronostici\".\nNei \"Pronostici\", opera in forma epistolare metrica, Vincenzo Braca prende di mira la pratica dell'astrologia, facendosene beffe e mettendo in evidenza quali stralunate previsioni possono scaturire dalla sua applicazione alle faccende della salute e alle pratiche colturali.\nIl \"Processus criminalis\".\nLa seconda opera \u00e8 anch'essa un testo satirico in forma di epistola metrica, in cui per\u00f2 gli strali ironici dell'autore tornano ancora una volta a prendere di mira i consueti bersagli, gli abitanti della citt\u00e0 di Cava. \nLo scrittore immagina se stesso al centro di una caso giudiziario che lo vede accusato di diffamazione dai cittadini cavesi. Il processo si conclude l'ultima sera di Carnevale, con l'inflizione, all'imputato contumace, della pena della flagellazione per le vie del borgo.\nMolte affinit\u00e0 formali avvalorano l'accostamento del \"Processus\" al filone letterario dello \"gliommero\" (o \"gliuommero\", 'gomitolo' in dialetto meridionale), un raffinato e antico genere poetico, che rimanda per\u00f2 agli ambienti e ai circoli letterari della Napoli aragonese, e i cui prodotti erano prologhi a testi cavallereschi destinati alla pubblica lettura. Gli elementi formali comuni che suggeriscono l'affinit\u00e0 del \"Processus\" al genere dello \"gliommero\" sono la forma epistolare, la struttura metrica a endecasillabi frottolati (endecasillabi con rimalmezzo), la fluidit\u00e0 tra differenti registri linguistici, con la loro coabitazione e contaminazione espressiva e, infine, la scrittura in forma di monologo recitativo, in funzione dell'eventuale fruizione carnacialesca del \"Processus\", destinato forse alla recitazione per bocca di un solo attore o guitto.\nEdizioni delle opere.\nA tutt'oggi, la maggior parte dell'opera di Vincenzo Braca \u00e8 conservata ancora in forma manoscritta, nei codici IX.F47 e XIV.E45 della Biblioteca Nazionale di Napoli. La gi\u00e0 citata annotazione a margine, presente nel primo dei due codici, indicherebbe inoltre che la paternit\u00e0 dei .\nLe uniche edizioni disponibili riguardano tre farse, la pi\u00f9 antica delle quali, \"La ricevuta dell'Imperatore alla Cava\", \u00e8 attribuita da alcuni a Vincenzo Braca:"}
{"id": "2346778", "revid": "1718925", "url": "https://it.wikipedia.org/wiki?curid=2346778", "title": "Adriano Pappalardo (album)", "text": "Adriano Pappalardo \u00e8 il primo album di Adriano Pappalardo, pubblicato a settembre del 1972.\nIl disco.\nL'album di debutto del cantante pugliese viene pubblicato dopo il successo dei suoi primi 45 giri, Una donna/Il bosco no, pubblicato nel 1971 e \u00c8 ancora giorno/Senza anima, uscito poche settimane prima del 33 giri; tutte e quattro queste canzoni sono contenute nell'L.P.\nTra le altre canzoni sono da ricordare \"Un uomo molte cose non le sa\", portata al successo qualche anno prima da Nicola Di Bari, e \"Problemi di coscienza\", gi\u00e0 incisa dal gruppo dei Flora, Fauna &amp; Cemento.\nIl disco, prodotto e arrangiato da Claudio Fabi, \u00e8 stato registrato negli studi Fonorama di Milano, di propriet\u00e0 di Carlo Alberto Rossi; il tecnico del suono \u00e8 Mario Carulli.\nTra i musicisti che partecipano all'incisione vi sono quattro musicisti provenienti dal gruppo di Patrick Samson (Euro Cristiani, Guido Guglielminetti, Umberto Tozzi e Claudio Pascoli) e Giorgio Benacchio, un ex componente de I Ribelli.\nLa copertina raffigura un centauro con le sembianze di Pappalardo, ed \u00e8 opera di Gianni Celano Giannici, di Caesar Monti e di sua moglie Wanda Spinello.\nIl disco \u00e8 stato ristampato in cd nel 2003.\nTracce.\nLATO A\nLATO B"}
{"id": "2346787", "revid": "80598", "url": "https://it.wikipedia.org/wiki?curid=2346787", "title": "Bruno Carlo Longhi", "text": ""}
{"id": "2346789", "revid": "339392", "url": "https://it.wikipedia.org/wiki?curid=2346789", "title": "Rimalmezzo", "text": ""}
{"id": "2346790", "revid": "767487", "url": "https://it.wikipedia.org/wiki?curid=2346790", "title": "Evers Burns", "text": ""}
{"id": "2346792", "revid": "1805885", "url": "https://it.wikipedia.org/wiki?curid=2346792", "title": "Il grande viaggio (album)", "text": "Il grande viaggio, pubblicato nel 2001, \u00e8 una compilation mixata del dj italiano Gigi D'Agostino che include alcuni suoi inediti e altri pezzi di vari artisti."}
{"id": "2346797", "revid": "547034", "url": "https://it.wikipedia.org/wiki?curid=2346797", "title": "Georgij \u0116richovi\u010d Langemak", "text": "Dal 1928 lavor\u00f2 con altri scienziati sovietici per lo sviluppo di proiettili a razzo per uso militare. Insieme a Sergej Pavlovi\u010d Korol\u00ebv progett\u00f2 un modello di razzo che svilupp\u00f2 insieme ad altri scienziati; tale arma venne poi usata nei lanciarazzi Katju\u0161a durante la Seconda guerra mondiale.\nNel 1938 durante le purghe staliniane fu arrestato, condannato a morte e giustiziato."}
{"id": "2346801", "revid": "1543377", "url": "https://it.wikipedia.org/wiki?curid=2346801", "title": "Joseph G. Fucilla", "text": "Biografia.\nNel 1880 la sua famiglia lasci\u00f2 Cosenza e si trasfer\u00ec a New York. Joseph era il pi\u00f9 grande dei sette figli di Giovanni Fucilla e Maria Carmela De Marco; studi\u00f2 all'Universit\u00e0 del Wisconsin ed insegn\u00f2 presso lo Iowa State College a Ames (1921-23), ed all'Universit\u00e0 di Indianapolis (1923-28). Consegu\u00ec un dottorato all'Universit\u00e0 di Chicago nel 1928 e lavor\u00f2 come professore nel dipartimento di Lingue dell'Universit\u00e0 del Nordovest nella quale divenne titolare nel 1936 (professore emerito dal 1948) fino al suo pensionamento nel 1966.\nFucilla tenne lezioni come \"visiting professor\" nelle universit\u00e0 del Wisconsin, della California a Santa Barbara e del Colorado a Boulder.\nUno dei suoi primi lavori fu uno studio sui cognomi italiani (\"Our Italian surnames\"), pubblicato a Evanston nel 1949 in tale opera \u00e8 attestata la sua conoscenza di onomastica e la genealogia. Elabor\u00f2 un dizionario di spagnolo molto celebre (New York 1961) che fu ristampato molte volte. Prepar\u00f2 e corresse molte antologie per studenti di molte opere letterarie, principalmente di scrittori spagnoli.\nCome traduttore dall'italiano all'inglese, mostr\u00f2 un particolare interesse nei confronti della drammaturgia del diciottesimo secolo, in particolare il suo interesse si rivolse a Pietro Metastasio. Studi\u00f2 principalmente l'influsso italiano sulle letterature ispaniche e portoghesi.\nNel 1953 pubblic\u00f2 una serie di studi a Madrid, intitolati \"Relaciones hispanoitalianas\".\nNel 1960 realizz\u00f2 un importantissimo e famoso studio sul petrarchismo in Spagna (Madrid, 1960). In seguito pubblic\u00f2 \"Superbi colli e altri saggi\" (Roma, Carucci 1963). Fu il redattore di Vicente Garcia de la Hierta nella novella \"Raquel\" (Madrid, Anaya, 1965, ripubblicati da Catedra 1981).\nJoseph Fucilla fu eletto membro dell'accademia Cosentina nel 1949, e membro dell'accademia Sevillana de Buenas Letras nel 1961, e membro dell'Hispanic Society nel 1966, nel 1968 gli fu data La Medaglia Dante, e nel 1974 La Medaglia Petrarca. Fu lo studioso di letteratura latina pi\u00f9 accreditato."}
{"id": "2346814", "revid": "23614847", "url": "https://it.wikipedia.org/wiki?curid=2346814", "title": "11 d.C.", "text": ""}
{"id": "2346815", "revid": "729019", "url": "https://it.wikipedia.org/wiki?curid=2346815", "title": "Edward Boxer", "text": "Colonnello dell'esercito, nel 1855 fu nominato Sovrintendente del \"British Royal Laboratory\" al Royal Arsenal di Woolwich. Nel 1865 invent\u00f2 il razzo a due stadi, ponendo due razzi uno dietro l'altro dentro un unico tubo. Nel 1866 brevett\u00f2 il sistema a innesco centrale per le cartucce, mediante una capsula posta al centro del bossolo."}
{"id": "2346816", "revid": "1305772", "url": "https://it.wikipedia.org/wiki?curid=2346816", "title": "Long Road Out of Eden", "text": "Long Road Out of Eden \u00e8 il settimo album del gruppo country rock Eagles, pubblicato nell'autunno del 2007.\nIl disco.\nDopo anni di silenzio dalle scene musicali, gli Eagles ritornano con un nuovo album di inediti. Si tratta di un doppio disco di inediti, pi\u00f9 volte rimandato; \"How Long\", titolo del primo singolo estratto dall'album, fa riferimento ad una lunga attesa da parte dei fan legati al gruppo statunitense.\n\u00c8 il primo album di inediti pubblicato negli anni 2000, a distanza di 28 anni dall'ultimo album di inediti \"The Long Run\" datato 1979 e 13 anni dall'album live \"Hell Freezes Over\" (1994).\nNel DVD \"Farewell 1 Tour - Live from Melbourne\", pubblicato nel 2005 era incluso un \"bonus CD\" con 3 versioni in studio di alcuni brani dell'album \"Long Road Out of Eden\"; i brani erano \"No More Cloudy Days\", \"Fast Company\" e \"Do Something\".\nNell'edizione deluxe dell'album, pubblicata il 20 novembre 2007, sul secondo disco sono presenti due tracce in pi\u00f9: \"Hole in the World\" e \"Please Come Home for Christmas\"; entrambe per\u00f2 \"non inedite\" in quanto presenti nell'ultima doppia raccolta della band \"The Complete Greatest Hits\" pubblicata nel 2003.\nAd oggi il disco ha venduto oltre 7 milioni di copie soltanto negli Stati Uniti."}
{"id": "2346820", "revid": "46291", "url": "https://it.wikipedia.org/wiki?curid=2346820", "title": "Echium italicum", "text": "La viperina maggiore (Echium italicum ) \u00e8 una pianta della famiglia Boraginaceae, diffusa nel bacino del Mediterraneo.\nDescrizione.\n\u00c8 una pianta erbacea biennale, con fusto eretto, provvisto di setole spinulose, alta da 30 a 150\u00a0cm.\nLe foglie basali sono disposte a rosetta e sono di forma lanceolata, lunghe 20\u201335\u00a0cm. Le foglie cauline sono strette ed ellittiche, e sono densamente ricoperte da una peluria setolosa pungente.\nForma infiorescenze piramidali con fiori addensati lateralmente al fusto, dalla corolla imbutiforme di colore dal bianco al celeste o rosa, con 4 o 5 stami filamentosi che sporgono dalla corolla. Fioritura: aprile-giugno\nI frutti sono mericarpi di colore grigiastro, a contorno triangolare, ricoperti da setole.\nDistribuzione e habitat.\n\u00c8 una specie a distribuzione euro-mediterranea, con areale centrato sulle coste mediterranee, ma che si estende verso nord e verso est.\nIn Italia si trova in quasi tutto il territorio, Sicilia e Sardegna comprese; assente solo in Valle d'Aosta.\nCresce in terreni incolti, pascoli aridi e soleggiati, da 0 a 1300 m di altitudine.\nTassonomia.\nIn Italia sono presenti 3 sottospecie:\nAltre sottospecie note:"}
{"id": "2346822", "revid": "6923", "url": "https://it.wikipedia.org/wiki?curid=2346822", "title": "Assuero", "text": "Etimologia.\nSi ritiene che la forma ebraica derivi dal nome persiano antico di Serse I, \"X\u0161ay\u0101r\u0161\u0101\" (&lt;\"x\u0161aya\" 're' + \"ar\u0161an\" 'maschio'&gt; 're di tutti i maschi; eroe tra i re'). Questo divenne il babilonese \"A\u1e25\u0161iyar\u0161u\" (, \"a\u1e2b-\u0161i-ia-ar-\u0161u\"), diventando poi \"Ak\u0161iwar\u0161u\" (, \"ak-\u0161i-i-wa 6 -ar-\u0161u\"), preso in prestito in ebraico come \u05d0\u05b2\u05d7\u05b7\u05e9\u05b0\u05c1\u05d5\u05b5\u05e8\u05d5\u05b9\u05e9\u05c1 \"\u0102\u1e25a\u0161w\u00ear\u00f4\u0161\", e quindi in latino come \"Assuero\", la forma tradizionalmente usata nelle Bibbie inglesi.\nIl nome persiano \u00e8 stato reso indipendentemente nel greco antico come \"Serse\". Molte traduzioni e parafrasi inglesi pi\u00f9 recenti della Bibbia hanno usato il nome Serse.\nRiferimenti biblici.\nLibro di Ester.\n\"Assuero\" \u00e8 dato come il nome di un re, marito di Ester, nel \"Libro di Ester\". Si dice che avesse governato \"dall'India fino all'Etiopia, su centonovanta province\", cio\u00e8 sull'Impero achemenide. Non vi \u00e8 alcun riferimento a eventi storici noti; la narrazione di \"Ester\" \u00e8 stata inventata per fornire un'eziologia per Purim, e il nome Assuero \u00e8 solitamente inteso per riferirsi a un romanzato Serse I, che govern\u00f2 l' Impero achemenide tra il 486 a.C. e il 465 a.C. I re persiani non si sposarono al di fuori di un numero limitato di famiglie nobili persiane ed \u00e8 impossibile che ci fosse una regina ebrea, Ester; in ogni caso la storica regina di Serse fu Amestris. Nella Septuaginta, il \"Libro di Ester\" si riferisce a questo re come \"Artaserse\" ().\nIdentificazione storica.\nNumerosi studiosi hanno proposto teorie su chi rappresenti Assuero. La maggior parte di essi generalmente lo identifica con Serse I, cos\u00ec come i commentari biblici del XIX secolo. Tre fattori, tra gli altri, contribuiscono a questa identificazione:\nLa Septuaginta, la Vulgata, il Midrash di \"Esther Rabbah, I, 3\" e il Josippon identificano il re come Artaserse I, e lo storico Flavio Giuseppe riferisce che questo era il nome con cui era conosciuto dai Greci. Il testo etiopico lo chiama \"Ar\u0165eksis,\" di solito l'equivalente etiopica di \"Artaserse.\"\nLibro di Esdra.\nAssuero \u00e8 anche indicato come il nome di un re di Persia nel \"Libro di Esdra\". I commentatori moderni lo associano a Serse I che regn\u00f2 dal 486 a.C. fino al 465 a.C. Altre identificazioni sono state fatte per Cambise II o con Smerdi (greco \"Smerdis\") che regn\u00f2 (forse come un impostore) per sette mesi tra Cambise II e Dario I.\nLibro di Daniele.\nAssuero \u00e8 dato come nome del padre di Dario il Medo nel \"Libro di Daniele\". Giuseppe Flavio nomina Astiage come il padre di Dario il Medo, e la descrizione di quest'ultimo come zio e suocero di Ciro da parte di commentatori ebrei medievali corrisponde a quella di Ciassare II, che Senofonte dice fosse figlio di Astiage. Cos\u00ec questo Assuero \u00e8 comunemente identificato con Astiage. In alternativa \u00e8 identificato, insieme all'Assuero del Libro di Tobia, come Ciassare I, detto il padre di Astiage. Le opinioni divergono su come riconciliare le fonti in questo caso. Un punto di vista \u00e8 che la descrizione di Assuero come il \"padre\" di Dario il Medo dovrebbe essere intesa nel senso pi\u00f9 ampio di \"antenato\". Un altro punto di vista rileva che sulle Iscrizioni di Bisotun, \"Cyaxares\" \u00e8 un nome di famiglia, e quindi considera la descrizione come letterale, vedendo Astiage come un sovrano intermedio collocato erroneamente nella linea di famiglia nelle fonti greche.\nLa maggior parte degli studiosi vede Dario il Medo come una finzione letteraria, o forse una fusione di Dario il Grande con le profezie sui Medi.\nLibro di Tobia.\nIn alcune versioni del libro deuterocanonico di Tobia, Assuero \u00e8 indicato come il nome di un collaboratore di Nabucodonosor, che insieme a lui distrusse Ninive poco prima della morte di Tobia. Un punto di vista cattolico tradizionale \u00e8 che sia identico all'Assuero di Daniele 9:1 Nell'edizione greca del Codex Sinaiticus (LXX), i due nomi in questo versetto appaiono invece come un nome, Ahikar (anche il nome di un altro personaggio nella storia di Tobia). Altri testi dei Septuaginta hanno il nome \"Achiachar\". Gli studiosi occidentali hanno proposto che \"Achiachar\" sia una forma variante del nome \" Cyaxares I di Media\", che storicamente distrusse Ninive, nel 612 a.C.\nNelle leggende.\nIn alcune versioni della leggenda dell'ebreo errante, si ritiene che il suo vero nome sia Assuero, anche se il re biblico non \u00e8 descritto come un ebreo e nulla nel suo racconto biblico \u00e8 simile a quel mito. Questo \u00e8 il nome con cui Immanuel Kant si riferisce all'ebreo errante ne \"L'unico argomento possibile a sostegno di una dimostrazione dell'esistenza di Dio\"."}
{"id": "2346827", "revid": "287204", "url": "https://it.wikipedia.org/wiki?curid=2346827", "title": "Les Danaides", "text": ""}
{"id": "2346829", "revid": "88740", "url": "https://it.wikipedia.org/wiki?curid=2346829", "title": "Thomas Abell", "text": "Biografia.\nCappellano di Caterina d'Aragona, la incoraggi\u00f2 ad opporsi al divorzio chiesto da Enrico VIII e scrisse contro di esso, nel 1532, il trattato \"Invicta veritas. An answere, That by no manner of law, it may be lawfull for the most noble King of England, King Henry the eight to be divorced from the queens grace, his lawfull and very wife. B.L.\" (Verit\u00e0 inconfutabile. Una risposta, che non esiste in alcun modo un legittimo diritto per il nobilissimo Re d'Inghilterra, Re Enrico ottavo, di divorziare dalla graziosa regina, la sua legittima ed effettiva sposa. B.L.), che fu stampato in Anversa dal tippografo Merten de Keyser con il marchio fittizio di Luneberge, per non destare sospetti. L'opera conteneva una risposta alle numerose tesi che sostenevano le pretese di Enrico VIII in materia di divorzio. Per questo venne gettato in prigione, poi liberato e dopo un anno (dicembre 1533) nuovamente imprigionato con l'accusa di diffondere le profezie della suora Elizabeth Barton, incoraggiando la regina a \u00ab...persistere ostinatamente nella sua volont\u00e0 di opporsi al divorzio [dal re] e di mantenere il suo titolo di regina\u00bb Venne segregato per oltre sei anni e poi condannato come traditore ad essere \"hanged, drawn and quartered\" (Appeso, sventrato e squartato), eseguita a Smithfield, due giorni dopo l'esecuzione di Thomas Cromwell.\nCulto.\nIl 29 dicembre 1866 papa Leone XIII lo proclam\u00f2 beato."}
{"id": "2346830", "revid": "599013", "url": "https://it.wikipedia.org/wiki?curid=2346830", "title": "Lucious Harris", "text": ""}
{"id": "2346835", "revid": "83433879", "url": "https://it.wikipedia.org/wiki?curid=2346835", "title": "Moulay Rachid", "text": ""}
{"id": "2346841", "revid": "599013", "url": "https://it.wikipedia.org/wiki?curid=2346841", "title": "Sherron Mills", "text": "\u00c8 scomparso nel 2016 all'et\u00e0 di 44 anni a seguito della SLA."}
{"id": "2346846", "revid": "547992", "url": "https://it.wikipedia.org/wiki?curid=2346846", "title": "Ilda Bartoloni", "text": "Ha svolto attivit\u00e0 giornalistica prettamente nella televisione italiana, occupandosi spesso di temi sociali.\n\u00c8 stata inviata speciale del Tg2 ma deve la maggiore notoriet\u00e0 all'aver ideato e condotto per diverse stagioni per il Tg3 - testata in cui lavora dal 2001 - \"Tg3 Punto Donna\", in onda il marted\u00ec alle 12.25 su Rai 3 dopo il telegiornale. Ha realizzato per la trasmissione televisiva \"Dossier\" il primo lungometraggio della storia della televisione sulla prostituzione maschile. Mor\u00ec a 63 anni dopo una lunga malattia, riposa nel cimitero di Roma.\nBiografia.\nDopo aver inizialmente collaborato all'interno della televisione pubblica con Sergio Zavoli (per lo speciale \"Nascita di una dittatura\") e Mino Damato, Bartoloni \u00e8 entrata in pianta stabile in RAI nel 1975 svolgendo, sotto la direzione di Gustavo Selva, incarichi di inviata per il settore della cronaca giudiziaria.\nNel 1978, con l'avvento alla direzione di Andrea Barbato, \u00e8 passata ad occuparsi di terrorismo ma anche di argomenti di costume e di interesse sociale, con inchieste su temi delicati come l'aborto, il femminismo, il divorzio, le tossicodipendenze.\nUna svolta nella sua carriera si \u00e8 avuta ad inizio degli anni ottanta quando \u00e8 stata nominata caposervizio per il settore cultura. Nel 1986 ha condotto in video il Tg2 di mezzasera e quello della notte.\nFra le altre trasmissioni da lei condotte figurano: \"Diogene, dalla parte delle donne\", \"Mafalda, il Tg2 dalla parte delle donne\", \"Dossier \u2013 Speciali del Tg2\", \"Pari e Dispari\".\nIn carriera, Bartoloni ha ricevuto diversi riconoscimento, fra cui il premio per il miglior cronista per il processo sulle trame neofasciste che portarono alla strage di piazza Fontana svoltosi a Catanzaro. Nel 1999 ha ricevuto il premio internazionale di giornalismo intitolato a Matilde Serao.\nMemoria.\nAlla memoria della giornalista \u00e8 stato istituito il Premio Ilda Bartoloni, una borsa di studio, conferita per la prima volta a Roma nel 2010.\nPubblicazioni.\nFra gli altri suoi scritti figura un saggio sulla conferenza delle donne a Pechino inserito nel libro \"La disparit\u00e0 virtuale\" curato dalla docente di antropologia culturale dell'Universit\u00e0 La Sapienza, Gioia Longo."}
{"id": "2346850", "revid": "599013", "url": "https://it.wikipedia.org/wiki?curid=2346850", "title": "Darnell Mee", "text": ""}
{"id": "2346851", "revid": "1005847", "url": "https://it.wikipedia.org/wiki?curid=2346851", "title": "Raymond de S\u00e8ze", "text": "Insieme a Tronchet e a Malesherbes difese re Luigi XVI durante il suo processo per alto tradimento."}
{"id": "2346854", "revid": "599013", "url": "https://it.wikipedia.org/wiki?curid=2346854", "title": "Eric Riley", "text": ""}
{"id": "2346856", "revid": "2166030", "url": "https://it.wikipedia.org/wiki?curid=2346856", "title": "Cunegonda di Svevia", "text": "Biografia.\nAppartenne alla dinastia degli Hohenstaufen essendo suo padre Filippo di Svevia, duca di Svevia e re di Germania. Sua madre era invece la principessa bizantina Irene, figlia dell'imperatore Isacco II Angelo.\nVenne data in sposa nel 1224 a Venceslao, figlio ed erede del re di Boemia Ottocaro I di Boemia.\nDivenne regina consorte di Boemia nel 1230 alla morte del suocero e mantenne tale titolo fino alla morte avvenuta nel 1248.\nDiede al marito quattro figli:"}
{"id": "2346861", "revid": "6923", "url": "https://it.wikipedia.org/wiki?curid=2346861", "title": "Hotel Atlantis", "text": "L'hotel Atlantis \u00e8 un albergo di Palm Jumeirah a Dubai, negli Emirati Arabi Uniti.\n\u00c8 una joint venture tra Kerzner International Limited and Istithmar PSJC ed \u00e8 aperto dal 24 settembre 2008.\nL'hotel \u00e8 stato fatto sul modello dell'Atlantis Paradise Island di Nassau, Bahamas.\n\u00c8 fatto da due torri collegate da un ponte.\nConta 2000 camere e possiede uno dei pi\u00f9 grandi parchi acquatici del Medio-oriente oltre ad un immenso acquario interno, con richiami al mito di Atlantide.\nSituato su un'isola artificiale \u00e8 collegato alla terraferma dalla monorotaia Palm Jumeirah."}
{"id": "2346862", "revid": "729019", "url": "https://it.wikipedia.org/wiki?curid=2346862", "title": "Enrico de La Tour d'Auvergne", "text": "Biografia.\nInfanzja.\nEnrico era l'unico figlio di Francesco III de La Tour d'Auvergne e di sua moglie Eleonora di Montmorency, figlia maggiore di Anne di Montmorency.\nNell'infanzia non si segnal\u00f2 per facolt\u00e0 straordinariamente sviluppate, ma fin da piccolo dimostr\u00f2 un gusto deciso per l'arte della guerra. Essendo per\u00f2 di costituzione debole, suo padre era riluttante a fargli seguire una carriera militare. Sua madre mor\u00ec nel 1556 e suo padre venne ucciso l'anno successivo nella battaglia di San Quintino, mentre il nonno venne fatto prigioniero durante la medesima battaglia.\nCarriera militare.\nEnrico rimase orfano all'et\u00e0 di due anni e il suo padrino re Enrico II nomin\u00f2 un tutore a prendersi cura delle propriet\u00e0 del bambino. All'et\u00e0 di dodici anni and\u00f2 a risiedere a corte legando con Francesco d'Alencon. Nel 1573 prese parte all'assedio della Rochelle. Anni dopo, durante la quinta guerra di religione (1574\u20131576), Francesco de la Noue lo invi\u00f2 con rinforzi per gli Ugonotti nella zona di Montauban: fu il suo primo comando di un esercito. Guid\u00f2 le truppe regie che impedirono le coltivazioni e il raccolto.\nNel 1576 si convert\u00ec al calvinismo e divenne luogotenente generale dell'Alta Linguadoca.\nNel 1581, dopo aver accompagnato Francesco d'Alen\u00e7on, duca d'Angi\u00f2 nella spedizione nelle Fiandre, divenne prima un gentiluomo al servizio di Enrico III di Navarra che nel 1590 stava cercando rinforzi contro la Lega cattolica. Con il sostegno del re di Navarra divenuto Enrico IV di Francia, Enrico spos\u00f2 Carlotta de La Marck nel 1591, unica erede del ducato di Bouillon e il Principato di Sedan. Questo matrimonio port\u00f2 a Enrico ricchi possedimenti.\nNominato Maresciallo di Francia nel 1592, fu molto vicino a Enrico IV dopo la sua abiura, e nel 1594 eredit\u00f2 i possedimenti della moglie morta di parto (il figlio mor\u00ec il giorno dopo la nascita). Serv\u00ec in campagne militari fino alla pacificazione del 1597-1598. Venne coinvolto nella congiura del Maresciallo di Biron e i suoi terreni furono confiscati. Nel 1606, si riappacific\u00f2 con il sovrano che gli restitu\u00ec le sue propriet\u00e0.\nSotto la reggenza di Maria de' Medici, fu un membro del Consiglio della Corona, che lasci\u00f2 dopo una disputa con la regina. Nel 1621 rifiut\u00f2 il posto di capo dei calvinisti in occasione della riunione della Rochelle, ritirandosi poi nel suo ducato indipendente di Buglione.\nMorte.\nMor\u00ec il 25 marzo 1623 lasciando l'immagine di un principe turbolento e infedele a Enrico IV cui doveva in gran parte la carriera e la fortuna.\nFond\u00f2 l'Accademia di Sedan, una famosa universit\u00e0 protestante e ha lasciato le sue memorie pubblicate nel 1666.\nDiscendenza.\nSpos\u00f2 in secondo nozze Elisabetta di Nassau, figlia di Guglielmo I d'Orange, dalla quale ebbe otto figli:"}
{"id": "2346864", "revid": "1318658", "url": "https://it.wikipedia.org/wiki?curid=2346864", "title": "Giuseppe Curci", "text": "Biografia.\nGiuseppe Curci segu\u00ec gli studi musicali presso il conservatorio di San Pietro a Majella di Napoli con i maestri Furno, Raimondi, Zingarelli e Crescentini.\nNel 1832 raggiunse, all'et\u00e0 di 25 anni, un notevole successo con l'opera \"Un'ora di prigione\". In seguito viaggi\u00f2 in tutta Europa, muovendosi da Vienna a Parigi e poi ancora a Londra fino al ritorno in Italia nel 1855.\nDetenne la direzione artistica del teatro Comunale di Barletta fino alla sua morte, avvenuta nel 1877 all'et\u00e0 di 69 anni.\nPer il lustro che il compositore diede alla citt\u00e0 di Barletta il Consiglio Comunale con delibera del 25 settembre 1877 decise di dedicare in suo onore il nuovo teatro comunale.\nOpere.\nLe opere liriche che di Giuseppe Curci si ricordano sono:"}
{"id": "2346865", "revid": "2519", "url": "https://it.wikipedia.org/wiki?curid=2346865", "title": "Eddard Stark", "text": "Eddard \"Ned\" Stark (pronuncia ) \u00e8 un personaggio della saga letteraria di genere fantasy medievale \"Cronache del ghiaccio e del fuoco\", creata dallo scrittore statunitense George R. R. Martin. \u00c8 uno dei personaggi principali del primo romanzo, \"Il gioco del trono\".\nCaratteristiche del personaggio.\nEddard Stark, soprannominato Ned, \u00e8 il lord di Grande Inverno. \u00c8 il secondogenito di lord Rickard Stark e Lyarra Stark e ha tre fratelli: Brandon, il primogenito, la sorella minore Lyanna e il fratello minore Benjen.\nViene descritto come un uomo di grande onore con un carattere orgoglioso e duro, che raramente fa trasparire i suoi sentimenti, tranne che con la moglie nei momenti d'intimit\u00e0. Cresce i suoi figli insegnando loro a credere nella giustizia, nell'onore e negli antichi valori del Nord. Rispetta inoltre le antiche tradizioni: esegue egli stesso le condanne a morte emesse con la lama di famiglia, Ghiaccio, uno spadone a due mani forgiato con acciaio di Valyria. Come ogni uomo del Nord segue ancora la religione dei Primi Uomini, pregando di fronte al possente albero-cuore nel giardino di Grande Inverno.\nNed appare come un uomo sui trentacinque anni, dal volto allungato, barba corta, capelli castani e occhi grigi, con lineamenti pi\u00f9 ordinari, pi\u00f9 cupi e austeri rispetto a suo fratello Brandon, da cui differisce anche nel carattere. In seguito alla morte di Brandon, Eddard sembra vivere una condizione di inferiorit\u00e0 rispetto a lui: non si ritiene infatti alla sua altezza, n\u00e9 degno del titolo, degli onori e della famiglia che sarebbero spettati al fratello.\nBiografia del personaggio.\nPassato.\nNed nasce nel 263\u00ba anno dopo la conquista del Continente Occidentale da parte di Aegon Targaryen e dall'et\u00e0 di otto anni cresce sotto la protezione di Jon Arryn, a Nido dell'Aquila, insieme a Robert Baratheon, che diventer\u00e0 suo amico fraterno.\nIn seguito al rapimento, da parte del principe Rhaegar Targaryen, di Lyanna, sorella di Ned e promessa sposa di Robert, Rickard e Brandon Stark si recano ad Approdo del Re per reclamare la ragazza, ma vengono uccisi per ordine del re Aerys II Targaryen, padre di Rhaegar. Questo sar\u00e0 l'evento scatenante della rivolta di Robert Baratheon, che lo porter\u00e0 al trono.\nDurante la ribellione Ned comanda le truppe che avanzano verso Capo Tempesta e che salveranno Stannis Baratheon, fratello di Robert, dall'assedio degli eserciti lealisti dei lord Tyrell e Redwyne; successivamente guida l'avanguardia delle truppe di Robert ad Approdo del Re.\nRe Aerys II apre le porte della citt\u00e0 alle truppe del suo ex Primo Cavaliere, lord Tywin Lannister, ma questi lo tradisce e, dopo aver saccheggiato e razziato con le sue truppe, prende il comando della citt\u00e0. Arrivato nella capitale Ned entra nella sala delle udienze e trova Jaime Lannister, figlio di Tywin, assiso sul Trono di Spade, con la propria arma ancora sporca del sangue del re che aveva giurato di proteggere. \u00c8 proprio da questo gesto che deriva l'avversione di Ned nei confronti dello Sterminatore di re e di tutti i Lannister: lord Stark ritiene infatti che Tywin sia passato dalla parte di Robert solo dopo che gli eserciti della ribellione avevano la vittoria assicurata e che sia responsabile dell'eccidio degli infanti figli di Rhaegar e della principessa Elia Martell sua moglie. Robert, una volta giunto ad Approdo del Re, rifiuta di prendere provvedimenti verso Jaime Lannister, che viene anzi perdonato; questo scatena un'aspra lite tra Ned e Robert: neppure Jon Arryn, il loro padre acquisito, riesce a riconciliarli e, in preda al furore, Ned lascia la capitale e si dirige a Sud per combattere da solo le ultime battaglie.\nAl comando di un gruppo composto da sette fedelissimi Ned si reca a cercare la sorella Lyanna in un posto chiamato da Rhaegar Targaryen \"Torre della Gioia\", ubicato nel sud dei Sette Regni tra le Montagne Rosse e Dorne: l\u00ec il gruppo combatte contro tre cavalieri della Guardia reale, il comandante ser Gerold Hightower, ser Arthur Dayne e ser Oshell Whent. Durante lo scontro Ned affronta e uccide ser Arthur Dayne, la Spada dell'Alba, il pi\u00f9 letale dei sette cavalieri che componevano la guardia reale di Re Aerys II e al termine della battaglia gli unici sopravvissuti saranno lo stesso Ned e Howland Reed. La missione di salvataggio \u00e8 per\u00f2 tardiva: Ned trova infatti la sorella Lyanna in un bagno di sangue mentre stringe convulsamente una corona appassita di rose blu. Lyanna lo costringe a giurare qualcosa e sebbene la natura di tale giuramento non venga rivelata esso perseguiter\u00e0 Eddard fino alla morte. Ned abbatte la torre e con le pietre insanguinate erige otto tumuli, uno per ogni caduto; il corpo di Lyanna viene invece portato a Grande Inverno per essere sepolto nella cripta di famiglia accanto a suo fratello Brandon e a suo padre Rickard.\nNed successivamente sposa Catelyn Tully, gi\u00e0 promessa sposa del fratello maggiore Brandon, dalla quale avr\u00e0 cinque figli: Robb, Sansa, Arya, Bran e Rickon. Finita definitivamente la ribellione porta a casa un bambino, Jon Snow, presentandolo come suo figlio bastardo nato da una relazione con una donna di cui Ned non riveler\u00e0 mai a nessuno l'identit\u00e0. Il lord di Grande Inverno crescer\u00e0 Jon in mezzo agli altri suoi figli, causando l'avversione di Catelyn per il ragazzo.\nEddard passer\u00e0 i successivi quindici anni come lord di Grande Inverno, un ruolo che non si aspettava di ricevere e nei confronti del quale non si sente all'altezza; lascia le sue terre solo in rare occasioni e non si intromette pressoch\u00e9 mai nei complessi intrighi che affliggono le corti del sud; in questo periodo si trova ad affrontare l'esilio di Jorah Mormont, figlio di uno dei suoi alfieri, accusato di essere un mercante di schiavi. L'unica volta in cui lascia il nord \u00e8 per combattere di nuovo al fianco di Robert durante la Ribellione dei Greyjoy: dopo il decisivo assedio di Pyke e la resa di Balon Greyjoy, Ned prende come suo protetto e ostaggio Theon, l'ultimo figlio maschio sopravvissuto di Balon, per evitare altre eventuali ribellioni future.\n\"Il gioco del trono\".\nDopo aver giustiziato senza un processo un disertore dei Guardiani della notte, Ned riceve la notizia dell'arrivo dell'amico re Robert a Grande Inverno intuendo che egli voglia chiedergli di ricoprire la carica di Primo Cavaliere; inoltre il figlio maggiore di Robert, Joffrey, viene promesso alla figlia maggiore di Ned, Sansa. Inizialmente Ned sarebbe intenzionato a rifiutare ma sua moglie Catelyn lo spinge ad accettare per via di alcuni avvenimenti che vedrebbero coinvolti i Lannister: la misteriosa morte di Jon Arryn (marito di Lysa, la sorella di Catelyn, e precedente Primo Cavaliere) e la caduta di Bran da una torre, che lo rende paraplegico.\nNed giunge quindi ad Approdo del Re insieme alle figlie Sansa e Arya, non prima per\u00f2 di essere stato costretto ad uccidere Lady, la meta-lupa di Sansa, a causa di una lite tra Joffrey e Arya, cosa che provoca l'ostilit\u00e0 di Sansa nei suoi confronti. Appena insediatosi come Primo Cavaliere, Ned scopre le numerose inadempienze di Robert come re tra cui l'altissimo debito del regno con vari creditori, tra cui lord Tywin Lannister, padre della regina Cersei. Grazie all'aiuto di lord Petyr Baelish, maestro del conio, ha modo d'incontrare segretamente sua moglie Catelyn, giunta nella capitale per informarlo di un attentato a Bran, il cui mandante sembrerebbe essere Tyrion Lannister, fratello minore della regina. Nel frattempo, rivolgendosi al gran maestro Pycelle, Ned scopre che Jon Arryn, insieme a Stannis Baratheon, stava cercando tutti i figli bastardi di Robert per ragioni misteriose e, cominciando a indagare per proprio conto, comprende i motivi di tali ricerche: scopre, infatti, che i tre figli di Robert sono in realt\u00e0 frutto dell'incesto tra la regina e suo fratello gemello Jaime.\nQuando Robert d\u00e0 ordine di far uccidere Daenerys Targaryen perch\u00e9 incinta del dothraki Khal Drogo, Ned, disgustato, decide di lasciare la carica di Primo Cavaliere e di tornare a Grande Inverno con le figlie. Prima di riuscirci, per\u00f2, viene assalito da Jaime Lannister, furioso per l'arresto di suo fratello Tyrion per mano di Catelyn: lo Sterminatore di re e i suoi uomini fanno strage della scorta di lord Eddard e lo lasciano ferito. Al suo risveglio Ned viene nuovamente investito da Robert come Primo Cavaliere e, mentre il re \u00e8 a caccia, informa la regina di aver scoperto la verit\u00e0 sulle origini dei suoi figli, suggerendole di andarsene con loro prima che egli la riveli a Robert. Il re, per\u00f2, rimane mortalmente ferito durante la battuta di caccia e Ned non se la sente di dire la verit\u00e0 all'amico morente. Alla morte di Robert, Eddard tenta di legittimare le pretese al trono di Stannis contro quelle dei figli illegittimi di Cersei, ma la regina e il nuovo re Joffrey lo anticipano e, accusandolo di tradimento, lo fanno imprigionare nelle celle oscure nei sotterranei di Approdo del Re. Qui riceve la visita di lord Varys, maestro dello spionaggio, che gli suggerisce di confessare i suoi crimini in modo da essere esiliato alla Barriera divenendo un Guardiano della notte. Con riluttanza, Ned accetta per la sicurezza delle sue figlie: portato al cospetto di Joffrey, confessa di essere un traditore, ma il giovane re non mostra piet\u00e0 e lo fa decapitare dal boia ser Ilyn Payne.\nTrasposizione televisiva.\nIl 19 luglio vennero annunciati nuovi nomi del cast, tra cui quello dell'attore britannico Sean Bean nel ruolo di Eddard Stark. Mentre nei romanzi il personaggio ha circa trentacinque anni, nella serie televisiva \u00e8 dipinto come un uomo pi\u00f9 maturo, sulla cinquantina.\nIl personaggio fece la sua prima apparizione nell'episodio pilota \"L'inverno sta arrivando\", andato in onda su HBO il 17 aprile 2011.\nSean Bean dichiar\u00f2 di non essere stato riluttante all'idea di interpretare un personaggio destinato a un'uscita di scena precoce e defin\u00ec anzi \u00abaudace\u00bb la scelta del network di rimanere fedele alla trama dei romanzi fino all'ultimo.\nLa morte del personaggio, avvenuta nel penultimo episodio della prima stagione (\"La confessione\"), suscit\u00f2 tuttavia scalpore tra i telespettatori: alcuni infatti criticarono la decisione di far uscire di scena colui che, fino a quel momento, si era creduto essere il protagonista della narrazione; altri rimasero sorpresi apprendendo che la serie televisiva non aveva preso una piega diversa dai romanzi.\nSue Naegle, presidentessa della programmazione del network HBO, comment\u00f2 dicendo che la vera star di \"Thrones\" non \u00e8 l'attore famoso o il personaggio preferito da seguire settimana dopo settimana, ma la vicenda che viene raccontata. Uno dei motivi per cui la saga venne scelta per la trasposizione televisiva, aggiunse, fu proprio la presenza di colpi di scena e vicende inaspettate di cui essa \u00e8 piena.\nPrima stagione.\nRe Robert Baratheon chiede a Ned di ricoprire la carica di Primo Cavaliere del re, dopo la prematura scomparsa di Jon Arryn, loro mentore e precedente Primo Cavaliere. Non interessato alla politica o agli intrighi di corte, Ned accetta solo per senso del dovere, oltre a voler indagare su come Arryn \u00e8 morto. Robert viene ucciso proprio mentre Ned scopre che i tre figli della regina Cersei Lannister sono in realt\u00e0 frutto di un incesto tra la regina e suo fratello gemello Jaime. Prima che Ned sia in grado di neutralizzare Cersei e mettere il fratello di Robert, Stannis, sul trono, viene tradito da lord Petyr Baelish, precedentemente fintosi suo alleato, e la regina lo imprigiona per tradimento. Per avere salva la propria vita e quella delle sue figlie, Ned accetta di autoaccusarsi in pubblica piazza di alto tradimento, ma il nuovo re, Joffrey, figlio maggiore di Cersei, lo fa comunque decapitare.\nSesta stagione.\nIn questa stagione Bran Stark ha diverse visioni del passato di Ned. Vede il padre bambino, pronto a partire per Nido dell'Aquila, dove sar\u00e0 addestrato da Jon Arryn insieme a Robert. Successivamente, vede Ned in missione a Dorne, intenzionato a raggiungere Torre della Gioia, durante la Ribellione di Robert: qui si scontrer\u00e0 con alcuni membri della Guardia reale di re Aerys II e Bran scopre che il padre non sconfisse affatto l'invincibile ser Arthur Dayne come tutti sapevano, ma che fu Howland Reed a colpire alle spalle Dayne, permettendo a Ned di ucciderlo. Nell'ultimo episodio, Bran scopre che Ned si rec\u00f2 a Torre della Gioia per salvare sua sorella Lyanna, ma la trov\u00f2 in fin di vita, dopo aver partorito il figlio di Rhaegar Targaryen: viene cos\u00ec rivelato che il figlio illegittimo di Ned, Jon Snow, \u00e8 in realt\u00e0 figlio di Lyanna e Rhaegar."}
{"id": "2346868", "revid": "1473734", "url": "https://it.wikipedia.org/wiki?curid=2346868", "title": "Peter David Lax", "text": "Biografia.\nLax nasce a Budapest e si trasferisce con i genitori (Klara Kornfield e Henry Lax) a New York nel 1941; qui studia al liceo di Stuyvesant.\nS'iscrive alla New York University dove riceve sia la laurea nel 1947 con gli onori di Phi Beta Kappa che il dottorato nel 1949 con il professore Kurt Friedrichs.\nNel frattempo nel 1948 si sposa con Anneli Cahn, anche lei impegnata nella carriera matematica.\nTerminati gli studi Lax ottiene la posizione presso il Dipartimento di Matematica al Courant Institute of Mathematical Sciences dell'Universit\u00e0 di New York. \nIn una pubblicazione del 1958 Lax formula una congettura sulla rappresentazione matriciale dei polinomi iperbolici del terzo ordine che rimane indimostrata per oltre quarant'anni. L'interesse sulla \u201cCongettura di Lax\u201d cresce nell'ambito matematico per le possibili applicazioni in diversi settori, fino a quando viene finalmente dimostrata essere vera nel 2003..\nNel 1974 gli \u00e8 stato assegnato il premio Chauvenet.\nLax \u00e8 membro della National Academy of Sciences degli USA ed ha ottenuto numerosi premi: la National Medal of Science nel 1986, il Premio Wolf nel 1987 e il Premio Abel nel 2005.\nA lui \u00e8 dedicato un premio internazionale per giovani ricercatori."}
{"id": "2346869", "revid": "1429175", "url": "https://it.wikipedia.org/wiki?curid=2346869", "title": "Club Deportiu Blanes", "text": "Il Club Deportiu Blanes \u00e8 una societ\u00e0 calcistica con sede a Blanes, in Catalogna, in Spagna. \nGioca nella \"Tercera Divisi\u00f3n\", la terza serie del campionato spagnolo.\nStoria.\nIl CD Blanes venne fondato nella primavera del 1913 da alcuni villeggianti barcellonesi. Essendoci tra i fondatori sostenitori sia del che dell'Espanyol, le squadre di calcio pi\u00f9 importanti della Catalogna, venne tenuta una votazione per decidere di quale delle due squadre il Blanes avrebbe portato i colori con il risultato che ancora oggi la squadra indossa i colori bianco e blu dell'Espanyol."}
{"id": "2346870", "revid": "729019", "url": "https://it.wikipedia.org/wiki?curid=2346870", "title": "Monorotaia Palm Jumeirah", "text": "La monorotaia Palm Jumeirah \u00e8 una linea di monorotaia del tipo ferrovia a sella di Dubai che collega l'isola artificiale di Palm Jumeirah alla terraferma, con ulteriori estensioni previste per raggiungere la linea rossa della metropolitana di Dubai. \u00c8 la prima monorotaia del Medio Oriente.\nStoria.\nLa costruzione della linea, lunga 5,45 chilometri, inizi\u00f2 nel marzo 2006, sotto la supervisione della Marubeni Corporation. Venne completata nel luglio 2008 e il collaudo inizi\u00f2 nel novembre dello stesso anno. L'apertura, originariamente prevista per dicembre 2008, \u00e8 stata in seguito ritardata al 30 aprile 2009. La linea \u00e8 attualmente gestita dalla Serco.\nIl budget per il progetto era di circa di 400 milioni di dollari, con in aggiunta altri 190 milioni di dollari per il prolungamento di circa 2 chilometri verso la metropolitana di Dubai. Altre fonti parlano invece di un budget di circa 1,1 miliardi di dollari. Attualmente un viaggio sulla monorotaia costa 15 Dirham per la sola andata, o 25 Dirham per andata e ritorno.\nTecnologia.\nLa monorotaia Palm Jumeirah utilizza la tecnologia di Hitachi Monorail. La linea ha una capacit\u00e0 di 40.000 passeggeri al giorno, con una frequenza di tre minuti nelle ore di punta e di ogni 15 o 20 minuti nelle ore di morbida. Tuttavia, l'utenza effettiva media della linea durante la prima settimana era di circa 600 passeggeri al giorno, e la monorotaia era \"praticamente vuota\".\nLe opere elettromeccaniche sono state svolte da ETA in joint venture con Hitachi.\nStazioni.\nSono presenti quattro fermate, di cui tre nell'isola artificiale a forma di palma e una sulla terraferma:\nStazioni future:"}
{"id": "2346875", "revid": "1480390", "url": "https://it.wikipedia.org/wiki?curid=2346875", "title": "Palazzo del Congresso nazionale (Argentina)", "text": "Il Palazzo del Congresso della Nazione Argentina (\"Palacio del Congreso de la Naci\u00f3n Argentina\" in spagnolo) \u00e8 un edificio monumentale di Buenos Aires, sede del Congresso nazionale dell'Argentina. Il palazzo sorge nel \"barrio\" di Balvanera, nella zona delimitata da Avenida Rivadavia, Combate de Los Pozos, Avenida Entre R\u00edos e Calle Hip\u00f3lito Yrigoyen, su una superficie approssimativa di 12.000\u00a0m\u00b2. \u00c8 stato dichiarato Monumento nazionale.\nStoria.\nConcorso internazionale.\nCon la legge 3187 del 20 novembre 1894, l'esecutivo autorizz\u00f2 la costruzione del palazzo, stanziando una cifra di sei milioni di pesos del tempo. Il 20 febbraio dell'anno seguente si decise per un concorso internazionale e si fiss\u00f2 la data per la presentazione dei progetti al 12 ottobre del 1895. Furono presentati 28 progetti, fra i quali figuravano nomi allora prestigiosi, fra i quali quelli dei francesi Lefebre, Tronchet e Rey, Paul Henry Nenot, degli italiani Sommaruga, Meano e Calderini, dell'austriaco Turner, dell'uruguagio Vaeza Ocampo, degli argentini Avenatti, Agrelo e Segura, ecc.\nL'8 gennaio del 1896 l'opera fu aggiudicata all'italiano Vittorio Meano che firm\u00f2 il contratto il 31 luglio dello stesso anno. L'appalto per la costruzione fu assegnato tramite licitazione all'impresa Pablo Besana Y C\u00eda.\nCostruzione.\nI lavori incominciarono nell'agosto del 1897 e, fino al momento dell'inaugurazione, il 12 maggio 1906, vi parteciparono oltre mille operai. Sebbene il palazzo fosse stato inaugurato nel 1906, i lavori di completamento si protrassero a lungo, terminando solo nel 1946, a quasi cinquant'anni dal momento dell'aggiudicazione. I costi di costruzione crebbero dai sei milioni di pesos stanziati nel 1897 a oltre 31 milioni di pesos del 1914, per questa ragione il palazzo venne soprannominato dalla stampa \"El palacio de Oro\" (in italiano: il palazzo d'oro).\nIl 1\u00ba luglio del 1904, il progettista del complesso, Vittorio Meano, fu assassinato, per cui l'incarico di terminare l'opera fu affidato all'architetto belga Jules Dormal, che prosegu\u00ed rispettando il progetto originale. Il palazzo, anche se non ancora completato, fu comunque inaugurato il 12 maggio 1906, per l'apertura della quarantacinquesima legislatura, alla presenza dell'allora presidente Jos\u00e9 Figueroa Alcorta.\nDescrizione.\nIl palazzo \u00e8 in stile greco-romano, frutto dell'accademismo di Vittorio Meano. L'edificio si caratterizza per la sua enorme cupola che raggiunge gli 80 metri di altezza. La costruzione della cupola fu una notevole sfida ingegneristica, visto che l'edificio deve sopportare il peso della struttura che si aggira sulle 30.000 tonnellate. La copertura della cupola \u00e8 sostenuta da una struttura reticolare in legno che poggia sul tamburo, sostenuto da 4 pilastri in granito. Le altezze delle facciate sono di 27,50 metri dalla parte di Calle Hip\u00f3lito Yrigoyen e di 23,60 dalla parte di Avenida Entre R\u00edos e Calle Rivadavia.\nL'entrata principale, chiamata \"Entrada de honor\", si apre sull'Avenida Entre R\u00edos ed \u00e8 decorata da sei colonne in stile corinzio che sostengono un frontone triangolare. Il portale \u00e8 sostenuto da due cariatidi di marmo. L'accesso dei deputati \u00e8 su Calle Rivadavia, mentre quello per i senatori si apre su Calle Yrigoyen. Altre due porte si aprono ai lati del corpo saliente posteriore, occupato dall'emiciclo della Camera dei Deputati. Queste porte pi\u00f9 piccole sono di ferro battuto fiancheggiate da cariatidi di bronzo.\nAl momento dell'inaugurazione dell'edificio, ai lati delle scalinate dell'ingresso principale si trovavano due gruppi scultorei dell'artista Lola Mora, simboleggianti \"La libert\u00e0 e il progresso\" e \"La pace e la giustizia\". I gruppi scultorei, formati da nudi, furono aspramente criticati e alla fine furono rimossi nel 1916. La scalinata \u00e8 attualmente decorata da quattro leoni alati che servono da base per altrettante lampade con globi di opalino intagliato. Il frontone triangolare ha ai suoi lati due sculture di leoni alati, mentre sulla sommit\u00e0 reca lo scudo con lo stemma nazionale. Sopra al frontone si eleva una piattaforma di eguale ampiezza e di 15 metri di lato. Sulla piattaforma \u00e8 sistemata una quadriga di bronzo, simbolo del trionfo della Repubblica, alta 8 metri e pesante 20 tonnellate, opera dello scultore V\u00edctor de Pol.\nLa cupola ha un rivestimento di rame che con il passare degli anni ha assunto un colorito verdastro. Sulla sommit\u00e0 della cupola, a 80 metri d'altezza, \u00e8 posta una coronatura decorata con figure chimeriche fra le quali \u00e8 sistemato un parafulmine."}
{"id": "2346876", "revid": "290948", "url": "https://it.wikipedia.org/wiki?curid=2346876", "title": "Radiazione luminosa", "text": ""}
{"id": "2346877", "revid": "125569297", "url": "https://it.wikipedia.org/wiki?curid=2346877", "title": "Carlo Vichi", "text": "Biografia.\nNato nel 1923 a Montieri, in provincia di Grosseto, nel 1930 si stabilisce al seguito della famiglia a Milano, dove il padre fa il lavoro di metronotte. Cresciuto nel quartiere milanese di Lambrate, dal 1937 al 1941 frequenta le scuole serali, dove consegue il diploma in elettrotecnica. In seguito lavora come operaio in una ditta che produceva chiodi, poi come tecnico, prima presso la CGE e poi alle dipendenze della Minerva; in seguito svolge il servizio militare ed infine ottiene un'occupazione presso la IMR di Germignaga.\nNel 1945, all'et\u00e0 di 22 anni, si mette in proprio e fonda la Vichi Apparecchi Radio (VAR), specializzata nella costruzione artigianale di radio a valvole come terzista per conto di altre societ\u00e0 del settore, in un laboratorio nel quartiere Calvairate, nonch\u00e9 della riparazione dei medesimi apparecchi. La sua impresa, che poco tempo dopo si specializza nella costruzione diretta dei componenti per assemblare le radio, tra la seconda met\u00e0 degli anni cinquanta e gli anni sessanta si espande, iniziando anche a produrre televisori, e provvede ad ampliare le strutture produttive con i finanziamenti concessi da una ristretta cerchia di amici e parenti. Divenuta Mivar (MIlano Vichi Apparecchi Radiofonici), nel 1968 la societ\u00e0 trasferisce l'attivit\u00e0 in uno stabilimento inaugurato ad Abbiategrasso, che impiega quasi 800 dipendenti. Il periodo di maggior successo dell'azienda \u00e8 il decennio ottanta-novanta, quando Mivar, una volta concentrata la produzione esclusivamente sui televisori, diventa leader nazionale in tale settore, arrivando a vendere fino a 400mila apparecchi in un anno.\nDell'azienda da lui fondata, Vichi era proprietario con il 90% delle quote e amministratore unico. Dopo il 2000 Mivar entra in crisi, perdendo le quote di mercato in favore della concorrenza, riduce drasticamente il numero di dipendenti e nel 2013 cessa di produrre televisori. Da allora Vichi si dedica per un periodo alla progettazione di mobili, pi\u00f9 precisamente tavoli con sedie estraibili destinati ai luoghi pubblici.\nNegli anni novanta, sull'onda del grande successo che la Mivar stava attraversando in tale periodo, Vichi aveva progettato e fatto costruire personalmente un nuovo stabilimento, ampio 120.000 metri quadrati, sul Naviglio di Bereguardo, destinato alla produzione di televisori a colori, che non \u00e8 mai entrato in funzione. Nel 2014 l'imprenditore offre tale polo produttivo, da lui mantenuto in efficienza nonostante l'inutilizzo, in affitto a chiunque sia interessato ad utilizzarlo per produrre TV impiegando 1.200 lavoratori italiani, senza per\u00f2 trovare un accordo in merito. Tre anni pi\u00f9 tardi, nel 2017, Vichi rivolge questo invito direttamente alla multinazionale sudcoreana Samsung, da cui non perviene alcuna risposta.\nVichi muore a Milano il 20 settembre 2021, all'et\u00e0 di 98 anni.\nPosizioni politiche.\nVichi era dichiaratamente ateo e anticlericale ed ha pubblicamente manifestato in pi\u00f9 occasioni la propria ammirazione per i dittatori Benito Mussolini e Adolf Hitler e la propria avversione verso gli istituti di credito, da cui non ha mai ricevuto finanziamenti per le proprie attivit\u00e0, e le organizzazioni sindacali, alle quali non ha mai permesso di accedere agli ambienti della sua azienda. Non \u00e8 mai stato legato ad alcun partito politico e ha dichiarato di non votare dagli anni cinquanta.\nNel 2019, in occasione delle manifestazioni per il centenario della fondazione dei Fasci italiani di combattimento, Vichi ha fatto restaurare a sue spese il Monumento dei Caduti Fascisti eretto nel 1925 al Cimitero monumentale di Milano, presso cui si \u00e8 svolto un raduno di militanti di estrema destra.\nVita privata.\nVichi era sposato dal 10 aprile 1944 con Annamaria Fabbri, da cui aveva avuto quattro figli: Luisa, Maria, Valeria e Girolamo."}
{"id": "2346878", "revid": "290948", "url": "https://it.wikipedia.org/wiki?curid=2346878", "title": "Carbonio attivo", "text": ""}
{"id": "2346883", "revid": "125750579", "url": "https://it.wikipedia.org/wiki?curid=2346883", "title": "Metropolitana di Dubai", "text": "La metropolitana di Dubai (in arabo: \u0645\u062a\u0631\u0648 \u062f\u0628\u064a) \u00e8 una rete di linee metropolitane senza conducente a servizio della citt\u00e0 di Dubai e di parte della sua area metropolitana.\nSi compone di due linee, identificate con colori diversi, per una lunghezza totale di 74,6 chilometri. La prima linea, la linea rossa, fu inaugurata nel 2009, quella verde nel 2011. \u00c8 dotata di 49 stazioni, delle quali 11 sono sotterranee e le restanti in viadotto.\nIl progetto rappresenta al presente il sistema ferroviario automatico pi\u00f9 lungo al mondo.\nRete.\nAl 2014 la rete metropolitana si compone di due linee:\nLe linee.\nLinea Rossa.\nLa linea Rossa della metropolitana di Dubai collega Dubai, con capolinea alla stazione di Rashidiya, con la citt\u00e0 portuale di Jebel Ali, con capolinea alla stazione di Jebel Ali.\nLa linea, che costeggia per la maggior parte del suo tragitto la Sheikh Zayed Road, \u00e8 costruita in gran parte in viadotto, solo le quattro stazioni situate nel centro di Dubai, Deira City Centre e Al Rigga, Union e BurJuman, sono sotterranee.\nIncrocia la Linea Verde nelle stazioni di Union e BurJuman.\nLinea Verde.\nLa linea Verde della metropolitana di Dubai attraversa il centro di Dubai, attestandosi ai capolinea di Etisalat e di Creek.\nLa linea \u00e8 costruita sia in viadotto che sottoterra, la tratta che corre direttamente sotto il centro della citt\u00e0, Abu Bakr Seddiq - BurJuman, \u00e8 sotterranea, le altre due tratte, Abu Bakr Seddiq - Etisalat e BurJuman - Creek, sono in viadotto.\nIncrocia la Linea Rossa nelle stazioni di Union e BurJuman.\nCaratteristiche tecniche.\nScartamento.\nLo scartamento dei binari \u00e8 per le due linee di 1435 millimetri, il cosiddetto scartamento normale.\nAlimentazione.\nL'alimentazione elettrica \u00e8 fornita da terza rotaia, con tensione a 750 V.\nMateriale rotabile.\nI convogli della metropolitana di Dubai sono stati ordinati alla societ\u00e0 giapponese Kinki Sharyo che ne ha forniti un totale di 79, composti di cinque elementi (62 per la linea Rossa e 17 per la linea Verde) atti a trasportare 643 passeggeri tra seduti e in piedi. I convogli hanno tre classi: \"Gold Class\", \"Donne e bambini\" e \"Silver Class\" (economy). Il primo treno venne consegnato a Dubai nel mese di marzo del 2008. I treni sono interamente automatici e senza conducente.\nProgetti.\nNel 2011 la Roads and Transport Authority ha affermato che non vi erano \"piani immediati\" per costruitre le linee blu e viola \"nei prossimi cinque o sei anni\".\nPoi, nel 2013, la Roads and Transport Authority ha definito un piano in tre fasi per ampliare le linee esistenti e costruirne nuove:\nNel 2030 la metropolitana dovrebbe possedere quindi un'estensione di circa 421\u00a0km con 197 stazioni.\nProlungamenti.\nLinea Rossa.\nUn prolungamento della Linea Rossa \u00e8 attualmente in fase di progettazione. Esso prevede un'ulteriore estensione della linea, per circa 7,5\u00a0km, attraverso la Jebel Ali Free Zone, verso il confine con Abu Dhabi.\nL'11 aprile 2015, in previsione dell'Expo del 2020, Sheikh Mohammed bin Rashid Al Maktoum ha approvato il piano per un'estensione di circa 15\u00a0km e 7 nuove stazioni dalla fermata Nakheel Harbour &amp; Tower al sito di Expo 2020.\nLinea Verde.\nUn prolungamento della Linea Verde \u00e8 attualmente sotto esame, esso prevede un'estensione, partendo dalla stazione di Creek, verso Academic City, con dodici stazioni, cos\u00ec da servire meglio gli abitanti di Silicon Oasis e International City.\nNuove linee.\nLinea viola.\nIl progetto prevede che la linea viola corra lungo la Al Khail Road, con in totale otto stazioni, attestandosi ai due capolinea di Dubai International Airport e di Al Maktoum International Airport.\nTuttavia i due aeroporti hanno affermato che questa linea sarebbe irrealizzabile poich\u00e9 non attraversava molte localit\u00e0, proponendo invece di optare per un \"terminal centrale\" simile a come succede negli Stati Uniti d'America dove i treni partono da dentro l'aeroporto verso l'aeroporto, con dei treni che partono anche verso la citt\u00e0.\nLa Roads and Transport Authority (RTA) ha poi affermato che avrebbe preso in considerazione questa ipotesi.\nLinea blu.\nIl progetto prevede che la linea blu corra lungo la Sheikh Mohammad Bin Zayed Road.\nSecondo il progetto presentato nel dicembre 2011 essa avrebbe dovuto avere gran parte del suo tracciato in comune con quello della linea viola e condividere entrambi i capolinea. Con il nuovo progetto presentato nel 2013 le due linee hanno solo in comune il capolinea di Al Maktoum International Airport."}
{"id": "2346892", "revid": "729019", "url": "https://it.wikipedia.org/wiki?curid=2346892", "title": "Giovanni (magister militum 514-515)", "text": "Biografia.\nGiovanni era imparentato con l'imperatore Anastasio I.\nNel 514 era console onorario e \"magister militum praesentalis\", dunque comandante in capo di uno dei due eserciti posti a difesa di Costantinopoli. L'anno precedente il generale goto Vitaliano si era ribellato; nel 514 si avvicin\u00f2 nuovamente alla capitale e Anastasio gli invi\u00f2 Giovanni come ambasciatore per trattare; al suo ritorno riport\u00f2 all'imperatore le condizioni di Vitaliano e fece uso della sua influenza su Anastasio per convincerlo ad accettarle.\nNel 515 Vitaliano torn\u00f2 per la terza volta ad attaccare Costantinopoli. Anastasio ordin\u00f2 a Giovanni e a Patricio (l'altro \"magister militum praesentalis\") di attaccare il nemico, ma questi si rifiutarono, spiegando che il loro essere amici di Vitaliano avrebbe causato un sospetto su di loro nel caso fossero stati sconfitti."}
{"id": "2346894", "revid": "125886848", "url": "https://it.wikipedia.org/wiki?curid=2346894", "title": "Megaupload", "text": "Megaupload \u00e8 stato un sito web di file hosting internazionale, di propriet\u00e0 di \"Megaupload-Limited\" (Hong Kong), ed era disponibile in venti lingue.\nSecondo uno studio del Dipartimento di Giustizia degli Stati Uniti d'America, \"Megaupload.com\", con oltre 150 milioni di utenti registrati e 50 milioni di visitatori al giorno, rappresentava il 4% di tutto il traffico internet mondiale.\nA Megaupload facevano capo anche Megavideo, un sito per la trasmissione in diretta (streaming) di video flash, e Megaporn, un sito con contenuti pornografici (non ammessi negli altri due siti).\n\"Kim Dotcom\", il suo creatore, annunci\u00f2 la riapertura del sito nel corso del 2017 ma questa non risulta avvenuta.\nFunzionamento.\nIl servizio era disponibile gratuitamente per caricare file fino a e scaricare file non pi\u00f9 grandi di . A chi si registrava gratuitamente era offerto uno spazio di . Gli utenti premium avevano uno spazio di archiviazione illimitato. Dopo un caricamento avvenuto con successo, all'utente era dato un URL univoco tramite il quale era possibile scaricare il file.\nTempo di attesa per scaricare file.\nIl tempo di attesa prima di poter scaricare il file richiesto era di per gli utenti non registrati, per gli utenti registrati gratuitamente, mentre era immediato per gli utenti premium. Da dicembre 2011, il tempo di attesa prima di poter scaricare un file era stato ridotto a per gli utenti non registrati, mentre nel gennaio 2012, il download era divenuto immediato.\nCriteri di eliminazione dei file.\nOgni file caricato anonimamente era eliminato dopo 20 giorni di inattivit\u00e0, per gli utenti registrati gratuitamente esso era conservato per due anni, mentre per gli utenti premium non vi erano limitazioni di tempo.\nControllo dei file duplicati.\nMegaupload utilizzava l'algoritmo MD5 onde evitare la presenza di file duplicati.\nControversie.\nIl 19 gennaio 2012, il sito \u00e8 stato sequestrato dal Dipartimento di Giustizia degli Stati Uniti d'America per violazione di copyright e pirateria.\nIl giorno seguente \u00e8 stato attivato un finto mirror del sito presso un dominio .bz; tuttavia, il nuovo indirizzo \u00e8 stato subito considerato un tentativo di phishing da numerosi siti, essendo basato sulla copia cache di Google. I motivi che hanno portato alla chiusura di Megaupload sono ancora poco chiari, ma si sospettano pressioni di case discografiche che non volevano la concorrenza di \"megabox\".\nNon si sono fatte attendere le reazioni. Con un messaggio su \"Twitter\", il gruppo di hacker \"Anonymous\" ha rivendicato quello che ha definito il maggior attacco online contro siti federali USA in rappresaglia per la chiusura di \"Megaupload\": un Denial of service (una tempesta di richieste di accesso ad alcuni siti causandone il blocco) a cui hanno partecipato 5635 hacker, i quali hanno anche preso di mira molti siti istituzionali americani estranei all'ambito, compresi quelli della Casa Bianca e dell'FBI.\nNell'aprile 2012, a tre mesi esatti dal raid che ha visto l'arresto di Kim Schmitz e altri suoi collaboratori, si scopre che il processo agli imputati potrebbe non esserci per dei vizi di procedure a partire dalla polizia neozelandese, la quale non aveva neanche il diritto di varcare la soglia di casa del fondatore del servizio, per cui si prospetta la liberazione e la restituzione di tutti i suoi averi (siti internet compresi).\nRinascita.\nKim Dotcom, il fondatore del popolare sito di file hosting, dalla sua lussuosa dimora in Nuova Zelanda, qualche tempo dopo l'arresto dichiar\u00f2 tramite twitter che presto il servizio sarebbe tornato on-line. Dotcom ha infatti espresso delle considerazioni sulla fine di SOPA e PIPA, le due proposte di legge presentate e poi ritirate dal Governo americano che riguardano la protezione dei diritti d'autore su Internet, e sulla bocciatura di ACTA, aggiungendo che Megaupload torner\u00e0 pi\u00f9 grande, pi\u00f9 veloce e pi\u00f9 sicuro dagli attacchi rispetto a prima.\nIl nuovo sito, chiamato Mega, \u00e8 stato aperto il 19 gennaio 2013.\nSempre via Twitter, il trentottenne di origini tedesche ha contattato il Dipartimento di Giustizia americano e fatto sapere di essere disposto a tornare negli Stati Uniti di sua spontanea volont\u00e0, ma solo se il Governo USA riuscisse a garantirgli un processo equo, lo sblocco dei beni e il rispetto dei suoi diritti di cittadino. In caso contrario, l'unico modo per tornare negli States sar\u00e0 attendere l'estradizione, che non potr\u00e0 essere effettiva prima di agosto 2013 per dei vizi nel processo. Il processo chiave, che si doveva tenere il 6 agosto 2012, \u00e8 stato infatti ufficialmente rimandato dal giudice neozelandese prima alla primavera del 2013 a causa delle troppe irregolarit\u00e0 procedurali commesse dal Dipartimento di Giustizia americano e dall'FBI e successivamente in agosto 2013 in quanto il giudice neozelandese ha stabilito che la controparte mostri solo un riassunto delle prove contro Kim Dotcom. Il fondatore del file hosting Kim Dotcom tramite interviste rilasciate ha fatto sapere che Megaupload torner\u00e0, pi\u00f9 potente e pi\u00f9 veloce del precedente.\nIl 10 luglio 2016, Kim Dotcom annuncia con un tweet il ritorno di Megaupload nel giorno 20 gennaio 2017. Ha comunicato, inoltre, che verranno ripristinati gli account premium esistenti nel 2012, ed i nuovi server non saranno sotto il dominio statunitense.\nIl 19 gennaio 2017, Dotcom ha reso noto tramite Twitter che, a causa di imprevisti, la beta privata \u00e8 stata rinviata ad agosto 2017 ma in seguito non furono pubblicati nuovi aggiornamenti in merito."}
{"id": "2346895", "revid": "1543377", "url": "https://it.wikipedia.org/wiki?curid=2346895", "title": "Liliana Gonz\u00e1lez", "text": "Carriera.\nLiliana Gonz\u00e1lez ha esordito come attrice nel 1993 apparendo soprattutto in serie televisive spagnole, ed ha lavorato per la prima volta in un film nel 2007 interpretando la moglie di Marco Aurelio in \"L'amore ai tempi del colera\". Ha lavorato molto in teatro e in televisione in Sud America, importante la serie televisiva \"Valentino, el argentino\" (2008)."}
{"id": "2346896", "revid": "2008079", "url": "https://it.wikipedia.org/wiki?curid=2346896", "title": "Tyrion Lannister", "text": "Tyrion Lannister (pronuncia ) \u00e8 un personaggio della saga letteraria di genere fantasy medievale \"Cronache del ghiaccio e del fuoco\", creata dallo scrittore statunitense George R. R. Martin.\nTyrion \u00e8 sin dal primo romanzo, \"Il gioco del trono\", uno dei personaggi dal cui punto di vista viene narrata la storia.\nCaratteristiche del personaggio.\nTyrion \u00e8 il terzogenito di lord Tywin Lannister e sua moglie Joanna, che mor\u00ec di parto dandolo alla luce. Viene soprannominato \"Folletto\" (\"Imp\"), poich\u00e9 affetto da nanismo.\nPi\u00f9 volte vengono descritte le sue deformit\u00e0: ha una fronte sporgente, gambe corte e storte e occhi asimmetrici e di colore diverso, uno verde e l'altro nero che riescono a mettere in soggezione o in imbarazzo chiunque. Ha inoltre capelli biondissimi, tendenti al bianco, e un viso dai lineamenti rincagnati. Possiede tuttavia la capacit\u00e0 di tirar fuori la voce ferma e autoritaria del padre.\nTyrion \u00e8 tuttavia un personaggio positivo e piacente: ha un'intelligenza e sottigliezza straordinarie, un grande senso dell'umorismo e di autoironia e possiede un grande cuore che lo porta ad affezionarsi involontariamente alle persone. Nonostante questo, sa rivelarsi estremamente crudele verso i suoi nemici. Al tempo stesso ha una visione della vita piuttosto disincantata e, quando necessario, non esita a ricorrere all'astuzia o all'inganno per tirarsi fuori dai guai.\nConduce uno stile di vita dissoluto: ama infatti bere, andare con le prostitute e giocare d'azzardo.\nIl Folletto \u00e8 disprezzato dal padre e dalla sorella Cersei, ma amato e rispettato dal fratello Jaime e dai suoi zii, che l'hanno sempre protetto. Tyrion si sente un emarginato, e simpatizza spesso per altri personaggi in condizioni simili alla sua. Talvolta si impegna ad aiutarli e consigliarli, pur senza rinunciare alla sua solita schiettezza e cercando anzi di insegnare anche a loro ad accettare la propria condizione e diventare impermeabili alle offese subite dalla societ\u00e0.\nBiografia del personaggio.\nPassato.\nTyrion Lannister nacque nel 274\u00ba anno dopo la conquista del Continente Occidentale da parte di Aegon Targaryen il Conquistatore. Sua madre, Joanna Lannister mor\u00ec dandolo alla luce e questo suo padre non glielo perdon\u00f2 mai.\nAll'et\u00e0 di 13 anni, durante la falsa primavera, Tyrion e il fratello Jaime, sulla strada del ritorno da Lannisport, incontrano una ragazza inseguita da due uomini: i due corrono in soccorso della ragazza e, mentre il fratello insegue gli aggressori in fuga, Tyrion soccorre la ragazza, di circa un anno pi\u00f9 grande; successivamente la porta in una locanda vicina, ove la rifocilla. La ragazza, di nome Tysha, \u00e8 una popolana orfana, e i due, a causa anche del vino, finiscono a letto insieme, entrambi per la prima volta. Tysha, durante la loro prima notte passata insieme, gli canta una canzone di Myr, \"Le stagioni del mio amore\", che Tyrion non riuscir\u00e0 mai pi\u00f9 a dimenticare. Tyrion, ubriaco, se ne innamora immediatamente; paga un septon e di l\u00ec a poco la sposa, nascondendo per\u00f2 tutta la faccenda al padre. Quando lord Tywin scopre il matrimonio tra il figlio e la popolana, costringe Jaime a confessare la verit\u00e0: il fratello maggiore, infatti, pensando che fosse giunto il tempo che Tyrion diventasse uomo, aveva pagato la ragazza, una meretrice, affinch\u00e9 giacesse con lui, insieme ai finti aggressori per organizzare una montatura credibile. Per impartire una dura lezione al figlio Tywin fece possedere la ragazza dalle sue guardie, facendole consegnare un cervo d'argento da ogni uomo; Tyrion fu costretto ad assistere a tutta la scena e a essere l'ultimo uomo ad avere la ragazza, pagandola con un dragone d'oro perch\u00e9, come gli disse suo padre, un Lannister vale di pi\u00f9. Tyrion, sinceramente innamorato della ragazza, rimarr\u00e0 per sempre traumatizzato da questo evento.\nA dieci giorni dal suo sedicesimo compleanno, che nei Sette Regni rappresenta l'ingresso di un uomo nell'et\u00e0 adulta, chiese al padre di poter visitare le nove citt\u00e0 libere, cos\u00ec come avevano fatto in precedenza i suoi zii. Il lord di Castel Granito gli rispose che era libero di andare a condizione che si fosse pagato lui stesso il viaggio e che non facesse pi\u00f9 ritorno. Tyrion rimase e fu costretto dal padre a pulire tutti gli scarichi e le cisterne di Castel Granito.\nQuando la sorella Cersei sposa Robert Baratheon, Tyrion si reca a Approdo del Re con il preciso intento di vedere i teschi dei draghi Targaryen che Robert aveva tolto dalla sala del trono e accantonati nei sotterranei della Fortezza Rossa.\nPer il 23\u00ba compleanno riceve in regalo dal fratello Jaime un cavallo.\n\"Il gioco del trono\".\nTyrion, che all'inizio del romanzo ha ventiquattro anni, si reca a Grande Inverno insieme ai fratelli Cersei e Jaime e gran parte della Corte di Approdo del Re. L\u00ec conosce Jon Snow, insieme al quale si reca a Nord, presso la Barriera. Il Folletto fa amicizia con il ragazzo e gli d\u00e0 ottimi consigli su come affrontare la sua condizione di bastardo. Al Castello Nero il lord comandante Jeor Mormont gli chiede di intercedere presso sua sorella, il re e il lord suo padre, affinch\u00e9 mandino aiuti alla confraternita in nero in quanto ormai scesa sotto le mille unit\u00e0 e non in grado di sorvegliare le centinaia di miglia che costituiscono la Barriera.\nLungo il viaggio di ritorno, passa da Grande Inverno e consegna al maestro Luwin il progetto, da lui stesso ideato, di una sella speciale per Bran Stark, recentemente rimasto storpio dopo una caduta e rimasto vittima di un tentato omicidio, mentre giaceva incosciente dopo l'incidente. Tyrion fa questo per mantenere la promessa fatta a Jon Snow di aiutare in qualche modo il fratellastro.\nDurante il prosieguo del suo viaggio verso sud, Tyrion si ferma alla locanda di Masha Heddl ove incontra casualmente Catelyn Tully che stava facendo ritorno a Grande Inverno dal viaggio effettuato in incognito a Approdo del Re ove aveva appreso da Petyr Baelish che il proprietario della daga di acciaio di Valyria che aveva armato la mano del sicario inviato ad assassinare il figlio Bran era proprio Tyrion. All'interno della locanda, lady Stark accusa Tyrion del tentato omicidio di Bran e con abili parole riesce a portare dalla sua parte gli avventori della locanda e a far suo prigioniero il Folletto che si dichiara completamente estraneo alla vicenda.\nContrariamente a quanto Catelyn dichiara nella locanda, lei e la sua scorta, invece di dirigersi verso nord a Grande Inverno, prendono la strada delle montagne in direzione di Nido dell'Aquila per raggiungere la sorella Lysa. Durante il faticoso viaggio per le Montagne della Luna, vengono attaccati da membri dei Clan delle Montagne e poco prima dello scontro, vista la situazione di netta inferiorit\u00e0 numerica, Tyrion chiede a Catelyn Stark di armare lui e la sua scorta. Dopo qualche attimo di perplessit\u00e0 e valutata la situazione, Catelyn acconsente alla richiesta. Tale gesto risulta provvidenziale: infatti Tyrion salva la vita proprio a lady Stark lanciandosi all'attacco di tre selvaggi che la circondavano. Questo combattimento rappresenta per Tyrion il primo scontro armato a cui partecipa nella sua vita. La battaglia \u00e8 cruenta, ma vittoriosa.\nDopo lo scontro, Tyrion chiarisce a Catelyn Stark che ci\u00f2 che Petyr Baelish le ha detto circa la propriet\u00e0 della daga \u00e8 una menzogna e la informa inoltre dei pettegolezzi di corte, messi in giro dallo stesso Ditocorto, secondo cui lei avrebbe perso la sua verginit\u00e0 a Delta delle Acque proprio con lui. Durante il viaggio, Tyrion stringe amicizia con Bronn, uno dei mercenari facenti parte della scorta di lady Catelyn.\nA Nido dell'Aquila, Lysa lo processa per il tentato omicidio di suo nipote e per l'assassinio di suo marito Jon Arryn, sebbene egli sia innocente per entrambi i crimini. Per costringerlo a confessare, Lysa lo rinchiude nelle Celle di Cielo. Tyrion riesce a corrompere il suo carceriere Mord affinch\u00e9 riferisca a Lysa che \u00e8 pronto a confessare. Ma, una volta al cospetto di lady Lysa, Tyrion chiede di essere giudicato con un processo per singolar tenzone. Bronn, intuendo le potenzialit\u00e0 di guadagno dello schierarsi dalla parte di Tyrion, si offre come suo campione e, uccidendo ser Vardis Egen, assicura al Folletto la libert\u00e0. I due uomini lasciano Nido dell'Aquila e durante la via del ritorno, vengono circondati dal Clan delle Montagne guidato da Shagga. Tyrion usa a suo favore l'intelletto e le parole per conquistare il clan promettendogli armi, armature e gloria. Il clan arriva alla fine all'accampamento Lannister guidato da Tywin Lannister che a seguito della cattura di Tyrion, aveva invaso le Terre dei Fiumi.\nLord Tywin decide di far combattere Tyrion e i suoi uomini nell'imminente battaglia contro le forze degli Stark e d\u00e0 a Tyrion nuovi servi tra cui un nuovo scudiero, Podrick Payne. Quella stessa notte, Tyrion manda Bronn a cercargli compagnia femminile e il mercenario gli porta una giovane prostituta di nome Shae. La ragazza piace fin dall'inizio a Tyrion che la prende al suo servizio. Il giorno seguente, combatte nella Battaglia della Forca Verde contro l'esercito degli Stark guidato da Roose Bolton. Vincono la battaglia sebbene scopriranno solo in seguito che la battaglia non era altro che un diversivo. Nel frattempo l'esercito Lannister guidato da Jaime Lannister \u00e8 stato sconfitto a Delta delle Acque e Jaime viene catturato; per sopperire a questa grave sconfitta, lord Tywin decide di ritirarsi a Harrenhal per proseguire i combattimenti, ma al contempo, invia Tyrion a Approdo del Re affinch\u00e9 ricopra il ruolo di Primo Cavaliere del re in sua vece, per evitare che il nuovo e giovane re Joffrey Baratheon commetta altri errori come l'esecuzione di Eddard Stark. Vieta a Tyrion di portare con s\u00e9 Shae, ma questi la porta via in segreto.\n\"Lo scontro dei re\".\nGiunto a corte, Tyrion prende alloggio nella Torre del Primo Cavaliere e per prima cosa rimuove dalle mura della Fortezza Rossa la testa esposta di Eddard Stark. Tyrion si allea con Varys che lo aiuta a sostituire Janos Slynt con ser Jacelyn Bywater come Comandante della Guardia Cittadina e manda alla Barriera Slynt e alcuni dei suoi uomini. Subito dopo, si concentra a eliminare dal Concilio Ristretto l'informatore di sua sorella. Rivela a Petyr Baelish, Varys e a Pycelle un piano differente sulle sue intenzioni future riguardanti Tommen e Myrcella. Quando Cersei lo affronta e parla del piano che Tyrion aveva comunicato a Pycelle, Tyrion capisce che \u00e8 lui l'informatore segreto di sua sorella. Il vero piano che Tyrion ha per Myrcella \u00e8 quello di inviarla a Dorne affinch\u00e9 venga promessa in sposa al principe Trystane Martell. Per assicurarsi un'ulteriore alleanza con i dorniani, Tyrion offre a Doran Martell un seggio nel Concilio Ristretto e promette di consegnargli gli uomini responsabili dell'assassinio di sua sorella Elia. Per aver riferito a Cersei il piano, Pycelle viene incarcerato.\nNel frattempo prepara le difese della citt\u00e0 per l'imminente arrivo della flotta di Stannis Baratheon. Comanda i maniscalchi della citt\u00e0 di iniziare a costruire un'enorme catena che gli permetter\u00e0 di chiudere Le Rapide Nere. Ordina anche al piromante Hallyne dell'Ordine degli Alchimisti di creare grandi quantit\u00e0 di Altofuoco. Infine invia i suoi uomini del Clan delle Montagne nel Bosco del Re per stanare gli informatori di Stannis.\nTyrion fa fatica a contenere le sommosse popolari della capitale, in cui scarseggiano i viveri di prima necessit\u00e0. Il popolo rumoreggia inoltre contro sua sorella Cersei, accusandola (non a torto) di aver avuto una relazione incestuosa con suo fratello Jaime, contro re Joffrey, accusato di non essere il sovrano di diritto, e contro lo stesso Tyrion per essere il suo Primo Cavaliere.\nQuando Approdo del Re viene assaltata dalle forze di Stannis Baratheon, nel Golfo delle Acque Nere la flotta nemica viene decimata grazie all'Altofuoco del Folletto, mentre via terra \u00e8 l'esercito di Stannis ad avere la meglio. Tyrion viene ferito gravemente e perde i sensi; al suo risveglio scopre che la battaglia \u00e8 stata vinta grazie all'arrivo di suo padre Tywin, corso in salvo alla capitale, mentre egli \u00e8 rimasto sfregiato e ha perso parte del naso.\n\"Tempesta di spade\".\nTyrion, gravemente ferito, \u00e8 costretto per giorni a stare a letto per essere medicato. Nel frattempo suo padre Tywin Lannister torna ad assumere la carica di Primo Cavaliere del re e nega al figlio di poter prendere il comando del castello di Castel Granito, suo di diritto.\nPer volere di suo padre, viene costretto a sposare Sansa Stark: il matrimonio dinastico gli permetter\u00e0 di diventare lord di Grande Inverno, consegnando cos\u00ec il Nord ai Lannister. Durante la prima notte di nozze, il Folletto promette alla moglie che non la costringer\u00e0 a consumare il matrimonio se non sar\u00e0 lei a volerlo. Sansa, che disprezza Tyrion e teme che, in quanto Lannister, possa cercare di usarla per secondi fini, gli annuncia che non vorr\u00e0 mai consumare il matrimonio. Quando il fratello e la madre di Sansa vengono assassinati durante le Nozze Rosse, piano organizzato da Tywin Lannister, i rapporti tra lei e Tyrion si raffreddano ulteriormente.\nDurante le nozze di suo nipote Joffrey e lady Margaery Tyrell, Tyrion subisce diverse umiliazioni, a cominciare dalla messa in scena di un duello tra Joffrey e Robb Stark interpretato da due nani. Concluso lo spettacolo, Joffrey cerca di mettere ulteriormente in ridicolo Tyrion costringendolo a servirlo come coppiere. All'ultimo sorso di vino, tuttavia, Joffrey muore avvelenato. Il Folletto viene cos\u00ec accusato di aver assassinato il re e viene incarcerato nella Fortezza Rossa.\nAl processo sua sorella Cersei porta numerosi testimoni che accusano Tyrion di regicidio, tra i quali anche la sua fidata Shae. L'unica che potrebbe parlare a suo favore, sua moglie Sansa, \u00e8 invece misteriosamente scomparsa dopo l'accaduto. Il Folletto chiede dunque un processo per singolar tenzone, avendo saputo che il principe di Dorne, Oberyn Martell, detto \"La Vipera Rossa\", vorrebbe combattere per lui. Oberyn riesce a colpire mortalmente il suo avversario, Gregor Clegane, ma viene comunque ucciso prima della fine del duello.\nImprigionato nelle \"celle oscure\" della Fortezza Rossa, il giorno prima di subire la pena di morte viene liberato da suo fratello Jaime, da poco tornato a Approdo del Re. Questi gli rivela di avergli mentito riguardo a Tysha, la sua prima moglie: non era in realt\u00e0 una prostituta e non era stata pagata dal Lannister per sposare il Folletto. Tyrion, infuriato da quelle parole, rivela quindi a Jaime che la sorella Cersei, con cui quest'ultimo ha un rapporto incestuoso, durante la sua prigionia a Delta delle Acque, lo ha tradito con vari uomini e gli fa inoltre credere di aver veramente assassinato Joffrey, sperando di ferirlo ulteriormente, dato che Joffrey era in realt\u00e0 frutto dell'incesto tra Jaime e Cersei.\nJaime affida il Folletto a Varys che lo guida per i tunnel segreti della Fortezza Rossa, ma Tyrion, durante la fuga, riconosce un tratto dei passaggi segreti che gli aveva descritto Shae durante uno dei loro incontri. Tyrion si accorge quindi di essere sotto la Torre del Primo Cavaliere e, dopo essersi fatto spiegare dal Ragno Tessitore la strada per raggiungere la camera da letto di lord Tywin, penetra nei suoi alloggi dove, con sua sorpresa, trova Shae nuda nel letto di suo padre. Tyrion strangola prima Shae e poi con un dardo di balestra uccide suo padre nella latrina degli alloggi.\n\"Una danza con i draghi\".\nTyrion viene guidato da Varys attraverso i meandri delle Fortezza Rossa sino a sbucare da un'uscita nei pressi delle Acque Nere, successivamente si imbarca su una nave che lo porta a Pentos e prima di essere sbarcato viene infilato in una botte per celare il suo arrivo a occhi indiscreti: la regina Cersei infatti ha messo una taglia sulla sua testa e la promessa del titolo di lord a chiunque gliel'avesse portata.\nTyrion viene quindi portato all'interno della casa del magistro Illyrio Mopatis che gli parla di Daenerys Targaryen e dei suoi draghi, fino a convincerlo a raggiungerla e unirsi alla sua causa per la riconquista dei Sette Regni. Tyrion, allettato anche dalla prospettiva di vendetta nei confronti di Cersei e Jaime, intraprende un viaggio alla volta di Volantis dove, secondo magistro Illyrio sarebbe dovuta giungere la Madre dei Draghi una volta lasciata la citt\u00e0 di Meeren. La prima parte del viaggio viene fatta unitamente al principe mercante, poi quest'ultimo lo lascia a due cavalieri della Compagnia d'oro, Haldon e ser Rolly Duckfield, a un giorno di cavallo da Ghoyan Drohe. Al gruppo si aggiungono anche due tyroshi: Griff e il figlio adottivo, Griff il Giovane. Entrambi hanno i capelli tinti di blu, secondo la tradizione di Tyrosh. In seguito a un attacco da parte degli Uomini di Pietra, Griff salva la vita a Tyrion, che stava annegando dopo essere stato buttato nel fiume.\nCol passare del tempo, Tyrion inizia a comprendere la vera identit\u00e0 dei due Griff, i quali non sono tyroshi, bens\u00ec sono ser Jon Connington, ex Primo Cavaliere del re Folle, ed Aegon VI, figlio di Rhaegar Targaryen, creduto morto per diversi anni; viene a sapere infatti che durante il sacco di Approdo del Re, Varys sostitu\u00ec il principe con un altro infante prima che ser Gregor Clegane lo uccidesse, e diede il vero Aegon a Jon Connington affinch\u00e9 lo portasse al sicuro. Tyrion convince il ragazzo a invadere i Sette Regni invece di andare incontro a sua zia Daenerys nella Baia degli Schiavisti, in modo da poter avvicinarsi di un passo alla sua vendetta personale verso Cersei. Prima di mettere in pratica tale piano, per\u00f2, Tyrion viene rapito in una taverna da ser Jorah Mormont, intenzionato a consegnarlo alla regina dei draghi per poter ripulire una volta per tutte il suo nome.\nJorah porta Tyrion dalla Vedova del Lungofiume per cercare di rimediare un passaggio e lasciare Volantis. L\u00ec Tyrion incontra una ragazza, anch'essa nana, di nome Penny, la quale \u00e8 una dei due nani che si erano esibiti durante il matrimonio di Joffrey e Margaery. Dopo aver scoperto che Tyrion \u00e8 indirettamente responsabile per la morte di suo fratello Oppo, Penny prova a ucciderlo, senza riuscirci. Penny si unisce a loro nel viaggio fino a Mereen e diventa infine amica di Tyrion. A bordo della Salaesori Whoran, Tyrion conosce Moqorro, un inquietante prete rosso. Una notte gli chiede cosa vede nelle fiamme e questi risponde di vedere draghi, aggiungendo: \u201cDraghi vecchi e draghi giovani, veri e falsi, della luce e delle tenebre. E vedo te, un piccolo uomo con una grande ombra, ringhiare in mezzo a tutto questo.\u201d Tuttavia, poco dopo, Tyrion, Penny e Mormont vengono catturati dagli schiavisti Yunkai e comprati da Yezzan zo Qaggaz.\nTyrion e Penny sono obbligati a inscenare nell'arena di Meereen uno spettacolo simile a quello realizzato da Penny e Oppo al matrimonio di Joffrey, senza essere a conoscenza che, al termine dello spettacolo, dei leoni saranno liberati nell'arena, affinch\u00e9 i due nani vengano divorati per il divertimento del pubblico. Lo spettacolo era stato organizzato in onore di Daenerys Targaryen, la quale, quando viene a conoscenza del loro destino, impedisce la liberazione dei leoni. In seguito alla morte per malattia di Yezzan zo Qaggaz, il trio scappa e, grazie a Tyrion, si uniscono alla compagnia mercenaria dei Secondi Figli, sotto il comando di Ben Plumm il Marrone, il quale chiede in cambio la ricchezza di Castel Granito. Sebbene i Secondi Figli siano schierati contro Daenerys, Tyrion spera di poterli portare alla causa della ragazza.\nTrasposizione televisiva.\nIl 5 maggio 2009 venne annunciato che l'attore statunitense Peter Dinklage avrebbe interpretato Tyrion Lannister.\nIn seguito alla prima apparizione del personaggio nell'episodio pilota \"L'Inverno sta arrivando\", andato in onda il 17 aprile 2011, l'interpretazione di Dinklage ricevette generale plauso da parte dei critici; Ken Tucker di \"Entertainment Weekly\" e Mary McNamara del \"Los Angeles Times\", recensendo la serie televisiva, dichiararono entrambi che l'attore meriterebbe un riconoscimento ai Premi Emmy.\nIl 14 luglio 2011 venne annunciata la sua candidatura come Miglior attore non protagonista in una serie televisiva drammatica ai Premi Emmy 2011. Il 18 settembre 2011 l'attore ha ricevuto il premio.\nIn un'intervista a \"Variety\", Dinklage ha spiegato, riguardo al suo personaggio: \u00abI nani appaiono spesso nel genere fantastico, e quando appaiono sono sempre delle caricature, delle creature boschive dalla battuta facile. Nessuno d\u00e0 loro una storia romantica, nessuno d\u00e0 loro delle personalit\u00e0 complesse. Tyrion \u00e8 uno dei personaggi pi\u00f9 ricchi che io abbia mai visto. \u00c8 un essere umano.\u00bb\nNella serie televisiva il personaggio perde numerose malformazioni fisiche e gli occhi di colore diverso. Inoltre, al termine della Battaglia delle Acque Nere, Tyrion si ritrover\u00e0 sfregiato, ma non perder\u00e0 parte del naso come nei romanzi.\nPrima stagione.\nTyrion giunge a Grande Inverno con la famiglia reale e in seguito accompagna il figlio bastardo di Ned Stark, Jon Snow, nel suo viaggio verso la Barriera; qui i comandanti dei Guardiani della notte lo avvertono delle voci sull'esistenza degli \"Estranei\" e gli chiedono di intercedere presso il re perch\u00e9 invii rinforzi. Durante il suo ritorno a Approdo del Re, Tyrion viene rapito da Catelyn Stark, che lo accusa ingiustamente di aver organizzato il tentato omicidio di suo figlio Bran. Catelyn porta Tyrion a Nido dell'Aquila, dove la sorella minore di Catelyn, lady Lysa, mette Tyrion sotto processo. Tyrion esige un processo per duello e viene difeso dal mercenario Bronn, ottenendo l'assoluzione.\nAccompagnato da Bronn, Tyrion raggiunge l'accampamento dei Lannister, dove il padre Tywin lo costringe a prendere parte alla battaglia contro l'esercito di Robb Stark. Tyrion verr\u00e0 comunque reso inconscio quando la battaglia \u00e8 appena iniziata. Tywin invia Tyrion a Approdo del Re affinch\u00e9 lo sostituisca temporaneamente come Primo Cavaliere del re. Disobbedendo agli ordini di Tywin, Tyrion porta con s\u00e9 la prostituta Shae, sua amante.\nSeconda stagione.\nCome Primo Cavaliere del re, Tyrion tenta di controllare il suo crudele e incompetente nipote re Joffrey e di difendere Approdo del Re da Stannis Baratheon, pretendente al Trono di Spade. Durante la Battaglia delle Acque Nere, Tyrion distrugge gran parte della flotta di Stannis utilizzando l'altofuoco, ma viene quasi assassinato durante la battaglia da un sicario di Joffrey, venendo salvato dal suo scudiero Podrick, che trafigge il sicario piantandogli una lancia nella testa. Tyrion si riprende, nonostante conservi una vistosa cicatrice sul viso, e scopre che suo padre Tywin ha avuto un ruolo decisivo nella definitiva sconfitta di Stannis, appropriandosi di tutta la gloria che dovrebbe in parte spettare a Tyrion. Shae implora Tyrion di trasferirsi con lei a Pentos, ma egli decide di restare, nonostante l'ostilit\u00e0 che gli ha sempre riservato Westeros.\nTerza stagione.\nTyrion chiede a suo padre di lasciargli in eredit\u00e0 Castel Granito, la fortezza dei Lannister, ma Tywin, che ha sempre odiato il figlio, rifiuta, conferendogli per\u00f2 la carica di Maestro di Conio a Approdo del Re. In seguito, Tywin costringe Tyrion a sposare Sansa Stark contro la sua volont\u00e0, anche se entrambi decidono di non consumare il matrimonio. Tyrion e Sansa iniziano a legare, essendo entrambi degli emarginati ad Approdo del Re, fino a quando Sansa non scopre che sua madre Catelyn e il fratello Robb sono stati crudelmente assassinati conseguentemente a un piano ordito da Tywin.\nQuarta stagione.\nTemendo per la sicurezza di Shae, Tyrion la caccia via in malo modo, sperando che parta per Pentos senza di lui. Il giorno del matrimonio tra Joffrey e Margaery Tyrell, il giovane re viene avvelenato e ucciso, e sua madre Cersei accusa ingiustamente Tyrion dell'omicidio. Al processo, Shae si unisce alle numerose persone che testimoniano contro Tyrion. Quest\u2019ultimo chiede un processo per duello e Cersei nomina il gigantesco ser Gregor Clegane come suo campione. Tyrion \u00e8 difeso da Oberyn Martell, che crede che sua sorella e i figli di lei siano stati uccisi da ser Gregor. Oberyn \u00e8 quasi vittorioso, ma il suo rifiuto di uccidere Gregor senza ottenere una confessione d\u00e0 a Gregor l'opportunit\u00e0 di ucciderlo e Tyrion viene condannato a morte.\nLa notte prima della sua esecuzione, Tyrion viene liberato da suo fratello Jaime, che si \u00e8 alleato con Varys per farlo evadere. Tyrion decide di affrontare Tywin prima della sua partenza, e trova Shae nel letto di suo padre. Tyrion la strangola a morte per poi uccidere Tywin con un dardo di balestra, dopo averlo trovato seduto sulla latrina. Infine, Tyrion fugge insieme a Varys per Pentos.\nQuinta stagione.\nTyrion giunge a Pentos, dove Varys rivela che sta cospirando per ripristinare il potere della Casa Targaryen sui Sette Regni e chiede a Tyrion di viaggiare con lui per incontrare Daenerys Targaryen a Meereen. Durante il loro viaggio, Tyrion viene rapito dall'ex consigliere di Daenerys, Jorah Mormont, che mira a riscattarsi agli occhi della regina di Meereen, portandole come ostaggio un membro di una casata che le \u00e8 sempre stata nemica. Tuttavia, Tyrion e Jorah vengono catturati da schiavisti, che Tyrion convince a venderli come gladiatori a Meereen. Durante una dimostrazione di combattimento, Tyrion e Jorah incontrano Daenerys. La donna accetta Tyrion come suo consigliere, ma esilia nuovamente Jorah.\nAlla riapertura delle fosse da combattimento di Meereen, l'organizzazione conosciuta come i Figli dell'Arpia lancia un massiccio attacco, volto all'uccisione di Daenerys, ma vengono fermati dall'arrivo del drago di Daenerys, Drogon, che porta via la regina. Anche se Tyrion desidera unirsi a Jorah e Daario Naharis nella ricerca di Daenerys, Daario sottolinea che le sue abilit\u00e0 sono pi\u00f9 adatte a governare Meereen durante l'assenza della regina. Varys giunge poi a Meereen e offre a Tyrion i servizi della sua rete di spionaggio per mantenere l'ordine in citt\u00e0.\nSesta stagione.\nTyrion scopre che i Figli dell'Arpia sono finanziati dagli schiavisti di Yunkai, Astapor e Volantis, e organizza un incontro con i rappresentanti di tali citt\u00e0, concedendo loro sette anni per abolire la schiavit\u00f9. Nonostante l'insistenza di Tyrion che sostiene che il compromesso sia necessario, questa decisione scatena la disapprovazione degli altri consiglieri di Daenerys e dei liberti di Meereen. Tyrion cerca di aumentare la popolarit\u00e0 di Daenerys, reclutando la sacerdotessa rossa Kinvara, che crede che Daenerys sia una figura messianica profetizzata dalla sua fede e offre senza indugio il sostegno dei seguaci del dio R'hllor. Meereen inizia a prosperare, ma il successo della citt\u00e0 attira l'ira degli schiavisti, che non accettano che sia persa la legittimit\u00e0 della schiavit\u00f9 e quindi lanciano un grande attacco navale contro la citt\u00e0.\nIl ritorno di Daenerys mette fine all'assalto e, sebbene sia dispiaciuta del fallimento di Tyrion, \u00e8 persuasa da lui ad appropriarsi della flotta degli schiavisti sconfitti senza sterminarli tutti. Poco dopo, Theon e Yara Greyjoy arrivano a Meereen, offrendo a Daenerys la Flotta di Ferro e, grazie a Varys, anche Dorne e l'Altopiano si uniscono alla causa della Casa Targaryen. Daenerys nomina Tyrion Primo Cavaliere della regina e il Folletto parte insieme a lei alla conquista dei Sette Regni.\nSettima stagione.\nTyrion segue Daenerys a Roccia del Drago, la dissuade dall'utilizzare i draghi e le consiglia un incontro con Jon Snow. Inoltre, elabora un piano per la conquista di Westeros che illustra a Daenerys e ai suoi alleati: il piano in questione prevede un assedio di Approdo del Re da parte di Yara Greyjoy, Ellaria Sand e Olenna Tyrell e la conquista di Castel Granito, attraverso un passaggio segreto, da parte degli Immacolati. Il piano si rivela un completo fallimento: la flotta di Yara, incaricata di scortare anche Ellaria e i dorniani a Approdo del Re, viene distrutta da quella di Euron Greyjoy, ora alleato di Cersei, mentre gli Immacolati conquistano Castel Granito, ma rimangono intrappolati al suo interno perch\u00e9 Euron distrugge le loro navi. Nel frattempo, Jaime con il grosso dell'esercito Lannister conquista facilmente Alto Giardino e costringe Olenna a suicidarsi, facendole bere del veleno. Constatato il fallimento del suo piano, Tyrion cerca comunque di non far utilizzare a Daenerys i suoi draghi, ma lei \u00e8 irremovibile e attacca Jaime Lannister e i suoi uomini con i dothraki e un drago, Drogon, sconfiggendoli facilmente.\nQuando Jon Snow rivela l'imminente invasione di Westeros da parte degli Estranei, Tyrion, con l'aiuto di Davos Seaworth, si intrufola a Approdo del Re e riesce a incontrarsi in segreto con Jaime, al quale chiede di convincere Cersei a proporre un armistizio. Jaime riesce nell'intento e Cersei propone cos\u00ec un incontro a Approdo del Re per discutere della tregua. Tyrion convince Jon a recarsi oltre la Barriera e catturare un non-morto da portare a Approdo del Re in modo che tutti, vedendolo, non possano pi\u00f9 ignorare la minaccia degli Estranei. Durante l'incontro a Approdo del Re, Cersei, nonostante la vista del non-morto, si rifiuta di aiutare Daenerys e Jon nella guerra contro gli Estranei, ma Tyrion le parla in privato e riesce a farle promettere il suo supporto. Purtroppo per\u00f2, Tyrion \u00e8 stato raggirato perch\u00e9 la sorella confida a Jaime di non voler inviare alcun esercito a nord e di voler reclutare la Compagnia Dorata per sconfiggere i vincitori dell'imminente guerra nel Nord, morti o vivi che siano.\nOttava stagione.\nTyrion giunge a Grande Inverno al seguito di Daenerys e Jon, accolto con astio dagli uomini del Nord, ancora provati dal recente conflitto con i Lannister: di fronte ai lord riuniti in consiglio, Tyrion spiega loro come la cooperazione fra tutte le forze sia indispensabile per fronteggiare la minaccia dei non-morti. Quando a Grande Inverno arriva Jaime, che annuncia il tradimento di Cersei, Tyrion presiede al processo prendendone le difese, ma viene aspramente rimproverato da Daenerys, che minaccia di destituirlo dalla carica di Primo Cavaliere per i suoi errori; al successivo consiglio di guerra, tuttavia, la regina ne ricorda l'intelligenza e l'astuzia, di cui avr\u00e0 bisogno in futuro, riconfermandolo implicitamente nel suo ruolo.\nQuando gli Estranei attaccano Grande Inverno, Tyrion si rifugia insieme a coloro che non possono combattere nelle cripte del castello, pensando di essere al sicuro, ma quando il Re della Notte risveglia i morti nei paraggi, inclusi gli antenati Stark, questi escono dalle loro tombe e cominciano ad aggredire i presenti. La morte del nemico per mano di Arya Stark, tuttavia, mette improvvisamente fine alla minaccia, consentendo a Tyrion e agli altri sopravvissuti di salvarsi.\nDopo la battaglia, Tyrion si prepara ad accompagnare Daenerys nel suo attacco a Approdo del Re. Prima della sua partenza, Sansa, contro il volere di Jon, gli rivela che quest'ultimo \u00e8 in realt\u00e0 figlio di Rhaegar Targaryen, ed \u00e8 dunque il vero erede al Trono di Spade. Tyrion rivela subito l'informazione a Varys, ed entrambi iniziano a considerare l'opportunit\u00e0 di tradire Daenerys, la quale sta diventando sempre pi\u00f9 crudele, e fare in modo che sia Jon a essere incoronato. Tuttavia, Tyrion decide infine di rimanere fedele a Daenerys e, quando Varys inizia a cospirare contro di lei, lo denuncia alla sovrana che lo condanna a perire sotto le fiamme di Drogon. Nel frattempo, Jaime viene catturato dai soldati di Daenerys mentre cerca di raggiungere Approdo del Re per proteggere Cersei. Tyrion lo libera, chiedendogli di far suonare le campane della citt\u00e0 in segno di resa, in modo che gli abitanti non debbano subire la furia di Daenerys.\nDurante l'assalto della Madre dei Draghi, l'esercito di Cersei si arrende e le campane vengono effettivamente fatte suonare, ma Daenerys decide comunque di radere al suolo la citt\u00e0. Tyrion si dimette dalla sua carica di Primo Cavaliere e Daenerys lo condanna subito a morte. Mentre \u00e8 imprigionato, riceve una visita da Jon e lo implora di mettere fine alla tirannia della nuova regina. Jon uccide cos\u00ec Daenerys e, settimane dopo, Tyrion viene processato da diversi lord di Westeros. Tyrion riesce a convincere i lord a nominare Bran Stark come nuovo sovrano, il quale nomina Tyrion suo Primo Cavaliere."}
{"id": "2346897", "revid": "100223878", "url": "https://it.wikipedia.org/wiki?curid=2346897", "title": "California no", "text": "California no \u00e8 il secondo album di Adriano Pappalardo, pubblicato a novembre del 1973.\nIl disco.\nDopo il primo album, Pappalardo pubblica una canzone, \"Segui lui\", scritta da Mogol e Lucio Battisti, nel 1973, che rimane inedita su LP: infatti nel secondo album del cantante pugliese non verr\u00e0 inserita.\nDa questo disco \u00e8 stato tratto il 45 giri \"California no / Tu lo puoi\".\nCome il precedente, anche questo disco, prodotto e arrangiato da Claudio Fabi, \u00e8 stato registrato negli studi Fonorama di Milano, di propriet\u00e0 di Carlo Alberto Rossi; il tecnico del suono \u00e8 Mario Carulli.\nTra i musicisti che partecipano all'incisione, e che sono gli stessi del disco precedente, vi sono quattro musicisti provenienti dal gruppo di Patrick Samson (Euro Cristiani, Guido Guglielminetti, Umberto Tozzi e Claudio Pascoli) ed un ex componente dei Ribelli, Giorgio Benacchio\nIl disco non \u00e8 mai stato ristampato in cd.\nTracce.\nLATO A\nLATO B"}
{"id": "2346901", "revid": "587663", "url": "https://it.wikipedia.org/wiki?curid=2346901", "title": "Adobe Integrated Runtime", "text": "Adobe Integrated Runtime (AIR) \u00e8 un ambiente di sviluppo multipiattaforma per applicazioni internet che usano Adobe Flash, Adobe Flex, HTML, o AJAX, che possono essere utilizzate come applicazioni desktop.\nAIR, senza alcun uso di un browser, consente di scrivere applicazioni per garantire molte delle caratteristiche dei pi\u00f9 tradizionali programmi installabili su desktop, grazie all'uso di codice Flash, HTML e JavaScript.\nUn programma scritto in Flash \u00e8 quindi eseguibile su qualunque computer abbia installato Adobe Air: sia esso un Pc con Windows, un Apple con MacOS, un tablet con Android o un dispositivo mobile iOS.\nVersioni.\nLa versione 1.0 \u00e8 stata messa in commercio il 25 febbraio 2008, mentre una versione stabile per Linux \u00e8 stata messa in commercio il 18 dicembre 2008. Dalla versione 2.6 \u00e8 stato abbandonato il supporto per i sistemi Linux.\nNella versione 2.0, lanciata nel 2010, \u00e8 stato aggiunto il supporto per l'accesso ai dispositivi di storage, un supporto per l'apertura di documenti Microsoft Word o PDF. Sono stati implementati, infine, il supporto all'HTML5 e ai CSS3."}
{"id": "2346902", "revid": "1543377", "url": "https://it.wikipedia.org/wiki?curid=2346902", "title": "Image Packaging System", "text": "L'Image Packaging System creato da Sun Microsystems, conosciuto anche come IPS o pkg, \u00e8 un gestore di pacchetti multipiattaforma. \u00c8 usato da OpenSolaris."}
{"id": "2346903", "revid": "1543377", "url": "https://it.wikipedia.org/wiki?curid=2346903", "title": "Menotti Del Picchia", "text": "Biografia.\nDel Picchia fu anche avvocato, notaio, politico e molto altro nella sua vita. Figlio degli emigrati italiani Luigi Del Picchia e Corinna Del Corso, a cinque anni si trasfer\u00ec a Itapira, nell'interno dello Stato di San Paolo, dove fu allievo di Jacomo St\u00e1vale.\nCon Oswald de Andrade, M\u00e1rio de Andrade e altri giovani artisti e scrittori paulisti partecip\u00f2 alla Settimana d'Arte Moderna del febbraio 1922 al Teatro Comunale di San Paolo. Nel 1943, fu nominato per il seggio 28 dell\"'Academia Brasileira de Letras\" (Accademia letteraria brasiliana), le sue opere principali essendo state \"Juca Mulato\" (1917) e \"Salom\u00e9\" (1940). Un altro libro assai popolare per la sua lirica \u00e8 \"M\u00e1scaras\" (1920).\nDopo la morte, la salma di Menotti Del Picchia fu esposta all\"'Academia Paulista de Letras\" (Accademia letteraria paulista), di cui pure era membro, e poi sepolta nel cimitero di San Paolo. La citt\u00e0 di San Paolo aveva gi\u00e0 dedicato al poeta la piazza Juca Mulato (20 marzo 1978); Itapira il parco Juca Mulato e Casa Menotti Del Picchia (24 marzo 1983). Del Picchia fu anche ritratto dal cinema e dalla televisione, impersonato da Carlos Greg\u00f3rio nel film \"O Homem do Pau-Brasil\" (1982) e da Ranieri Gonzalez nella miniserie televisiva \"Um S\u00f3 Cora\u00e7\u00e3o\" (2004) trasmessa da Rede Globo."}
{"id": "2346904", "revid": "1104133", "url": "https://it.wikipedia.org/wiki?curid=2346904", "title": "Jon Snow", "text": "Jon Snow (pronuncia ) \u00e8 un personaggio della saga letteraria di genere fantasy medievale \"Cronache del ghiaccio e del fuoco\", creata dallo scrittore statunitense George R. R. Martin.\nJon \u00e8 uno dei personaggi principali della saga e appare sin dal primo romanzo, \"Il gioco del trono\".\nCaratteristiche.\nJon Snow \u00e8 un membro della Casa Stark, ufficialmente conosciuto come figlio bastardo di Eddard Stark, lord di Grande Inverno. L'identit\u00e0 della madre \u00e8 tuttora ignota nei romanzi (ignota anche a Jon stesso), mentre viene svelata nella serie televisiva \"Il Trono di Spade\".\nJon \u00e8 un ragazzo dal carattere mite e gentile, che ha ereditato lo stesso senso della giustizia del padre. \u00c8 introverso e riflessivo, nonch\u00e9 un attento osservatore. Ha un buon rapporto con il fratellastro coetaneo Robb, caratterialmente e fisicamente molto diverso. Molto legato anche ad Arya, Bran e Rickon, \u00e8 indifferente a Sansa ed \u00e8 trattato con ostilit\u00e0 dalla matrigna Catelyn.\nJon ha quattordici anni all'inizio della saga. Viene descritto come un ragazzo alto e snello, con l'aspetto fisico tipico della famiglia Stark: ha un viso allungato, la carnagione olivastra, i capelli castani e gli occhi di un grigio molto scuro, quasi nero.\nIndossa vestiti con i colori tipici della casata Stark ma con i colori invertiti, per indicare il proprio status di bastardo. Parlando con suo zio Benjen, Jon racconta di essere inferiore a Robb come lanciere, ma di superarlo con la spada e di essere considerato il migliore a Grande Inverno come cavaliere.\nCome i suoi fratellastri Bran e Arya, Jon possiede poteri da metamorfo, che si manifestano attraverso il fortissimo legame con il suo meta-lupo Spettro, potendo talvolta vedere attraverso i suoi occhi durante i sogni, o avvertendo le sensazioni e le emozioni dell'animale, quando questi gli \u00e8 vicino. \u00c8 tuttavia un dono che egli non coltiva e, anzi, cerca di reprimere, come nota con rammarico il metamorfo Varamyr Seipelli nel prologo di \"Una danza con i draghi\".\nBiografia del personaggio.\nPassato.\nJon nasce in una localit\u00e0 non specificata delle Terre del Re nel 283\u00ba anno dopo la conquista del Continente Occidentale da parte di Aegon Targaryen il Conquistatore. Il suo nome \u00e8 un onore di Eddard Stark verso il suo protettore Jon Arryn, mentre il cognome \"Snow\" \u00e8 tradizionalmente dato ai figli bastardi di alto lignaggio del Nord. Jon \u00e8 cresciuto ignaro dell'identit\u00e0 della madre, di cui Eddard si rifiuta di rivelare il nome.\nPur essendo un figlio illegittimo, Jon \u00e8 stato accettato dal padre e cresciuto assieme al resto della famiglia; essendo quasi coetaneo del fratellastro Robb, i due ricevono la stessa educazione e vengono entrambi addestrati come cavalieri di alto rango. La cosa infastidisce notevolmente Catelyn Tully che mal sopporta la presenza del figlio illegittimo del marito; la situazione \u00e8 aggravata dal fatto che, mentre tutti i figli di Catelyn e Ned (ad eccezione di Arya) somigliano principalmente alla madre, Jon presenta tutti i tratti somatici tipici degli Stark. Essendo cresciuto senza madre, Jon, come molti bastardi, \u00e8 costretto a crescere pi\u00f9 in fretta dei suoi fratelli quindi, all'inizio del romanzo, mostra capacit\u00e0 di giudizio superiori a questi ultimi.\nIn quanto figlio riconosciuto di un nobile, a Jon viene insegnato a leggere, cavalcare, cacciare e combattere.\n\"Il gioco del trono\".\nVerso il compimento dei suoi quattordici anni Jon decide di entrare a far parte della confraternita dei Guardiani della notte, per seguire l'esempio di suo zio Benjen Stark. Un giorno, di ritorno dall'esecuzione di un disertore, Jon, Robb e Theon Greyjoy, prigioniero politico di Ned, si imbattono in una meta-lupa morta, circondata dalla sua prole ancora in vita. Essendo il meta-lupo il simbolo della Casa Stark, e considerati inoltre simbolo di buon auspicio, i sei cuccioli vengono presi in custodia da Robb; i primi cinque sono assegnati a ciascuno dei fratelli Stark, mentre a Jon viene affidato un cucciolo albino nettamente diverso dagli altri.\nQuando suo fratello Bran finisce in coma dopo la caduta della torre, Jon va a dirgli addio un'ultima volta prima di partire con zio Benjen Stark; Catelyn, che veglia sul figlio inerme incessantemente, lo chiama per la prima volta per nome e il ragazzo pensa che voglia dirgli qualcosa di gentile, ma la matrigna invece gli dice brutalmente che avrebbe dovuto essere lui a cadere e non Bran. Questo mortifica Jon, che tuttavia, quando saluta Robb, gli dice che la lady di Grande Inverno \u00e8 stata cortese, per non far preoccupare il fratellastro.\nDurante il viaggio verso la Barriera per prendere i voti come Guardiano della Notte, Jon \u00e8 accompagnato tra gli altri da Tyrion Lannister, l'unico ad avvertirlo della realt\u00e0 sul servizio a vita alla Barriera. Arrivato a destinazione, Jon apprende che suo zio \u00e8 in procinto di partire per una spedizione; quando il suo ritorno si fa attendere pi\u00f9 del previsto, Benjen viene creduto morto.\nIl primo periodo di Jon sulla Barriera \u00e8 molto duro, in quanto fatica ad ambientarsi con le altre reclute che egli umilia durante addestramenti, incurante di essere l'unico ad avere gi\u00e0 sostenuto un addestramento a casa propria. Nel frattempo, \u00e8 vessato dal crudele maestro d'armi del Castello Nero, ser Alliser Thorne, che ironicamente lo chiama \"lord Snow\", per sottolineare la sua condizione di bastardo. Col tempo, Jon comincia a cambiare atteggiamento e a maturare la consapevolezza dell'importanza della solidariet\u00e0 tra confratelli, a prescindere dalle proprie origini, dopo un discorso con Donal Noye, il fabbro del Castello Nero.\nFa amicizia infine con l'obeso e timido Samwell Tarly, e lo aiuta a proteggersi dalle angherie degli altri ragazzi arrivati sulla Barriera, scagliati contro di lui da ser Alliser.\nAll'arrivo di nuove reclute a Jon viene comunicato da ser Alliser che, unitamente ad altri otto ragazzi, potr\u00e0 prestare giuramento per entrare nei Guardiani della notte; nel gruppo per\u00f2 non \u00e8 compreso Sam. Jon si reca cos\u00ec agli alloggi del maestro Aemon, il guaritore del Castello Nero. Jon lo mette al corrente dei propri timori per la vita di Sam e chiede al maestro di prenderlo con s\u00e9 come attendente, riferendogli le qualit\u00e0 dell'amico, che pur non essendo un esempio di virt\u00f9 marziale, potrebbe dare al maestro un valido e concreto aiuto. Sam infatti, al contrario di Chett, l'attuale attendente del maestro, sa leggere e scrivere, fare i conti e gestire i corvi messaggeri.\nSam viene quindi ammesso, tuttavia, Jon non viene incluso tra i ranger, ma nominato attendente al servizio del lord comandante Jeor Mormont. Questa decisione offende Jon, tuttavia l'amico Sam gli fa notare che l'uomo vuole tenere Jon accanto a s\u00e9 in modo che egli possa essere suo erede e futuro lord comandante. Il giorno del giuramento di Jon e Sam in una radura appena oltre la Barriera, Spettro scopre i corpi di due degli uomini che accompagnavano Benjen Stark. La Guardia ritorna al Castello con i due cadaveri, per\u00f2 pi\u00f9 tardi accade qualcosa di soprannaturale ed i due morti ritornano in vita, attaccando gli uomini della Guardia. Jon accorre in soccorso del suo comandante e distrugge la creatura usando il fuoco. Lord Mormont, in segno di gratitudine e fiducia nei suoi riguardi come futuro comandante della Guardia, affida a Jon \"Lungo Artiglio\", la sua spada bastarda di acciaio di Valyria. Allo scoppio della Guerra dei Cinque Re e alla notizia dell'esecuzione del padre, Jon incomincia a dubitare della sua scelta e decide di disertare e unirsi all'esercito di Robb. I suoi compagni per\u00f2 riescono a fermarlo e Jon decide quindi di rimanere fedele e onorare il suo giuramento e di seguire il lord Comandante nella spedizione oltre la Barriera.\n\"Lo scontro dei re\".\nJon partecipa alla grande escursione oltre la Barriera, per scoprire cosa sta succedendo nella Foresta Stregata in cerca dei ranger spariti, tra cui Benjen Stark. La spedizione sosta brevemente al castello di Craster, dove vengono a sapere che i Bruti, solitamente anarchici, si stanno unendo sotto il comando del cosiddetto Re oltre la Barriera, Mance Rayder, un ex-Guardiano della notte. Jon giunge fino al Pugno dei Primi Uomini e si offre di seguire Qhorin il Monco, ranger che parte volontariamente alla volta degli Artigli di Ghiaccio. Il gruppo uccide due Bruti di guardia; Jon, scoprendo che il terzo bruto da uccidere \u00e8 in realt\u00e0 una donna di nome Ygritte, decide di risparmiarle la vita e prenderla come prigioniera. In seguito Qhorin gli d\u00e0 comunque l'ordine di ucciderla, ma Jon la lascia scappare via in segreto.\nUna notte, Jon fa un sogno in cui vedendo attraverso gli occhi di Spettro, ha la visione di un folto numero di Bruti radunarsi in un luogo con giganti e mammut al seguito. Qhorin gli fa giurare di arrendersi al popolo libero e di far credere loro di essere un disertore, in modo da essere accolto tra di loro e di poter spiare le loro mosse dall'interno. Poco dopo, i due vengono attaccati da un gruppo di Bruti che prendono Jon come prigioniero e gli comandano di uccidere il suo compagno; Snow, seguendo gli ordini dello stesso Qhorin, uccide quest'ultimo per dar prova del suo tradimento.\n\"Tempesta di spade\".\nJon viene presentato a Mance Rayder, disertore dei Guardiani della notte ora autoproclamatosi Re oltre la Barriera. Jon dichiara di aver tradito il suo giuramento e grazie a questa menzogna viene accolto tra i Bruti. Durante la loro conversazione, Jon apprende dei piani di Mance per invadere i Sette Regni. Nel frattempo, inizia una relazione sessuale con Ygritte, rompendo il voto di castit\u00e0 dei Guardiani della notte.\nJon si unisce alla missione del bruto Styr per scalare la Barriera e prendere cos\u00ec il Castello Nero in parte sguarnito di uomini. Scalata la Barriera, assaltano un promontorio abitato e gli viene ordinato di uccidere un vecchio uomo innocente. Jon per\u00f2 si ribella e scappa, aiutato anche dall'intervento a sorpresa di Estate, meta-lupo di Bran che, in viaggio verso il Nord, sosta casualmente a poche leghe di distanza, all'oscuro della presenza del fratello. Rimane per\u00f2 ferito ad una gamba, a causa di una freccia scoccata dalla stessa Ygritte. Si dirige verso il Castello Nero e insieme a Donal Noye, organizza la difesa del Castello Nero. Noye muore nello scontro, Jon prende il comando degli uomini e li porta alla vittoria. Gli invasori rimangono uccisi e con loro Ygritte, che muore tra le sue braccia.\nPoco tempo dopo, la Barriera finisce nuovamente sotto attacco ed \u00e8 difesa da pochi uomini. Jon li guida di nuovo ma sua leadership \u00e8 messa in dubbio da ser Alliser, che lo accusa di essere un traditore. Jon viene incarcerato per diserzione e processato alla Barriera, ma in seguito rilasciato e condotto a mediare con Rayder. Durante l'incontro con l'uomo i Bruti vengono accerchiati inaspettatamente dalle truppe di re Stannis Baratheon, giunto da Roccia del Drago in aiuto ai Guardiani della notte. Rayder viene fatto prigioniero e Jon torna alla Barriera, dove re Stannis gli offre la possibilit\u00e0 di diventare uno Stark legittimo e lord di Grande Inverno e gli propone di sposare Val (detta \"Principessa dei Bruti\") per unificare il Nord col popolo libero; tuttavia Jon decide di rimanere fedele ai propri voti e rinuncia ad entrambe queste proposte. Grazie all'intervento dell'amico Sam Tarly, viene infine eletto lord comandante e prende ufficialmente il comando del Castello Nero.\n\"Il banchetto dei corvi\".\nJon manda Sam presso Vecchia Citt\u00e0 in modo che quest'ultimo possa studiare e soddisfare i requisiti per diventare maestro del Castello Nero, succedendo cos\u00ec all'anziano maestro Aemon. Insieme a Sam vengono inviati Dareon, un confratello incaricato di reclutare nuovi soggetti, Aemon, Gilly, figlia e moglie di Craster, e il suo bambino. Jon scopre inoltre che Melisandre, la sacerdotessa al seguito di re Stannis della quale non si fida, intende sacrificare il figlio di Rayder al dio R'hllor, in quanto di sangue reale, e per impedire che i suoi propositi si avverino, scambia il bambino col figlio di Craster.\n\"Una danza con i draghi\".\nCome nuovo lord comandante, Jon propone di accogliere qualsiasi Bruto che voglia rifugiarsi a Sud della Barriera per fare causa comune contro la minaccia degli Estranei. La decisione incontra il dissenso da parte di diversi Guardiani della notte, che temono attacchi alle spalle. Intanto, in vista dell'inverno imminente e di un possibile attacco degli Estranei, Jon decide di far ristrutturare i castelli in rovina lungo la Barriera. Janos Slynt si rifiuta di sottostare agli ordini e Jon lo decapita con le proprie mani. Nel frattempo, Melisandre ordina l'esecuzione di Mance Rayder, per dissuadere i Bruti dal tentare ribellioni. Jon entra in contrasto sia con Stannis che con i suoi uomini, che lo accusano di essere troppo disponibile con il re. Dopo la partenza di Stannis, Jon convince quasi tutti i Bruti a difendere la Barriera e li invita a raggiungere il luogo.\nIn seguito, giunge alla Barriera un messaggio in cui \u00e8 riportato che Ramsay Bolton sta per sposare Arya Stark per diventare lord di Grande Inverno; ignaro che la futura sposa di Ramsay sia in realt\u00e0 un'impostora inviata dai Lannister, Jon \u00e8 combattuto, essendo indeciso se aiutare sua sorella o essere fedele al giuramento. Melisandre, intenzionata a guadagnarsi la fiducia di Jon, gli promette che salver\u00e0 Arya senza che lui infranga i suoi voti, inviando Rattleshirt a salvare Arya. L'uomo \u00e8 in realt\u00e0 Mance Rayder, salvato da Melisandre grazie a un incantesimo perch\u00e9 potesse sfuggire alla giustizia di Stannis. In seguito, una ragazza riesce a raggiungere il Castello Nero, ma non si tratta di Arya, bens\u00ec di Alys Karstark: la ragazza avvisa Jon che in realt\u00e0 i Karstark hanno finto di voler appoggiare Stannis, per poi tradirlo nella sua marcia verso sud.\nJon invia Val a cercare Tormund Veleno di Giganti, per offrire protezione dagli Estranei a lui e ai suoi seguaci in cambio di oro e altri oggetti di valore, con lo scopo di vendere tali ricchezze a Braavos e poter comprare nella citt\u00e0 libera viveri sufficienti per l'inverno. Il portale del Castello Nero viene dunque aperto per un'intera giornata, al fine di far transitare migliaia di persone del Popolo Libero attraverso la Barriera. Jon organizza, inoltre, una spedizione ad Aspra Dimora, luogo a nord della Barriera, onde soccorrere un numeroso gruppo di Bruti ivi radunatosi.\nQuando riceve una pergamena da parte di Ramsay Bolton, in cui egli informa Jon della sua presunta vittoria contro Stannis Baratheon e inoltre impone ai Guardiani della notte di sottostare alle sue richieste, pena l'accusa di tradimento per il supporto fornito a Stannis, Jon decide di marciare contro di lui, facendosi accompagnare da un contingente di volontari, Guardiani e Bruti. Alcuni Guardiani interpretano questo progetto come un'aperta violazione della neutralit\u00e0 politica dei Guardiani della notte ed uccidono Jon, approfittando della confusione originatasi dallo scontro tra Wun Wun, gigante Bruto, e ser Patrek della Montagna del Re, cavaliere al seguito di Selyse Florent, consorte di Stannis. I sicari, capeggiati da Bowen Marsh, infliggono numerose coltellate a Jon, tra cui una in pieno petto: il corpo del ragazzo emette del fumo mentre si accascia sul suolo nevoso.\nTrasposizione televisiva.\nNella serie televisiva \"Il Trono di Spade\" Jon Snow viene interpretato dall'attore britannico Kit Harington. Il personaggio fa la sua prima apparizione nell'episodio pilota, \"L'inverno sta arrivando\", andato in onda il 17 aprile 2011.\nCome molti personaggi, Jon risulta invecchiato nella serie televisiva, rispetto alla sua versione descritta nella saga letteraria, la quale inizia quando lui \u00e8 appena quattordicenne, mentre ha diciotto anni nella prima stagione del telefilm. Nella serie televisiva non si fa, inoltre, alcun cenno ai suoi poteri di metamorfo.\nMentre nei romanzi le origini di Jon non sono ancora state chiarite, nella serie televisiva, al termine della sesta stagione, viene rivelato che sua madre \u00e8 Lyanna Stark, la defunta sorella di Eddard, mentre suo padre \u00e8 Rhaegar Targaryen, fratello defunto di Daenerys, ed al termine della settima stagione viene rivelato che il suo vero nome \u00e8 Aegon Targaryen.\nPrima stagione.\nJon Snow \u00e8 l'unico figlio bastardo di Eddard Stark e convive pacificamente con i suoi fratellastri; ignora totalmente l'identit\u00e0 della madre ed \u00e8 inviso alla matrigna Catelyn Tully. Di ritorno da un'esecuzione privata insieme al padre Ned, al fratello Robb e a Theon, trova una meta-lupa appena morta e i suoi piccoli cuccioli rimasti soli. I cuccioli sono pari al numero dei figli di Lord Stark ed ognuno di loro ne prende uno. A Jon viene affidato un cucciolo totalmente diverso dagli altri, il quale lo chiama Spettro.\nPrima che la sorella minore Arya parta con Sansa e il padre Ned per Approdo del Re, Jon le regala una spada che ha fatto forgiare per lei ed ella la chiama \"Ago\". Per sottrarsi a un futuro da emarginato, dovuto alla sua condizione di bastardo, Jon si unisce ai Guardiani della notte, trovando immediatamente difficolt\u00e0 a inserirsi tra i suoi confratelli, quasi tutti ex galeotti o criminali. Solo grazie a Tyrion Lannister (in visita temporanea), Jon comprende quanto sia stata dura la vita dei suoi compagni in confronto alla sua, riuscendo cos\u00ec a stringere un legame con loro e diventando una figura di riferimento grazie alla sua grande abilit\u00e0 con la spada.\nPrestato il giuramento, Jon non viene incluso tra i ranger come sperava, ma nominato attendente al servizio del Lord Comandante Jeor Mormont. Questa decisione offende Jon, tuttavia l'amico Sam Tarly gli fa notare che probabilmente Mormont vuole tenere Jon accanto a s\u00e9 in modo che egli possa essere suo erede e futuro Lord Comandante. In seguito, Jon salva Mormont da un non-morto e il Lord Comandante lo premia donandogli Lungo Artiglio, la storica e preziosa spada in acciaio di Valyria della Casa Mormont.\nDopo che il padre viene ingiustamente condannato a morte e decapitato, Jon cerca di abbandonare i Guardiani della notte per unirsi all'esercito del fratello Robb, nonostante la diserzione sia punibile con la morte, ma viene rintracciato e convinto dai suoi confratelli a tornare alla guarnigione. Confessa il tentativo di fuga a Jeor Mormont, il quale gli rammenta che ci\u00f2 che si trova oltre la Barriera sia molto pi\u00f9 pericoloso di qualsiasi guerra tra gli esseri umani.\nSeconda stagione.\nJon partecipa a una spedizione a nord della Barriera. La comitiva \u00e8 ospite del Bruto Craster, un uomo che prende in mogli le sue figlie, le quali sono tutte frutto del medesimo incesto. Jon scopre che Craster offre in sacrificio ogni suo figlio maschio agli Estranei, grazie a questo evita che questi ultimi lo attacchino. Ne parla col comandante, ma egli gli risponde che non se ne deve curare perch\u00e9 oltre la Barriera le cose funzionano in modo molto diverso.\nUnitosi poi a un piccolo gruppo di esploratori guidato dal ranger Qhorin il Monco, Jon viene incaricato di uccidere una prigioniera Bruta, la donna-guerriera Ygritte. Il ragazzo esita ad uccidere la donna, la quale riesce a fuggire prima di essere ripresa da Jon, ma troppo lontano perch\u00e9 i suoi confratelli lo possano individuare. Jon, inoltre, aveva portato Spettro con s\u00e9 oltre la Barriera, ma lo aveva lasciato libero di cacciare e ne ha perso le tracce. Verr\u00e0 a sua volta catturato dai Bruti stessi, ma Ygritte, attratta dal ragazzo, afferma che essere il figlio di Ned Stark potrebbe renderlo pi\u00f9 utile da vivo che da morto. Qhorin ordina a Jon di fingere di aver tradito i suoi compagni, in modo da potersi infiltrare tra i Bruti e scoprire i loro piani e si fa uccidere da Jon stesso per rendere credibile la messinscena. Jon viene quindi portato al cospetto del capo dei Bruti, Mance Ryder, il Re Oltre la Barriera.\nTerza stagione.\nJon incontra Mance Ryder e lo convince ad accoglierlo dicendo di aver visto gli Estranei e di voler combattere per coloro che lottano per i vivi. Giura quindi fedelt\u00e0 a Mance Ryder e viaggia con i Bruti, scoprendo che intendono scalare la Barriera e invadere Westeros. Tra Jon e Ygritte nasce l'amore e Jon infrange il voto di castit\u00e0 dei Guardiani della notte, con un rapporto sessuale con lei. Prima di scalare la Barriera, Ygritte gli dice di aver sempre saputo che lui non avrebbe mai tradito i Guardiani e non si aspetta che sia leale ai Bruti, ma solo verso di lei perch\u00e9 ora si appartengono a vicenda.\nUna volta oltre la Barriera, il gruppo si avvia verso il Castello Nero. Quando Jon si rifiuta di uccidere un uomo innocente per dimostrare la sua lealt\u00e0, perde la sua copertura ed \u00e8 costretto a fuggire dopo aver ucciso alcuni Bruti, ad eccezione di Tormund ed Ygritte, spezzando il cuore a quest'ultima, la quale capisce che il ragazzo l'ha abbandonata. Viene in seguito raggiunto e ferito da Ygritte, che dichiara di amare, con tre frecce, ma riesce comunque a sfuggirle e a raggiungere Castello Nero. Come far\u00e0 capire Tormund parlando con la stessa Ygritte, per\u00f2, la donna non l'ha ucciso di proposito.\nQuarta stagione.\nAlliser Thorne e Janos Slynt chiedono la condanna a morte di Jon per tradimento dopo che questi ammette tutto ci\u00f2 che ha fatto, ma Maestro Aemon \u00e8 convinto della fedelt\u00e0 di Jon ai Guardiani della notte e lo assolve. Jon conduce una spedizione al castello di Craster, dove alcuni Guardiani della notte hanno disertato e assassinato lord Mormont. Dopo aver sconfitto i disertori, Jon si riunisce al suo meta-lupo Spettro, che aveva perso durante il suo soggiorno oltre la Barriera. Offre alle mogli/figlie di Craster di venire al Castello Nero per metterle al sicuro, ma le donne preferiscono trovare la loro strada da sole, avendo subito abusi sia da Craster che dai Guardiani traditori.\nJon dice ad Alliser, che guida temporaneamente i Guardiani, di sigillare il tunnel perch\u00e9 esso non potr\u00e0 resistere alla forza dei Giganti, ma Alliser, appoggiato da Lord Janos Slynt, non gli crede. I Bruti, assalgono il Castello mentre i giganti guidano l'assalto alla Barriera, ma vengono respinti dai Guardiani della notte sotto la guida di Jon dopo che ser Alliser era stato ferito e portato al sicuro, mentre Ygritte muore tra le braccia di Jon e Tormund viene fatto prigioniero.\nJon, consapevole della smodata inferiorit\u00e0 numerica dei Guardiani rispetto ai Bruti, decide di cercare e uccidere Mance Ryder, poich\u00e9 \u00e8 solo grazie a lui che i Bruti rimangono uniti. Jon finge di voler negoziare la pace con il Re oltre la Barriera, il quale gli assicura se apriranno loro il tunnel i Bruti non uccideranno nessuno, poich\u00e9 cercano riparo dietro la Barriera contro gli Estranei, non terre di conquista. Mance intuisce le intenzioni di Jon, ma all'improvviso giunge l'esercito di Stannis Baratheon, che sbaraglia i Bruti. Quest'ultimo, saputo che Jon \u00e8 il figlio di Ned Stark, gli chiede come trattare Mance e, dopo il suo consiglio, questi viene catturato. Dopo aver parlato con Tormund, il quale afferma che Ygritte lo amasse, Jon brucia il corpo della Bruta oltre la Barriera, in quanto quelle foreste erano la sua casa.\nQuinta stagione.\nStannis usa Jon come intermediario tra lui e Mance, sperando di aggiungere l'esercito dei Bruti al proprio, offrendo loro in cambio delle terre a sud della Barriera. Mance si rifiuta di inginocchiarsi dinanzi a Stannis, e il re Bruto viene condannato a morte sul rogo, salvo venire poi ucciso da Jon con una freccia, risparmiandogli l'agonia delle fiamme. Stannis, intanto, non ha gradito l'atto di piet\u00e0 di Jon verso Mance, ma apprezza il suo coraggio e gli offre l'opportunit\u00e0 di essere legittimato e diventare lord di Grande Inverno, in cambio del suo sostegno contro i Bolton e nelle future battaglie. Tuttavia, Jon non accetta per lealt\u00e0 ai Guardiani, ritenendo che un Lord incapace di mantenere un giuramento non sia degno di tale titolo. Viene poi votato dai suoi compagni come nuovo Lord Comandante dei Guardiani della notte.\nPer ottenere maggiore appoggio tra i Guardiani, ora che ne \u00e8 il capo, Jon nomina ser Alliser Thorne Primo Ranger. Ordina poi a Janos Slynt di lasciare il Castello Nero e di ristrutturare una fortezza situata molto lontana da esso. L'ex comandante delle Cappe Dorate si rifiuta, insultandolo pubblicamente, quindi Jon lo condanna a morte e, in accordo con gli insegnamenti del proprio padre, esegue lui stesso la sentenza.\nTemendo l'arrivo degli Estranei, Jon decide di accogliere i Bruti e di concedere loro terre a sud della Barriera, cos\u00ec libera Tormund perch\u00e9 lo aiuti a negoziare la pace. Jon spiega la propria decisione ai propri confratelli, affermando che i Bruti sono uomini come loro, solo che sono nati dall'altra parte della Barriera, ma pochi lo appoggiano.\nPoco tempo dopo, Jon e un piccolo gruppo di Guardiani della notte vengono coinvolti in una sanguinosa battaglia contro degli Estranei, mentre erano in missione nella zona a nord della Barriera chiamata Aspra Dimora, dove si trovavano i Bruti da accogliere a sud della Barriera. Jon \u00e8 costretto a combattere un Estraneo, scoprendo che le armi si frantumano a contatto con la spada della creatura. Tuttavia, recuperato Lungo Artiglio, Jon riesce ad ucciderlo, scoprendo che l'acciaio di Valyria funziona come il Vetro di Drago contro gli Estranei. Riuscito a fuggire con i compagni e i Bruti sopravvissuti, Jon vede il Re della Notte resuscitare i compagni deceduti in battaglia come non-morti. Dopo aver aperto le porte della Barriera ai Bruti, Jon viene assassinato da alcuni suoi commilitoni, capitanati da Alliser Thorne.\nSesta stagione.\nSer Davos Seaworth, Edd l'Addolorato e altri Guardiani fedeli a Jon si barricano in una stanza con Spettro e il corpo senza vita di Jon. In nome dell'amico caduto, essi non vogliono lasciare che Thorne rimanga impunito, ma sanno di non poter vincere da soli, quindi Edd parte in missione prima che giunga la notte e torna con Tormund e i suoi Bruti, arrestando i traditori con il loro aiuto. Davos incoraggia la sacerdotessa Melisandre, che ha ormai perso la fede nel suo Signore, a usare la sua magia per riportare in vita Jon e, nonostante i dubbi della donna, l'incantesimo funziona. Da questo momento, Melisandre rinnova la propria devozione religiosa e decide di servire Jon, affermando che il \"Principe che fu promesso\" non fosse Stannis, come aveva sempre pensato, bens\u00ec lui.\nDopo aver fatto impiccare i suoi stessi assassini, Jon lascia il comando dei Guardiani della notte a Edd, sostenendo che, in quanto morto, il suo ruolo tra i Guardiani abbia avuto fine. Prima di partire, viene raggiunto alla Barriera dalla sorellastra Sansa, che chiede a Jon di aiutarla a scacciare da Grande Inverno l'esercito dei Bolton, guidato dal suo stesso marito, Ramsay. Jon \u00e8 riluttante, finch\u00e9 non arriva una lettera minatoria da parte dello stesso Ramsay, il quale afferma di avere in ostaggio il pi\u00f9 giovane dei fratelli Stark, Rickon, e di voler violentare Sansa insieme ai suoi uomini davanti a lui prima di darlo in pasto ai mastini insieme a tutti i Bruti, inclusi gli innocenti.\nJon, Sansa, Tormund e Davos, unitosi alla loro causa, iniziano a reclutare un esercito per poter assediare Grande Inverno e salvare Rickon da Ramsay, ma la loro armata raggiunge appena la met\u00e0 dell'esercito dei Bolton poich\u00e9 gli alfieri degli Stark non credono nella vittoria e rifiutano di unirsi a lui, solo i Bruti, i pochi soldati di Casa Mormont e Casa Hornwood lo sostengono. La battaglia sembra perduta, ma giunge in aiuto l'esercito della Valle di Arryn, guidato da Petyr Baelish, che salva la situazione: Grande Inverno torna nelle mani degli Stark, e Ramsay viene dato in pasto ai suoi stessi cani. Davos scopre le responsabilit\u00e0 di Melisandre nel sacrificio di Shireen, e Jon la esilia per sempre dal Nord. I signori del Nord e della Valle, riuniti e spronati dalla giovanissima Lyanna Mormont, proclamano Jon nuovo Re del Nord.\nBran Stark ha una visione del passato in cui scopre la verit\u00e0 sull'identit\u00e0 di Jon: \u00e8 figlio di Lyanna Stark e di Rhaegar Targaryen, fratello di Daenerys. Lyanna costrinse Ned a nascondere il suo vero nome e la sua vera identit\u00e0 per proteggerlo dal re Robert Baratheon (che giur\u00f2 di voler uccidere tutti i Targaryen viventi), crescendolo come figlio suo.\nSettima stagione.\nJon \u00e8 il nuovo Re del Nord e si prepara alla guerra con gli Estranei: chiede a Tormund di presidiare il Forte Orientale con i Bruti, accetta la sottomissione dei figli dei leader traditori Umber e Karstark; viene imposto il servizio militare obbligatorio per tutte le persone abili, incluse le donne. Jon riceve una missiva da Sam che informa di immense riserve di ossidiana a Roccia del Drago, ed un'altra da Tyrion che lo invita ad allearsi a Daenerys Targaryen, appena sbarcata nel Continente Occidentale.\nNonostante le obiezioni dei suoi sottoposti, Jon parte per Roccia del Drago insieme a Davos Seaworth, e lascia la gestione di Grande Inverno nelle mani di Sansa. I due sovrani si incontrano a Roccia del Drago ed entrano subito in contrasto, dato che Jon si rifiuta di sottomettersi a Daenerys e ribadisce di essere a Roccia del Drago solo per l'ossidiana. Nel frattempo scopre di avere una buona affinit\u00e0 con i draghi di Daenerys, riuscendo ad accarezzare il drago Drogon.\nConvinto della minaccia rappresentata dagli Estranei, Tyrion invita Jon a recarsi con un piccolo gruppo di guerrieri oltre la Barriera e catturare un non-morto da mostrare a Cersei Lannister, in modo da far temporaneamente cessare la guerra tra quest'ultima e Daenerys. Il gruppo riesce a catturare un non-morto e scopre casualmente come la morte di un Estraneo coinvolga tutti i non-morti da esso generati; subito dopo l'intero esercito piomba loro addosso e sono costretti a salvarsi su un lago ghiacciato. Quando i non-morti stanno per sopraffarli, giunge in soccorso Daenerys con i suoi tre draghi, ma il Re della Notte uccide il drago Viserion che trasformer\u00e0 in un non-morto. Jon stesso viene spinto in acqua dai non-morti e, seppur riesca a tornare in superficie, \u00e8 il sacrificio di suo zio Benjen (mimetizzato tra i non-morti) a salvarlo. Jon riconosce Daenerys come sua regina.\nAd Approdo del Re, Jon mostra il non-morto a Cersei, che accetta l'armistizio e promette il suo supporto nella guerra contro gli Estranei. Jon torna a Roccia del Drago dove si confronta con Theon Greyjoy e lo perdona per il suo tradimento. Parte poi verso il Nord su una nave insieme a Daenerys, divenendone l'amante. Nel frattempo Bran Stark e Samwell Tarly scoprono una verit\u00e0 aggiuntiva su Jon: i suoi veri genitori lo battezzarono \"Aegon Targaryen\" e si erano ufficialmente sposati, facendo di lui il legittimo erede al Trono di Spade.\nOttava stagione.\nTornato al Nord e riunitosi finalmente con Bran ed Arya, Jon deve affrontare il disappunto dei suoi alfieri e di Sansa per la sua decisione di cedere il Nord a Daenerys riconoscendola come regina, ma Jon risponde di aver dovuto scegliere tra condannare il Nord ad un'inevitabile morte contro gli Estranei o inginocchiarsi per poter salvare il suo popolo. In seguito Jon, spronato da Daenerys, cavalca per la prima volta un drago, Rhaegal.\nNelle cripte, viene raggiunto da Sam che, astioso verso Daenerys per aver giustiziato suo padre e suo fratello, rivela a Jon la verit\u00e0 sulle sue origini. Jon \u00e8 sconvolto e riluttante a reclamare il Trono di Spade, nonostante Sam gli dica che sarebbe un sovrano migliore di Daenerys. Quando Jaime Lannister giunge a Grande Inverno rivelando che Cersei li ha ingannati circa il suo supporto, Jon si schiera con Sansa nel decidere di integrare comunque Jaime nel loro esercito, contro il parere di Daenerys che vorrebbe condannarlo a morte. Dopo una lunga indecisione, Jon svela la verit\u00e0 sulle sue origini a Daenerys, che subito si irrigidisce, sapendo che ora la sua pretesa al trono \u00e8 meno sicura.\nAll'arrivo degli Estranei a Grande Inverno, Jon e Daenerys combattono ognuno a cavallo di un drago, ma entrambi vengono infine disarcionati. Resuscitando i morti nella battaglia, il Re della Notte impedisce a Jon di ucciderlo. Quando, infine, Viserion \u00e8 in procinto di bruciare Jon, Arya riesce a uccidere il Re della Notte con la sua daga in acciaio di Valyria, mettendo fine alla battaglia.\nCon la sconfitta degli Estranei, Daenerys decide che \u00e8 giunto il momento di attaccare Cersei e supplica Jon di non rivelare la verit\u00e0 sulle sue origini, ma egli svela il segreto alle sue sorelle adottive e subito Sansa cerca di usare l'informazione ai danni di Daenerys. Venuto a conoscenza del segreto, Varys chiede a Jon di reclamare il trono, ritenendolo pi\u00f9 adatto a governare, ma Jon rimane fedele a Daenerys, fino a quando la Madre dei Draghi, ormai impazzita, rade al suolo Approdo del Re, sterminandone gli abitanti. Convinto da Tyrion, Jon pugnala al cuore la nuova regina e viene arrestato.\nIn un concilio di lord e lady di Westeros, durante il quale Sansa diventa Regina del Nord e Bran nuovo sovrano dei rimanenti sei regni, viene deciso il destino di Jon: per accontentare sia i sostenitori di Daenerys che la famiglia di Jon, quest'ultimo viene nuovamente obbligato ad unirsi ai Guardiani della notte. Tornato al Castello Nero, viene accolto da Tormund, Spettro e dal Popolo Libero, con i quali Jon, con addosso gli abiti neri, varca i cancelli della Barriera per raggiungere il vero Nord."}
{"id": "2346906", "revid": "30208", "url": "https://it.wikipedia.org/wiki?curid=2346906", "title": "Stannis Baratheon", "text": ""}
{"id": "2346907", "revid": "1031941", "url": "https://it.wikipedia.org/wiki?curid=2346907", "title": "Antusa di Costantinopoli", "text": "Biografia.\nNegli anni della sua adolescenza il regno rimase profondamente scosso dai problemi legati al tema dell'iconoclastia. Condannato il culto delle immagini come pratica eretica dal Concilio di Hieria, venne bandito dal re con rigore e poi perseguitato aspramente, colpendo perlopi\u00f9 monaci.\nLa principessa Antusa, non condividendo le decisioni del padre, decise di rinunciare al matrimonio e di dedicare la propria vita a Dio distribuendo le proprie ricchezze ai poveri, riscattando schiavi ed edificando chiese.\nNel 780, quando mor\u00ec il re Leone IV (fratellastro di lei, succeduto sul trono al padre), la moglie dello stesso, Irene l'Ateniana, diventata reggente del figlio Costantino VI, le propose di associarsi a lei nella gestione dell'impero, incontrandone tuttavia il rifiuto, essendo Antusa ormai dedita esclusivamente alla vita religiosa.\nDopo numerose opere di carit\u00e0 e di assistenza agli orfani, ricevette l'abito monacale nel 784 dal patriarca San Tarasio nel monastero della Concordia di Costantinopoli, dove rimase negli ultimi anni della sua vita.\nCulto.\nLa Chiesa cattolica la ricorda il giorno 18 aprile:"}
{"id": "2346909", "revid": "339392", "url": "https://it.wikipedia.org/wiki?curid=2346909", "title": "Saadiyat Island", "text": ""}
{"id": "2346910", "revid": "6923", "url": "https://it.wikipedia.org/wiki?curid=2346910", "title": "Isola Sa'diyyat", "text": "L'isola Sa'diyyat (in Arabo \u062c\u0632\u064a\u0631\u0629 \u0633\u0639\u062f\u064a\u0627\u062a, \"Jaz\u012brat sa\u02bfdiyy\u0101t\", che significa \"isola delle felicit\u00e0\") \u00e8 una grande isola, a 500 metri dalla costa di Abu Dhabi, in via di progressiva costruzione.\nSull'isola sono in costruzione vari progetti commerciali, residenziali e di piacere del valore di 27 miliardi di dollari, tra i quali il Museo Guggenheim di Abu Dhabi.\nLo sviluppo dell'isola verr\u00e0 completato nel 2019.\nDiventer\u00e0 anche il maggior centro culturale del paese, secondo il governo di Abu Dhabi."}
{"id": "2346913", "revid": "2056951", "url": "https://it.wikipedia.org/wiki?curid=2346913", "title": "Linea di successione al trono della Cambogia", "text": "La linea di successione al trono della Cambogia \u00e8 determinata dal \"Consilio reale del trono\", che sceglie un re. Il re non ha il potere di scegliersi un successore.\nPer essere candidati ad ereditare il trono cambogiano bisogna essere membri della famiglia reale, avere almeno trent'anni di et\u00e0 ed essere discendenti del re Ang Duong (sovrano dal 1841 al 1860), del re Norodom (sovrano dal 1860 al 1904) o del re Sisowath (sovrano dal 1904 al 1927).\nL'attuale re \u00e8 Norodom Sihamoni, asceso al trono nel 2004 dopo Norodom Sihanouk."}
{"id": "2346914", "revid": "320578", "url": "https://it.wikipedia.org/wiki?curid=2346914", "title": "Successione al trono russo", "text": ""}
{"id": "2346917", "revid": "119848659", "url": "https://it.wikipedia.org/wiki?curid=2346917", "title": "Linea di successione al trono del Bhutan", "text": "La linea di successione al trono del Bhutan segue il criterio della primogenitura maschile attraverso i discendenti del re Ugyen Wangchuck.\nLa stirpe di Pema Lingpa.\nSua Maest\u00e0 Ugyen Wangchuck, primo sovrano del Bhutan, discenderebbe da Pema Lingpa, figura quasi leggendaria che visse tra il 1450 e il 1521. Era, infatti, il figlio di Pema Lingpa, Kuenga Wang Po (nato nel 1505), trasferitosi a Dungkhar dove un suo pronipote fonder\u00e0 l'omonima fortezza. Di qui trae origine il nome della famiglia reale Wangchuck, di cui Jigme Namgyal (1825-1882), padre di Ugyen Wangchuck, diventer\u00e0 prima X \"Penlop\" di Trongsa (dal 1853) e poi, dal 1870, XLVIII \"Druk Desi\" del Bhutan.\nLinea di successione.\nLa linea di successione a partire da re Jigme Wangchuck \u00e8 la seguente:\nLegenda:"}
{"id": "2346922", "revid": "287204", "url": "https://it.wikipedia.org/wiki?curid=2346922", "title": "City of God (album)", "text": "City Of God \u00e8 il terzo album da solista del rapper tedesco Godsilla. Fu pubblicato il 26 ottobre del 2007."}
{"id": "2346927", "revid": "729019", "url": "https://it.wikipedia.org/wiki?curid=2346927", "title": "SolarWorld", "text": "La SolarWorld Industries GmbH \u00e8 un'impresa tedesca con sede a Bonn che si dedica alla produzione di prodotti per il mercato del fotovoltaico. I suoi stabilimenti di produzione sono ad Arnstadt in Turingia e Freiberg in Sassonia. La catena di valore di SolarWorld comprende il reperimento del silicio, la produzione dei moduli fotovoltaici, la commercializzazione dei pannelli solari, la promozione e la costruzione di impianti a energia solare. Il gruppo controlla lo sviluppo di tecnologia a energia solare a tutti i livelli internamente.\n\u00c8 stata fondata nel 1988 dall'ingegnere Frank Asbeck.\nSolarWorld ha ricevuto il premio di sostenibilit\u00e0 tedesca nella categoria della \"Produzione pi\u00f9 sostenibile del 2008\"."}
{"id": "2346928", "revid": "125952280", "url": "https://it.wikipedia.org/wiki?curid=2346928", "title": "Linea di successione al trono del Belgio", "text": "La linea di successione al trono del Belgio segue il criterio della primogenitura eguale. Fino al 1991 era in vigore la legge salica, che escludeva le donne dalla successione. Attualmente, invece, l'erede al trono \u00e8 il primogenito, indipendentemente dal sesso. Questa norma, tuttavia, non \u00e8 retroattiva e si applica solo ai discendenti del re Alberto II. Curiosamente, per ragioni matrimoniali, nessun discendente maschio dei precedenti sovrani pu\u00f2 essere in linea di successione, e, di conseguenza, la successione si limita ai soli discendenti di Alberto II.\nLeggi costituzionali sulla successione.\nI seguenti articoli, tratti dall'attuale costituzione del Belgio, si riferiscono alla successione al trono:\nLinea di successione.\nLa linea di successione al trono del Belgio \u00e8 la seguente:\nLegenda:"}
{"id": "2346929", "revid": "183666", "url": "https://it.wikipedia.org/wiki?curid=2346929", "title": "Pussy Bonpensiero", "text": ""}
{"id": "2346932", "revid": "287204", "url": "https://it.wikipedia.org/wiki?curid=2346932", "title": "Diane d'Andoins", "text": "Biografia.\nFiglia di Paul di Andoins, spos\u00f2 Philibert di Gramont, conte di Guiche, governatore di Bayonne. Erano stati fidanzati da quando Diana aveva dodici anni. Philibert mor\u00ec di una ferita nel 1580 e Diana rest\u00f2 vedova a soli 26 anni. Fu la madre di Antoine II, duca di Gramont e di una ragazza, Caterina.\nDonna rinomata per una grande bellezza e per una vasta cultura, appassionata di letteratura lesse molti romanzi cavallereschi fra cui \"Amadis de Gaule\" in cui trova l'eroina nella quale pu\u00f2 identificarsi, al punto di adottare il suo nome: Corisande.\nEnrico IV se ne innamor\u00f2 perdutamente quando era ancora re di Navarra. La contessa gli si don\u00f2 e gli rest\u00f2 devota tutta la vita: durante le guerre della Lega, vendette per lui i suoi diamanti, impegn\u00f2 i suoi beni, e arriv\u00f2 fino a mandargli delle armate di guasconi che aveva arruolato a sue spese. Enrico infatti le aveva promesso di sposarla, ma non mantenne la promessa. \nMor\u00ec dimenticata nel 1620 nel suo castello di Hagetmau."}
{"id": "2346934", "revid": "287204", "url": "https://it.wikipedia.org/wiki?curid=2346934", "title": "Dinge", "text": ""}
{"id": "2346935", "revid": "287204", "url": "https://it.wikipedia.org/wiki?curid=2346935", "title": "Ding\u00e8", "text": ""}
{"id": "2346937", "revid": "1372005", "url": "https://it.wikipedia.org/wiki?curid=2346937", "title": "Bruno Frank", "text": "Biografia.\nFiglio di un banchiere di Stoccarda di ascendenze israelite, Bruno Frank studi\u00f2 diritto e filosofia nelle universit\u00e0 di Tubinga, Monaco di Baviera, Strasburgo e Heidelberg. Ricevuto il dottorato a Tubinga, combatt\u00e9 nell'Esercito imperiale tedesco durante la Prima guerra mondiale, e strinse amicizia con Lion Feuchtwanger e col giovane Klaus Mann.\nIl 28 settembre 1933, il giorno successivo all'incendio del Reichstag, lasci\u00f2 la Germania con la moglie Liesl, figlia dei famosi attori Fritzi Massary e Max Pallenberg, recandosi dapprima in Austria, successivamente in Svizzera, Francia, Inghilterra e infine (1937) negli Stati Uniti d'America, dove risiedette fino alla sua morte, avvenuta nel 1945. Bruno Frank era gi\u00e0 noto negli USA poich\u00e9 i suoi lavori erano stati tradotti in inglese fin dagli anni venti; pot\u00e9 lavorare come sceneggiatore per la Metro-Goldwyn-Mayer (fu sceneggiatore fra l'altro del Notre Dame di William Dieterle e Madame Curie (film) di Mervyn LeRoy) e si prodig\u00f2 per i colleghi meno fortunati partecipando alla costituzione di un \"European Film Fund\" per finanziare con borse di studio gli scrittori profughi disoccupati. Frank cooper\u00f2 con Klaus Mann alla fondazione di \"Die Sammlung\", una rivista che intendeva dar voce ai diversi gruppi antinazisti dell'emigrazione. Il suo solo scritto politico in esilio \u00e8 \"L\u00fcge als Staatsprinzip\" (La menzogna come principio dello Stato), un saggio di denuncia della dittatura hitleriana.\nAttivit\u00e0 artistica.\nBruno Frank inizi\u00f2 la sua carriera artistica con alcune raccolte di liriche caratterizzate da un estetismo di stampo espressionistico (\"Aus der goldenen Schale\" nel 1905, \"Die Schatten der Dinge\" nel 1912 e \"Requiem\" nel 1915). Nel 1915 venne pubblicato anche il suo primo romanzo, \"Die F\u00fcrstin\". I primi successi gli arrisero tuttavia come autore teatrale: \"Die Schwestern und der Fremde\" e \"Das Weib auf dem Tiere\", sul modello del teatro di \u010cechov, e il dramma storico \"Zw\u00f6lftausend\" in cui narra il destino crudele di dodicimila mercenari venduti dal loro sovrano. Si dedica anche al romanzo storico con \"Tage des K\u00f6nigs\", vita di Federico II di Prussia, e \"Trenck\", un cortigiano della stessa corte prussiana. La storia contemporanea venne trattata nelle \"Novelle politiche\", in cui tratta dei rapporti fra i due uomini politici pacifisti, il francese Aristide Briand e il tedesco Gustav Stresemann. I romanzi \"Cervantes\", biografia del grande scrittore spagnolo, e \"Die Tochter\", la cui protagonista \u00e8 figlia di una cantante ebrea polacca, furono scritti in esilio."}
{"id": "2346938", "revid": "767487", "url": "https://it.wikipedia.org/wiki?curid=2346938", "title": "Linea di successione al trono del Qatar", "text": "La linea di successione al trono del Qatar \u00e8 determinata da nomine all'interno della famiglia Al Thani.\nIl precedente emiro, Hamad bin Khalifa al-Thani (in arabo: \u0627\u0644\u0634\u064a\u062e \u062d\u0645\u062f \u0628\u0646 \u062e\u0644\u064a\u0641\u0629 \u0622\u0644 \u062b\u0627\u0646\u064a), ha nominato erede al trono il suo quarto figlio Tamim bin Hamad al-Thani (in arabo: \u0627\u0644\u0634\u064a\u062e \u062a\u0645\u064a\u0645 \u0628\u0646 \u062d\u0645\u062f \u0622\u0644 \u062b\u0627\u0646\u064a) l'8 agosto 2003, dopo che suo fratello Jasim bin Hamad Al-Thani, che fu l'erede dal 1996 al 2003, ha rinunciato alla nomina. Tamim Bin Hamad \u00e8 diventato emiro il 25 giugno 2013 a seguito dell'abdicazione del padre."}
{"id": "2346939", "revid": "320578", "url": "https://it.wikipedia.org/wiki?curid=2346939", "title": "Pretendenti alla Corona di Francia", "text": ""}
{"id": "2346940", "revid": "124859228", "url": "https://it.wikipedia.org/wiki?curid=2346940", "title": "Linea di successione al trono d'Albania", "text": "La linea di successione al trono d'Albania segue il criterio della legge salica.\nLa monarchia albanese \u00e8 stata rovesciata nel 1939, quando il re Zog I lasci\u00f2 il paese a seguito dell'invasione italiana.\nIl pretendente e capo del Casato di Zogu, dopo la morte del re Zog nel 1961, divenne il figlio di Zog, Leka Zogu I, principe ereditario d'Albania. Alla morte di quest'ultimo, avvenuta nel 2011, gli successe il figlio Leka Zogu, nato nel 1982, che ha preso il nome di Leka II, principe d'Albania.\nSeguendo tale linea di successione, tuttavia, non \u00e8 chiaro, in caso di morte senza eredi del principe Leka II, se verrebbe designato un cugino di suo padre a diventare capo della Casa di Zogu e, quindi, pretendente al trono, per essere precisi:\n(1) Sk\u00ebnder Zogu (nato nel 1933);\n(2) Mirgin Zogu (nato nel 1937);\n(3) Alexandre Zogu (nato nel 1963);\n(4) Michel Zogu (nato nel 1966)."}
{"id": "2346941", "revid": "279556", "url": "https://it.wikipedia.org/wiki?curid=2346941", "title": "Commi", "text": ""}
{"id": "2346943", "revid": "1904508", "url": "https://it.wikipedia.org/wiki?curid=2346943", "title": "Linea di successione al trono di Bulgaria", "text": "La linea di successione al trono di Bulgaria segue il criterio della legge salica.\nLa monarchia bulgara \u00e8 stata abolita nel 1946 a seguito di un referendum pilotato dalle forze sovietiche. Il pretendente al titolo di Zar di Bulgaria \u00e8 attualmente Simeone II.\nLinea di successione.\nL'attuale linea di successione a Simeone II \u00e8:"}
{"id": "2346945", "revid": "106990", "url": "https://it.wikipedia.org/wiki?curid=2346945", "title": "Linea di successione al trono del Granducato di Toscana", "text": "La linea di successione al trono del Granducato di Toscana segue il criterio della legge salica e si basa su una bolla di papa Pio V del 27 agosto 1569, con la quale veniva creato il granducato e investito del potere sovrano Cosimo I de' Medici.\nStoria.\nLa bolla papale di costituzione del granducato disponeva che, nel caso in cui la linea patrilineare discendente da Cosimo I si estinguesse, i diritti sul trono sarebbero passati, in infinito, per linea di primogenitura al parente pi\u00f9 prossimo della Casa Medicea. Il granduca Cosimo III, per\u00f2, non ritenendo il proprio figlio Gian Gastone adatto a guidare il granducato, tent\u00f2 di indicare come proprio successore la figlia Anna Maria Luisa. Tuttavia, poich\u00e9 era in vigore la legge salica e quindi le donne erano escluse dall'ascesa al trono, nel 1723 a Cosimo III successe Gian Gastone.\nQuest'ultimo, che non aveva figli, cerc\u00f2 di promuovere la successione di alcuni suoi lontani cugini, i principi di Ottajano, ma alla sua morte, nel 1737, l'Austria riusc\u00ec a imporre alla comunit\u00e0 internazionale che la corona di Toscana fosse assegnata a Francesco I di Lorena. Il granducato venne poi sciolto nel 1860, quando un plebiscito ne sanc\u00ec l'unione al Regno di Sardegna.\nIl 20 dicembre 1866 l'ultimo granduca Ferdinando IV di Toscana e i suoi figli rientrarono nella Casa Imperiale d'Austria e la Casa Granducale di Toscana smise di esistere come casa reale autonoma, venendo riassorbita da quella imperiale austriaca. A Ferdinando fu permessa di mantenere, come cortesia, la \"fons honorum\" vita natural durante, ma i suoi figli poterono portare solo i titoli di principi imperiali (archiduchi/arciduchesse d'Austria), e non pi\u00f9 i titoli di principi/principesse di Toscana.\nFerdinando IV abdic\u00f2 alle proprie pretese dinastiche sul granducato nel 1870 a favore dell'imperatore Francesco Giuseppe I d'Austria e, pertanto, anche i suoi discendenti persero ogni pretesa dinastica alla corona di Toscana. Il gran magistero dell'Ordine di Santo Stefano cess\u00f2 invece con la morte di Ferdinando IV. L'imperatore Francesco Giuseppe proib\u00ec, dopo la morte del granduca Ferdinando IV avvenuta nel 1908, di assumere nuovamente i titoli di granduca o di principe o principessa di Toscana.\nOttone d'Asburgo-Lorena, successore in linea diretta di Francesco Giuseppe, nel 1961 rinunci\u00f2 formalmente al trono imperiale e riconobbe la repubblica austriaca. Con tale atto cess\u00f2 ogni pretensione sul trono d'Austria-Ungheria e, collateralmente, anche sul trono di Toscana. Nel 2001, pertanto, il principe Ottaviano de' Medici di Toscana di Ottajano reclam\u00f2 per se le pretese dinastiche sul trono del granducato, assumendo i titoli di granduca titolare e principe di Toscana, nonch\u00e9 di gran maestro dell'Ordine di Santo Stefano. Tuttavia, intorno al 1970, Goffredo d'Asburgo-Lorena aveva iniziato\u00a0nuovamente a intitolarsi granduca titolare di Toscana e gran maestro dell'Ordine di Santo Stefano, in contrasto con la avvenuta abdicazione del\u00a0suo avo Ferdinando IV. Le pretese dinastiche di Goffredo, successivamente di suo figlio Leopoldo e poi di suo nipote Sigismondo, quindi, sono di fatto nulle.\nLinea di successione.\nL'attuale linea di successione \u00e8 la seguente:"}
{"id": "2346946", "revid": "1821847", "url": "https://it.wikipedia.org/wiki?curid=2346946", "title": "Linea di successione al trono della Cina", "text": "La linea di successione al trono della Cina (\u4e8c\u738b\u4e09\u606a) segue il criterio della legge salica.\nLa monarchia in Cina venne abolita nel 1912 quando la Dinastia Qing fu detronizzata e venne proclamata la repubblica. Dal 1997 il pretendente al trono \u00e8 il principe Hengzhen, nato nel 1944, figlio del principe Yuyan, nato nel 1918 e morto nel 1997, che fu a sua volta il principe ereditario (contestato da Pujie fratello di Pu Yi) di Pu Yi, l'ultimo imperatore.\nLinea di successione.\nL'attuale linea di successione ad Hengzhen \u00e8:"}
{"id": "2346948", "revid": "1652134", "url": "https://it.wikipedia.org/wiki?curid=2346948", "title": "Linea di successione al trono dell'Iran", "text": "La monarchia iraniana (persiana) termin\u00f2 a seguito della rivoluzione islamica del 1979 e del conseguente allontanamento dal trono dello sci\u00e0 Mohammad Reza Pahlavi.\nLinea di successione Pahlavi.\nDurante la dinastia Pahlavi la legge di successione stabiliva che lo sci\u00e0 dovesse essere di religione islamica, dovesse essere figlio di cittadina persiana, di religione musulmana e non discendente dalla precedente dinastia Qajar.\nL'attuale pretendente \u00e8 il principe ereditario Reza Ciro Pahlavi, nato nel 1960, figlio primogenito di Mohammad Reza Pahlavi, e la linea di successione \u00e8 la seguente:\nLinea di successione Qajar.\nLa dinastia Qajar venne deposta nel 1925. Dopo il colpo di stato di Reza Pahlavi, nel 1921, lo sci\u00e0 Ahmad Qajar venne detronizzato dalla Majlis nel 1925. Durante la dinastia Qajar la legge di successione stabiliva che lo sci\u00e0 dovesse essere di sesso maschile, di dinastia Qajar e di nazionalit\u00e0 persiana.\nL'attuale pretendente \u00e8 il principe Mohammad Hassan Mirza II, nato nel 1949, e la linea di successione \u00e8 la seguente:\nVoci correlate.\nTuttavia, gli usi della successione presso i Qajar, a differenza di altre dinastie iraniane e del mondo islamico, prevedevano che la madre fosse una moglie ufficiale (aghdi) del sovrano e che fosse anche lei di sangue Qajar. Questa tradizionale, di squisita origine tribale (anche se i matrimoni tra consanguinei fanno parte della cultura iraniana in genere, specie tra i ceti elevati), ha un antecedente storico. Per assicurarsi l'appoggio dell'altro clan della trib\u00f9 Qajar, i Devehlou, nella guerra per la conquista del trono, Agha Muhammad Khan, capo della trib\u00f9 Qajar e capo del clan Qovanlou, promise al capo dell'altro clan che suo nipote ed erede designato, Fah Ali Khan (il futuro Fath Ali Shah) avrebbe sposato una sua figlia e che il loro primo figlio maschio sarebbe stato a sua volta l'erede al trono, in caso di conquista del potere. In questo modo, entrambi i clan principali della trib\u00f9 avrebbero visto garantita la vicinanza di sangue alla linea di successione della dinastia. Di qui viene alla dinastia Qajar la peculiarit\u00e0 di molti primogeniti maschi esclusi dalla successione perch\u00e9 la loro madre mancava dei requisiti sopra menzionati. In un caso, quello del principe Farmanfarma I, figlio dello stesso Fath Ali Shah, questo fatto port\u00f2 a un tentativo di ribellione contro l'erede legittimo alla morte del padre. Altri principi nella stessa condizione, ad esempio il celebre Masud Mirza Zell us Soltan, sono sospettati di aver progettato o vagheggiato tentativi simili, senza per\u00f2 attuarli."}
{"id": "2346957", "revid": "196390", "url": "https://it.wikipedia.org/wiki?curid=2346957", "title": "COMESA", "text": ""}
{"id": "2346959", "revid": "132266", "url": "https://it.wikipedia.org/wiki?curid=2346959", "title": "Capo di stato", "text": ""}
{"id": "2346964", "revid": "188116", "url": "https://it.wikipedia.org/wiki?curid=2346964", "title": "Aviazione Navale Italiana", "text": ""}
{"id": "2346968", "revid": "256896", "url": "https://it.wikipedia.org/wiki?curid=2346968", "title": "Comunit\u00e0 di Sviluppo dell'Africa Australe", "text": ""}
{"id": "2346971", "revid": "709565", "url": "https://it.wikipedia.org/wiki?curid=2346971", "title": "Edward Bernays", "text": "Morto ultracentenario, \u00e8 considerato fra le cento figure pi\u00f9 influenti del XX secolo secondo una classifica stilata dal \"magazine\" \"Life\"..\nCombinando le idee di Gustave Le Bon (autore del libro \"Psicologia delle folle\") e Wilfred Trotter (studioso del medesimo argomento) con le teorie sulla psicologia elaborate dallo zio, Bernays fu uno dei primi a commercializzare metodi per utilizzare la psicologia del subconscio al fine di manipolare l'opinione pubblica. A lui si devono le locuzioni \"mente collettiva\" e \"fabbrica del consenso\", concetti importanti nel lavoro pratico della propaganda.\nBiografia.\nGli anni '10: gli inizi.\nNato a Vienna da genitori di religione ebraica, Bernays era nipote del pioniere della psicoanalisi Sigmund Freud. Il padre Ely era fratello della moglie di Freud, Martha Bernays, ma era a sua volta sposato con la sorella dello psicoanalista, Anna Freud Bernays. Nel 1892 la famiglia di Edward si trasfer\u00ec a New York. Bernays aveva comunque mantenuto contatti con suo zio Sigmund, e si recava spesso in vacanza a trovarlo sulle Alpi.\nA New York, Ely riusc\u00ec ad avviare con successo la sua attivit\u00e0, diventando un ricco commerciante di cereali, e incoraggi\u00f2 il figlio a frequentare l'Universit\u00e0 di Agricoltura. A vent'anni, nel febbraio 1912, Bernays si laure\u00f2 in Agricoltura alla Cornell University di Ithaca, New York. Scelse di non seguire le orme del padre e, dopo il diploma, inizi\u00f2 a lavorare nel giornalismo come pubblicista per un periodico, il \"National Nurseyman\". Nel dicembre di quell'anno, gli venne proposta da un amico la collaborazione con due mensili di medicina, tra cui il \"Medical Review of Review\".\nIl primo successo di Bernays \u00e8 collegato proprio alla sua attivit\u00e0 per questa rivista. Nel 1913 il giornale medico pubblic\u00f2 un commento positivo riguardo ad una discussa opera teatrale francese scritta dal drammaturgo Eug\u00e8ne Brieux dal titolo di \"Les Avari\u00e9s\" (\"Il danno\"). La storia trattava il caso di un uomo affetto da sifilide, che nasconde alla sua donna la sua malattia. Dopo il matrimonio, la coppia ebbe un figlio sifilitico. Nel paese d'origine quest'opera dest\u00f2 scalpore a tal punto da venire censurata e rappresentata in un locale privato a causa dell'argomento affrontato, percepito come scomodo per il tema delle malattie sessualmente trasmissibili, e il coinvolgimento, nel racconto, della sanit\u00e0 pubblica.\nNel frattempo, in Europa, il famoso attore statunitense Richard Bennett espresse l'idea di riproporre l'opera nel suo paese, progettando anche la realizzazione di un film. Bernays previde la reazione avversa dei conservatori, e, in accordo con l'attore, si impegn\u00f2 per sostenere l'iniziativa. Sfruttando il nome di Bennett e la reputazione della rivista medica, cre\u00f2 il \"Sociological Fund Commitee\" con lo scopo di appoggiare il progetto e ricevere adesioni. La raccolta fondi e la partecipazione di molti volti noti, soprattutto dello spettacolo, favorirono l'accettazione e lo sviluppo dell'opera, rinominata negli Stati Uniti \"Damaged Goods\", nonch\u00e9 la successiva produzione dell'omonima pellicola, realizzata nel 1914 con lo stesso Bennett nel ruolo di protagonista e la regia di Tom Ricketts.\nDopo aver abbandonato il giornalismo, Edward continu\u00f2 a operare nel mondo dello spettacolo. Tra i suoi principali clienti spiccavano personaggi come Sergej Pavlovi\u010d Djagilev, con la sua Compagnia dei balletti russi ed il loro celebre danzatore Vaclav Ni\u017einskij, oltre al famoso cantante d'opera Enrico Caruso: Edward doveva occuparsi della promozione di questi artisti che dovevano esibirsi nel suo paese.\nI danzatori russi.\nA proposito dei danzatori russi, visto che il pubblico americano non aveva dimostrato sufficiente apprezzamento per quel genere di esibizioni, Bernays escogit\u00f2 dei metodi di promozione che si dimostrarono molto efficaci. Organizz\u00f2 una massiccia campagna pubblicitaria rivolgendosi alla stampa, inviando degli opuscoli di quattro pagine riguardanti il corpo di ballo, informazioni biografiche, foto e compositori delle musiche. In aggiunta, compose una vera e propria guida pubblicitaria di circa ottanta pagine contenenti immagini, note sui ballerini e varie informazioni, da distribuire durante la tourn\u00e9e. Si accord\u00f2 con alcune aziende americane per avviare la produzione di oggetti ispirati alla compagnia e sfrutt\u00f2 le positive recensioni europee per incrementare i consensi dal pubblico. Come risultato di queste strategie, Diaghilev e i suoi danzatori vennero calorosamente accolti da una grande folla al porto di New York.\nLa Prima Guerra Mondiale.\nLa sera in cui Caruso stava cantando a Toledo in Ohio, il 6 aprile 1917, l'America dichiar\u00f2 il suo ingresso nella Prima guerra mondiale schierandosi al fianco delle potenze dell'Intesa contro la Germania e l'Austria. Il popolo si dimostr\u00f2 inizialmente ostile verso questa scelta; cos\u00ec, per guadagnare il consenso dell'opinione pubblica, il governo americano, con a capo il presidente Thomas Woodrow Wilson, il 13 aprile 1917 istitu\u00ec un comitato sull'informazione pubblica, il \"Committee on Public Information\", conosciuto anche come \"Creel Committee\" (dal nome del suo ideatore, il giornalista George Creel).\nCome parte del comitato vennero incaricati, oltre al presidente e Creel, ministri della guerra, degli esteri, della marina, pubblicitari, giornalisti ed anche Walter Lippmann e lo stesso Bernays in veste di consulenti. Il \"Creel Committee\" fu organizzato come un mezzo di propaganda bellica in grado di sfruttare pi\u00f9 strumenti possibili, per diffondere l'idea dell'accettazione dell'ingresso dell'America in guerra. Vennero istituite anche delle sezioni estere con uffici in trenta paesi. Sul territorio nazionale furono diffusi migliaia di comunicati stampa, milioni di poster, tra cui il pi\u00f9 noto raffigurante lo Zio Sam e la celebre frase \"I Want You for US Army\", oltre a manifesti, immagini e vari tipi di documenti propagandistici.\nAnche all'interno dell'informazione e del cinema vennero introdotti metodi di propaganda pro-bellica, rispettivamente con la \"\"New Division\" e la \"Film Division\". L'industria di Hollywood produsse una serie di film dal chiaro messaggio antitedesco, tra cui \"Gli artigli dell'unno\", \"Il delinquente prussiano\", \"All'inferno con il Kaiser\", \"Il Kaiser la belva di Berlino\".\nSei mesi di campagna propagandistica causarono la nascita e diffusione di decine di organizzazioni patriottiche, portando il paese ad un'isteria antitedesca cos\u00ec intensa da impressionare permanentemente il mondo degli affari statunitense (e, tra gli altri, anche Adolf Hitler) per la capacit\u00e0 di controllare l'opinione pubblica su larga scala. La Commissione cre\u00f2 anche i \"four minute men\", un gruppo di circa 75\u00a0000 volontari autorizzati dal presidente, per diffondere discorsi della durata di quattro minuti che venivano proiettati nei cinema su argomenti forniti loro dal \"Comitato\". Riuscirono a tenere oltre 750.000 discorsi in 5.200 localit\u00e0.\nIl presidente Wilson aveva annunciato che \"\"l'America non entrava in guerra per ristabilire i vecchi imperi, ma per portare la democrazia in tutta l'Europa\". Bernays dimostr\u00f2 capacit\u00e0 eccellenti nel contribuire a promuovere quest'idea sia in patria che all'estero e, alla fine della guerra, a soli 26 anni, anche lui come parte dello staff, accompagn\u00f2 il presidente alla conferenza di pace a Parigi per tutta la sua durata. Uno degli slogan che dovevano promuovere era \"fare del mondo una democrazia pi\u00f9 sicura\"\". La loro propaganda aveva ritratto Wilson come un eroe, un liberatore del popolo, un uomo che aveva creato un mondo nuovo in cui l'individuo sarebbe stato libero. Al termine della guerra Brenays promosse una campagna per il reinserimento dei reduci nel mondo del lavoro.\nLa Propaganda e la manipolazione delle coscienze.\nDopo essere tornato negli Stati Uniti, Bernays aveva intuito che, se era possibile usare la propaganda ai fini di guerra, era sicuramente possibile usarla anche in un contesto di pace. Dal momento che il termine \"propaganda\" era malvisto per via del suo largo uso da parte dei tedeschi, Bernays decise di trovare un nome alternativo per definire la sua attivit\u00e0, nominandola inizialmente \"Direzione pubblicitaria\" e stabilendosi in un piccolo ufficio a Broadway.\nSin dalla fine del XIX secolo, l'America era diventata una societ\u00e0 di massa industrializzata, con milioni di abitanti raggruppati nelle citt\u00e0. Bernays era deciso a trovare nuovi modi per controllare e alterare il modo in cui queste nuove masse pensavano e sentivano. Per farlo, si rivolse agli scritti di suo zio Sigmund Freud. Mentre era a Parigi, Bernays aveva mandato allo zio dei sigari cubani in regalo. Per ricambiare, Freud gli mand\u00f2 una copia della sua \"Introduzione alla psicoanalisi\". Bernays la lesse e rimase affascinato dall'immagine di forze irrazionali nascoste all'interno della mente umana; si domand\u00f2 se fosse possibile guadagnare manipolando l'inconscio.\nUn concetto fondamentale che Bernays riprese da Freud fu che \"c'\u00e8 molto di pi\u00f9 dietro la scelta di prendere le decisioni, non solo a livello individuale, ma anche in modo pi\u00f9 importante, a livello di gruppi\", con l'idea che l'informazione guida il comportamento. Formul\u00f2, in tal modo, l'ipotesi che era necessario trovare quello che doveva evocare l'emozione irrazionale della gente. Questo mise Edward in una situazione molto diversa da quella di altri colleghi attivi nel suo campo, e anche della maggior parte dei funzionari governativi e dei dirigenti dell'epoca, che sostenevano bastasse bombardare la gente con fatti e informazioni e questi avrebbero ascoltato e acconsentito.\nLe Corporation e l'induzione di bisogni non necessari.\nQuello che Bernays stava facendo affascinava le grandi \"corporations\" americane, che dopo la fine della guerra si erano trovate ricche e potenti, ma avevano una preoccupazione che si insinuava: il sistema di produzione di massa aveva prosperato durante la guerra, e adesso milioni di beni venivano riversati dalle linee di produzione. Ci\u00f2 che li spaventava era il rischio della sovraproduzione, e il fatto che si sarebbe giunti al punto in cui la gente avrebbe posseduto troppe cose e avrebbe semplicemente smesso di comprarle. Fino a quel punto la maggior parte dei prodotti erano ancora venduti alle masse sulla base di una necessit\u00e0: mentre i ricchi erano abituati da tempo a beni di lusso, per milioni di lavoratori americani la maggior parte dei prodotti erano ancora pubblicizzati come necessit\u00e0. Prodotti come scarpe, calze da donna, persino automobili, erano ancora venduti sulla base della loro funzionalit\u00e0 e durabilit\u00e0. Fino a quel tempo, lo scopo delle pubblicit\u00e0 era semplicemente di mostrare alla gente le virt\u00f9 pratiche del prodotto e niente di pi\u00f9.\nLe \"corporations\" capirono quello che avrebbero dovuto fare: trasformare il modo in cui la maggior parte degli americani pensava ai prodotti. Uno dei banchieri pi\u00f9 in vista di Wall Street, Paul Mazur della Lehman Brothers, aveva le idee chiare su cosa fosse necessario: \"\"Dobbiamo cambiare l'America da essere una cultura dei bisogni, ad essere una cultura dei desideri\", scrisse Mazur, \"Bisogna insegnare alla gente a volere cose nuove, anche prima che le cose vecchie siano state consumate del tutto. Dobbiamo formare una nuova mentalit\u00e0 in America. I desideri dell'uomo devono mettere in ombra le sue necessit\u00e0\"\".\nFino a quel momento non esisteva il consumatore americano, esisteva il lavoratore americano e il proprietario americano, e questi producevano e risparmiavano, consumavano ci\u00f2 che era necessario, mentre i ricchi acquistavano beni di cui non avevano bisogno. Maser immagin\u00f2 di rompere con tutto questo, proponendo di creare un mondo in cui non si compravano le cose che servivano, di cui si aveva bisogno, ma quelle che si desideravano.\nL'uomo che sarebbe stato al centro dei questo cambio di mentalit\u00e0 per le \"corporations\" americane era Edward Bernays. Era sicuramente l'uomo che pi\u00f9 di ogni altro metteva in pratica le teorie psicologiche, qualcosa di essenziale per aiutare le \"corporations\" ad affascinare e manipolare le masse in modo efficace. I dirigenti commerciali e quelli dei reparti vendite erano molto interessati a conoscere le motivazioni che spingono la mente umana, ed erano molto aperti alle tecniche di Bernays, che potevano essere usate per vendere i prodotti alle masse.\nAnni '20: l'ascesa.\nDal 1920 scelse di modificare il nome della sua attivit\u00e0: sostitu\u00ec il vecchio titolo del suo ufficio da \"\"Direzione pubblicitaria\" a \"Ufficio di relazioni pubbliche\", rinominandosi \"consulente in relazioni pubbliche\"\"; era la prima volta che veniva usato quel termine. In questo periodo si spos\u00f2 con Doris E. Fleischman, nel 1922. Dall'inizio degli anni venti le banche di New York finanziarono la costruzione di catene di supermercati e negozi in tutta l'America, che avrebbero venduto i beni prodotti a livello industriale. Il lavoro di Bernays ora era quello di costruire un nuovo tipo di consumatore. Bernays cominci\u00f2 a creare molte delle tecniche di persuasione di massa utilizzate ancora oggi. Il 1923 fu l'anno di pubblicazione del suo libro, \"Cristallizing public opinion\", che anni dopo si scopr\u00ec aver ispirato il Ministro della Propaganda nazista Joseph Goebbels.\nBernays fu assunto da William Randolph Hearst per pubblicizzare le sue nuove riviste femminili, e lui le rese affascinanti, inserendo articoli e inserzioni pubblicitarie che collegavano oggetti che venivano prodotti da altri suoi clienti e famose stelle del cinema come Clara Bow, anche lei sua cliente. Bernays cominci\u00f2 anche a inserire pubblicit\u00e0 occulte nei film, e a vestire le stelle alle prime dei film con vestiti e gioielli prodotti da altre ditte che lui rappresentava. Si vantava di essere stato la prima persona a dire ai produttori di automobili che potevano vendere le macchine come simboli della sessualit\u00e0 maschile. Pagava alcuni psicologi per dire che un certo prodotto era una cosa buona per i clienti e poi fingeva che tali informazioni provenissero da ricerche indipendenti. Organizzava sfilate di moda nei grandi magazzini e pagava le celebrit\u00e0 per ripetere il nuovo messaggio essenziale: non si compravano pi\u00f9 le cose solo per soddisfare dei bisogni, ma per esprimere agli altri il proprio senso di identit\u00e0.\nNel 1927, un giornalista statunitense scrisse: \"La nostra democrazia ha subito un cambiamento: si chiama consumismo. Per il suo paese il cittadino americano non ha pi\u00f9 importanza in qualit\u00e0 di cittadino, ma in qualit\u00e0 di consumatore\". A sua volta, questa ondata di consumismo aiut\u00f2 a creare un boom economico in borsa e, anche in questo caso, Edward Bernays venne coinvolto per promuovere la nuova idea che la gente comune avrebbe dovuto comprare azioni, prendendo in prestito denaro da banche che erano anch'esse rappresentate da lui. E ancora una volta, milioni di persone seguirono il suo consiglio.\nBernays aveva maturato delle conoscenze uniche su come la grande massa della gente avrebbe reagito ai prodotti o alle idee. Ma a livello politico, se si fosse presentato in pubblico, pareva difficile che sarebbe riuscito a radunare anche solo poche persone ad ascoltarlo. Bernays non aveva particolari capacit\u00e0 nell'esprimersi, aveva un aspetto un po' buffo, e non aveva alcuna abilit\u00e0 nel parlare direttamente alla gente. Non parlava e non pensava alla gente in gruppi di un singolo individuo, pensava alla gente in termini di migliaia di individui.\nIl Presidente Calvin Coolidge.\nBernays divent\u00f2 presto famoso come \"l'uomo che capiva la psiche della folla\", e nel 1924 venne contattato dall'allora presidente degli Stati Uniti Calvin Coolidge. Coolidge era un uomo tranquillo e taciturno, era diventato la barzelletta della nazione. La stampa lo ritraeva come un'opaca figura di umanista. La soluzione di Bernays fu di fare esattamente come aveva fatto per i prodotti: convinse 34 stelle dello spettacolo a visitare la Casa Bianca, e per la prima volta la politica venne coinvolta nelle pubbliche relazioni. Bernays organizz\u00f2 una prima colazione nella residenza tra il presidente, la first lady e il gruppo di artisti, tra cui Al Jolson, Ed Wynn, le Dolly Sisters, che fece giungere di prima mattina con un treno da New York. Durante quell'evento Bernays, per dimostrare la personalit\u00e0 amichevole del presidente, gli present\u00f2 i 34 attori. Il giorno dopo, tutti i giornali degli Stati Uniti misero in prima pagina titoli come \"\"il presidente Coolidge intrattiene gli attori alla Casa Bianca\". Il The Times aveva un titolo che diceva: \"Il presidente ha quasi riso\"\". In seguito Bernays rivel\u00f2 che il presidente non si disse entusiasta dell'intrusione dei numerosi estranei.\nLa crisi dello Zio Freud.\nMentre Bernays negli Stati Uniti stava diventando ricco e potente, a Vienna suo zio era sull'orlo del disastro. Come la maggior parte dell'Europa, Vienna stava affrontando una crisi economica e aveva un'altissima inflazione. Freud aveva dovuto spendere tutti i suoi risparmi, ed era sull'orlo della bancarotta, quindi scrisse al nipote per chiedergli un aiuto. Bernays rispose organizzando per la prima volta la pubblicazione delle opere di Freud in America, e cominci\u00f2 a mandare allo zio del denaro che teneva nascosto in un conto bancario all'estero. Bernays divenne in un certo senso l'agente di Freud e, una volta che vennero pubblicate le sue opere, non dovette fare altro che promuoverle, fare in modo che tutti le leggessero, rendendole controverse ed esaltandone alcune tematiche scottanti, come la sessualit\u00e0. Una volta che Freud venne accettato e riconosciuto negli Stati Uniti, Bernays pot\u00e9 sfruttare il suo legame di parentela per incrementare la sua credibilit\u00e0. Prima lo rese noto, poi lo fece accettare, e solo in ultimo capitalizz\u00f2 su di lui.\nBernays inoltre sugger\u00ec a Freud di promuovere la sua opera negli Stati Uniti in prima persona. Propose allo zio di scrivere un articolo per \"Cosmopolitan\", una rivista che Bernays rappresentava, dal titolo: \"Il luogo della psiche della donna nella casa\". Freud si infuri\u00f2, e rispose che un'idea tale era impensabile, volgare, e che in ogni caso lui odiava l'America. Freud stava diventando sempre pi\u00f9 pessimista a proposito degli esseri umani. Nella met\u00e0 degli anni venti si ritirava d'estate sulle Alpi, soggiornando a volte in un vecchio albergo, la Pension Moritz a Berchtesgaden, oggi ormai andato in rovina. Freud cominci\u00f2 a scrivere a proposito del comportamento di gruppo, della facilit\u00e0 con cui le forze inconsce aggressive degli esseri umani potessero essere scatenate quando si trovavano in gruppo. Freud credeva di aver sottovalutato gli istinti aggressivi degli esseri umani, che questi fossero molto pi\u00f9 pericolosi di quanto pensasse in precedenza.\nLa pubblicazione delle Opere di Freud in America.\nLa pubblicazione delle opere di Freud in America negli anni venti ebbe un effetto straordinario su giornalisti e sugli intellettuali. Quello che li affascinava e li spaventava nello stesso tempo, era il quadro che Freud dipingeva delle pericolose forze nascoste sotto la superficie della societ\u00e0 moderna, forze che avrebbero facilmente potuto irrompere e creare folle inferocite, che avrebbero addirittura potuto distruggere i governi. Molti di loro ritenevano che questo era ci\u00f2 che era successo in Russia. Per molti, questo significava che uno dei principi guida della democrazia di massa era sbagliato: la convinzione che ci si poteva fidare del fatto che gli esseri umani prendano decisioni su una base razionale. Lo scrittore politico di riferimento Walter Lippmann sosteneva che, se davvero gli esseri umani erano guidati da forze irrazionali inconsce, era necessario ripensare la democrazia. Quello che serviva era una nuova \u00e9lite, che potesse governare quello che lui chiamava \"il branco selvaggio\", e ci\u00f2 sarebbe stato possibile usando tecniche psicologiche che avrebbero tenuto sotto controllo i sentimenti inconsci delle masse.\nIl controllo sociale e la psicologia.\nLippman era probabilmente il pi\u00f9 influente commentatore politico degli Stati Uniti, ed essenzialmente affermava che il meccanismo di base della mente della massa \u00e8 l'irrazionalit\u00e0, l'assenza della ragione, l'animalit\u00e0. Secondo la sua visione, la gente che si trasforma nel \"branco selvaggio\" non \u00e8 guidata dalla mente ma dalla spina dorsale. Con questa idea di istinti animali, istintive pulsioni inconsce che stanno in agguato sotto la superficie della civilt\u00e0, inizi\u00f2 ad occuparsi di psicologia per poter capire i meccanismi con cui funziona la mente della gente, con l'intenzione specifica di capire come poter applicare quei meccanismi a strategie di controllo sociale.\nEdward Bernays era affascinato dalle idee di Lippman e cerc\u00f2 di usarle per promuovere s\u00e9 stesso. Negli anni venti, cominci\u00f2 a scrivere una serie di libri per sostenere di essere stato il primo ad aver sviluppato le tecniche che Lippman proponeva di applicare. Stimolando i desideri interiori della gente e poi soddisfacendoli con prodotti di consumo, stava creando un nuovo modo di governare la forza irrazionale delle masse, che lui chiamava \"ingegneria del consenso\".\nPropaganda.\nNel 1928 pubblic\u00f2 \"Propaganda\" (l'unica delle sue opere ad essere tradotto in lingua italiana, solo ottant'anni dopo), il suo libro pi\u00f9 celebre, in cui scriveva come \"il consulente di relazioni pubbliche anticipa gli umori della gente\".\nNella sostanza, la sua convinzione era che una \"manipolazione consapevole e intelligente delle opinioni e delle abitudini delle masse, svolge un ruolo importante in una societ\u00e0 democratica\". Nasceva cos\u00ec il concetto - caro appunto alla propaganda in chiave politica - secondo cui chi \u00e8 in grado di padroneggiare questo \"dispositivo sociale\" pu\u00f2 costituire un \"potere invisibile\" capace di \"dirigere\" una nazione:\nPer Bernays la democrazia era un concetto meraviglioso, ma era convinto che l'uomo della strada non avesse opinioni affidabili e che potesse votare per la persona sbagliata o desiderare la cosa sbagliata, quindi credeva che dovesse essere guidato dall'alto. Si trattava di una forma di dittatura. Fare appello ai desideri ed alle paure pi\u00f9 profonde, per usarli ai propri fini.\nNel 1928 gli venne assegnato il compito di lanciare un modello di automobile, la Dodge Victory Six, riuscendo a sfruttare uno spazio in un programma radiofonico di un'ora trasmesso in tarda serata, a cui parteciparono molte star dello spettacolo. Il programma fu un successo, battendo i record di ascolti in tutti gli Stati Uniti.\nLe torce della libert\u00e0.\nNel 1929 Bernays realizz\u00f2 una delle sue iniziative pi\u00f9 eclatanti: quella di convincere le donne a fumare, nota anche come \"Le fiaccole della libert\u00e0\". A quel tempo il fumo stava divenendo un vizio crescente negli Stati Uniti, ma per le donne era considerato un tab\u00f9, a loro non era consentito fumare in pubblico. Nel 1922 a New York una donna venne addirittura arrestata per aver acceso una sigaretta in strada. Nel 1928 George Washington Hill, presidente dell'associazione dei produttori di tabacco americani (American Tobacco Company), si rivolse a Bernays per trovare il modo di infrangere questo divieto ed aprire il mercato anche al pubblico femminile. Hill gli disse che l'associazione stava perdendo met\u00e0 del loro mercato perch\u00e9 gli uomini avevano invocato il tab\u00f9 sul fatto che le donne fumassero in pubblico. Edward consult\u00f2 uno psicoanalista, tale Abraham Arden Brill, per scoprire cosa significassero le sigarette per le donne. Studioso di origini austriache, Brill era stato uno dei primi in America a praticare la psicanalisi, ed aveva studiato in Svizzera con Carl Gustav Jung, oltre ad aver tradotto in inglese molte delle sue opere, assieme a quelle di Freud. In cambio di una grossa somma, Brill confid\u00f2 a Bernays che secondo lui per le donne le sigarette rappresentavano il simbolo maschile per eccellenza, il pene, e il potere sessuale del maschio. Brill disse a Bernays che se fosse stato possibile trovare il modo di collegare le sigarette all'idea di sfidare il potere maschile, allora le donne avrebbero fumato, perch\u00e9 in quel modo avrebbero posseduto un proprio \"pene\".\nOgni anno a Broadway, quartiere di New York, si teneva una tradizionale parata di Pasqua a cui partecipavano migliaia di persone. Nell'edizione del 1929, Bernays decise di organizzare un evento: convinse un gruppo di dieci ricche debuttanti femministe a nascondere delle sigarette Lucky Strike sotto la gonna, poi avrebbero sfilato nella parata e ad un suo segnale, le avrebbero accese con fare teatrale. Bernays nel frattempo aveva informato la stampa del fatto che aveva sentito dire che un gruppo di suffragette avrebbe inscenato una protesta accendendo quelle che loro chiamavano \"le torce della libert\u00e0\". Egli sapeva che questo evento avrebbe destato scalpore e che tutti i fotografi sarebbero stati pronti a catturare l'evento. Quindi aveva gi\u00e0 preparato la frase \"le torce della libert\u00e0\"; aveva trovato un simbolo, le giovani donne debuttanti, che fumavano una sigaretta in pubblico, con una frase che significava che chiunque fosse favorevole all'uguaglianza avrebbe dovuto sostenerle nel dibattito che ne sarebbe scaturito, perch\u00e9 le torce erano \"della libert\u00e0\". La frase era un chiaro riferimento alla statua della Libert\u00e0, simbolo che richiamava l'unit\u00e0 della nazione ed i suoi valori, e che era presente su tutte le monete americane. Il giorno seguente, questo avvenimento non era stato documentato solo sui giornali di New York, ma in quelli di tutti gli Stati Uniti e nel mondo. Il 1\u00ba aprile del '29 il The New York Times scriveva: \"Gruppo di ragazze accendono delle sigarette come gesto di libert\u00e0\". Da quel giorno in poi, le vendite delle sigarette alle donne aumentarono. Nonostante non fosse riuscito ad eliminare completamente il tab\u00f9, Bernays aveva reso questo fatto maggiormente accettato dalla societ\u00e0 con un solo atto simbolico. Quello che egli aveva creato era l'idea che se una donna fumava, ci\u00f2 l'avrebbe resa pi\u00f9 potente e indipendente, un'idea che sopravvive ancora oggi. Questa campagna fece aumentare le vendite a tal punto che la societ\u00e0 Philip Morris riprese pi\u00f9 tardi questa idea per gli uomini, lanciando la figura del famoso cowboy Marlboro. Trent'anni dopo l'accaduto, Bernays si disse pentito per le conseguenze sulla salute delle donne causate da quell'evento, schierandosi a favore di una campagna contro i danni del fumo, ed ottenendo gli apprezzamenti della \"Action on Smoking &amp; Health\". In quell'occasione dichiar\u00f2 \"Se avessi saputo nel 1928 quello che so oggi avrei rifiutato l'offerta di Hill\".\nLa connessione emozionale ai prodotti.\nDall'episodio delle \"Fiaccole della libert\u00e0\" Bernays cap\u00ec che era possibile spingere la gente a comportarsi in modo irrazionale se si collegavano i prodotti ai loro desideri emotivi e sentimenti. L'idea che fumare rendesse le donne realmente pi\u00f9 libere era completamente irrazionale, ma le faceva sentire pi\u00f9 indipendenti. Significava che oggetti insignificanti potevano simboleggiare con forza emotiva il modo in cui un individuo voleva essere visto dagli altri. Bernays si rese conto che il modo di vendere un prodotto \"non era di venderlo al tuo intelletto (come per esempio il fatto di comprare un'automobile), ma che tu ti saresti sentito meglio se l'avessi comprata\". Fu probabilmente lui a creare l'idea che la gente non acquistava pi\u00f9 semplicemente una cosa, ma che era direttamente coinvolta anche a livello emotivo e personale con il prodotto o con il servizio. Non si trattava di \"avere bisogno di quel vestito\", ma piuttosto di \"sentirsi meglio con quel vestito\", e questo fu il suo autentico contributo: l'idea di una connessione emozionale con un prodotto o servizio.\nLe idee di Bernays e Lippman sul governare le masse presero l'ideale democratico e lo trasformano in un palliativo, in una sorta di distribuzione della pillola della felicit\u00e0 che avrebbe risposto ad un dolore o una necessit\u00e0 immediati, ma senza che ne cambiasse affatto le circostanze oggettive. L'idea della democrazia era centrata sull'idea di cambiare i rapporti di potere che avevano governato il mondo cos\u00ec a lungo, e l'ideale democratico di Bernays era invece di mantenere i rapporti di potere, anche se ci\u00f2 voleva dire che era necessario stimolare la vita psicologica del pubblico. Secondo lui era questa la cosa da fare. Ma se chi sta al potere riesce a stimolare continuamente il 'S\u00e9 irrazionale', in pratica pu\u00f2 continuare a fare quello che vuole.\nBernays era diventato una figura centrale nell'\u00e9lite finanziaria che dominava la societ\u00e0 americana e la politica negli anni venti. Era anche diventato molto ricco e viveva in una suite in uno dei pi\u00f9 costosi alberghi di New York, nell'attico dell'Hotel Sherry-Netherland, con vista su Central Park, dove spesso teneva delle feste. Usava questo posto per organizzare delle serate a cui partecipava il sindaco, gli esponenti dei media, i leader politici, i leader della finanza, quelli del mondo artistico; tutti volevono conoscerlo per la sua grande notoriet\u00e0. Aveva contatti con molta gente, tra cui il sindaco, e i senatori, aveva anche la possibilit\u00e0 di chiamarli al telefono. Questa estrema importanza e popolarit\u00e0, e le conoscenze sulle strategie psicologiche per controllare le masse l'avevano portato a considerare la gente attorno a lui come stupida: se qualcuno avesse fatto le cose diversamente da come le avrebbe fatte lui, lo avrebbe ritenuto un cretino.\nIl crollo di Wall Street.\nNel 1929 arriv\u00f2 al potere un presidente che era d'accordo con Bernays: Herbert Hoover fu il primo presidente ad articolare l'idea che il consumismo sarebbe dovuto diventare il motore della vita americana. Dopo la sua elezione disse a un gruppo di pubblicitari e addetti alle pubbliche relazioni: \"Voi avete accettato il compito di creare i desideri delle persone, e di trasformarle in macchine della felicit\u00e0 che si muovono continuamente, macchine che sono diventate la chiave del progresso economico\". Quello che cominciava ad emergere negli anni venti era una nuova idea sul come gestire una democrazia di massa centrata sul 'S\u00e9 consumatore', che non solo faceva funzionare l'economia, ma era anche felice e docile, e cos\u00ec aiutava a costruire una societ\u00e0 stabile.\nIl 1929 era anche l'anno del \"Light's Golden Jubilee\", il 50\u00ba anniversario dell'invenzione della lampadina, in onore di Thomas Edison. Le grosse aziende General Electric e Westinghouse incaricarono Bernays di organizzare questo grande evento nazionale. La campagna ebbe inizio in maggio e si concluse il 21 ottobre a Dearborn, Michigan. Durante questi sei mesi, Bernays invi\u00f2 ai principali quotidiani nazionali e locali articoli su Edison e sulla storia della lampadina, mentre cit\u00f2 all'interno della lettera di presentazione la presenza di Hoover e Henry Ford. Al termine della campagna, il 21 ottobre, si sarebbe celebrata l'apertura del nuovo Edison Institute of Technology, inaugurata dal presidente Hoover in persona. Presenti a quell'evento erano, oltre a Bernays e Hoover, i leader delle maggiori corporazioni americane, banchieri, e personaggi celebri tra cui John D. Rockefeller, Henry Ford, Orville Wright, Marie Curie, oltre ad una grande mobilitazione delle agenzie stampa, cinegiornali, quotidiani e settimanali. Ma, proprio mentre si stavano radunando, cominciarono ad arrivare notizie dalla borsa di New York: alcuni titoli stavano crollando in modo catastrofico. Per tutti gli anni venti gli speculatori avevano preso in prestito miliardi di dollari. Le banche avevano promosso l'idea che questa era una nuova era in cui i crolli dei mercati erano ormai una cosa passata, ma si sbagliavano. Quello che stava accadendo era il pi\u00f9 grave crollo nella storia dei mercati borsistici. Gli investitori erano in preda al panico e cominciarono a vendere, mossi da una furia cieca che non poteva essere fermata da nessuna rassicurazione da parte delle banche o dei politici. Il 29 ottobre 1929 fu il giorno del crollo di Wall Street, definito in seguito come \"Big Crash\". L'effetto del crollo sull'economia americana fu disastroso: nella prospettiva di una recessione e della disoccupazione, milioni di lavoratori americani smisero di comprare beni di cui non avevano bisogno. Il boom dei consumi che Bernays aveva progettato lavorando duramente, spar\u00ec all'improvviso, e la professione delle pubbliche relazioni perse popolarit\u00e0. L'effetto del crollo di Wall Street fu catastrofico anche sull'Europa, e rese pi\u00f9 intense le crescenti crisi economico-politiche delle nuove democrazie. Sia in Germania che in Austria si verificarono scontri violenti in piazza tra i bracci armati dei diversi partiti politici.\nAnni '30.\nSu questo sfondo, Freud, che soffriva di cancro alla mascella, si ritir\u00f2 ancora una volta sulle Alpi. Scrisse un libro che intitol\u00f2 \"Il disagio della civilt\u00e0\"; era un attacco deciso all'idea che la civilt\u00e0 fosse l'espressione del progresso umano. Piuttosto, affermava Freud, la civilt\u00e0 era stata costruita per controllare i pericolosi istinti animali presenti nell'essere umano. Ci\u00f2 che era implicito nella nuova argomentazione di Freud era l'impossibilit\u00e0 dell'idea di una libert\u00e0 individuale come cuore della democrazia. Agli esseri umani, in realt\u00e0, non doveva essere permesso di esprimersi liberamente fino in fondo, perch\u00e9 era troppo pericoloso. Dovevano essere sempre controllati, e di conseguenza sarebbero stati sempre insoddisfatti.\nFreud non era il solo ad essere pessimista: politici come Adolf Hitler emersero da una grande delusione a proposito della democrazia degli anni venti. I nazisti erano convinti che la democrazia fosse pericolosa perch\u00e9 dava libero sfogo a un individualismo egoistico, senza fornire i mezzi per controllarlo. Il partito di Hitler partecip\u00f2 alle elezioni promettendo nella campagna elettorale che avrebbe abolito la democrazia per via del caos e della disoccupazione che aveva provocato.\nIl Nazismo.\nNel marzo del 1933, i nazionalsocialisti vennero eletti al potere in Germania e si accinsero a creare una societ\u00e0 che avrebbe controllato gli esseri umani in modo diverso. Uno dei loro primi interventi fu di prendere il controllo degli affari: i piani sulla produzione in futuro sarebbero stati fatti dallo Stato: il libero mercato era troppo instabile, come aveva dimostrato il crollo in America. Perfino il tempo libero dei lavoratori era organizzato dallo Stato tramite una nuova organizzazione chiamata \"forza per mezzo della gioia\", uno dei suoi motti era: \"Servizio, non S\u00e9\". Ma i nazisti non vedevano questo come il ritorno ad una vecchia forma di controllo autocratico, si trattava invece secondo loro di una nuova alternativa alla democrazia, nella quale i sentimenti ed i desideri delle masse sarebbero stati ancora centrali, ma sarebbero stati incanalati in modo da tenere insieme la Nazione. Il principale esponente di questa teoria era Joseph Goebbels, Ministro della Propaganda: \"Mantenere il potere con la forza delle armi pu\u00f2 essere una cosa buona, ma \u00e8 molto meglio conquistare il cuore della nazione e mantenere il suo affetto\". Goebbels organizzava dei grandi raduni, diceva che la loro funzione era forgiare la coscienza della nazione unificando pensieri, emozioni e desideri. Come disse ad un giornalista americano, tra le cose che lo avevano ispirato, c'erano anche gli scritti del nipote di Freud, Edward Bernays. Nelle sue opere sulla psicologia della folla, Freud aveva scritto come la spaventosa irrazionalit\u00e0 nascosta nell'essere umano potesse emergere quando si trovava in gruppo, perch\u00e9 quelle che lui chiamava profonde forze libidinali dei desideri si arrendono al leader, mentre gli istinti aggressivi sono scatenati contro chi sta fuori dal gruppo. Freud scriveva questo come avvertimento, mentre i nazisti incoraggiavano deliberatamente queste forze, perch\u00e9 credevano di essere in grado di guidarle e controllarle.\nFreud diceva che le masse sono legate da forze libidinali, amano chi \u00e8 al proprio interno e delegano le loro idee e i loro sentimenti a chi sta a capo. Le forze libidinali sono forze d'amore, mentre l'odio viene proiettato verso l'esterno. Durante le manifestazioni di Hitler, centinaia di migliaia di persone, passandogli vicino andavano completamente in delirio, gridavano come ossessi, come dementi. Questo a conferma di come queste incontrollabili forze irrazionali erano emerse in Germania e nei tedeschi. Avevano fatto irruzione nella societ\u00e0 e si scatenavano senza freni quando marciava il partito.\nRoosevelt e il New Deal.\nAnche in America la democrazia era minacciata dalla forza delle folle inferocite. Gli effetti del crollo di Wall Street erano stati disastrosi. La violenza cresceva, la popolazione in preda alla rabbia sfogava le sue frustrazioni attaccando le grandi 'corporations', che venivano viste come causa del disastro. La Grande Crisi non sembr\u00f2 tuttavia pesare particolarmente sull'attivit\u00e0 di Bernays, visto che poteva ancora vantare tra i suoi clienti molte prestigiose industrie come Procter &amp; Gamble, New Jersey Telephone, Dodge, e Filene's. I suoi guadagni all'epoca erano rimasti sempre di tutto rispetto nonostante la crisi dell'industria.\nA dimostrazione del fatto che la sua professione era ancora attiva, nel 1932 la General Motors si rivolse a lui perch\u00e9 l'aiutasse a risollevarsi dal crollo delle vendite, che di recente erano calate del 46,6%. L'intento della compagnia era quello di affidare al Bernays la promozione dei loro veicoli al salone dell'auto che si sarebbe svolto a New York. La sua idea fu quella di \"attrarre chi spende generosamente, e lanciare una nuova linea di automobili destinate ad offrire il massimo comfort\", proponendo a tal fine di migliorare il sistema di aerazione. Bernays organizz\u00f2 il Metropolitan Committee on Better Transportation, distribuendo un comunicato che invitava l'industria di automobili ad apportare le modifiche da lui proposte, e cos\u00ec la General Motors pot\u00e9 dirsi disposta a soddisfare la richiesta.\nIl Presidente Roosevelt.\nNello stesso 1932, venne eletto un nuovo presidente, Franklin Delano Roosevelt: anche lui prometteva di usare il potere dello Stato per controllare il libero mercato. Ma il suo obiettivo non era distruggere la democrazia, bens\u00ec renderla pi\u00f9 forte, e per fare questo avrebbe messo a punto un nuovo modo di relazionarsi con le masse. Era l'inizio di quello che sarebbe stato famoso come il New Deal: Roosevelt radun\u00f2 a Washington un gruppo di giovani tecnocrati e pianificatori, disse loro che avevano il compito di progettare e gestire nuove e grandi iniziative industriali per il bene della Nazione. Roosevelt era convinto che il crollo della borsa avesse dimostrato che il capitalismo senza regole non era pi\u00f9 in grado di mantenere una moderna economia industriale, e che quello fosse invece il compito del governo. La grande finanza reag\u00ec con orrore, ma allo stesso tempo il New Deal suscit\u00f2 l'ammirazione dei nazisti, specialmente quella di Joseph Goebbels.\nRoosevelt, come i nazisti, stava cercando di riorganizzare diversamente la societ\u00e0 ma, a differenza dei nazisti, credeva nella razionalit\u00e0 degli esseri umani, e che ci si potesse fidare della loro partecipazione attiva nel governo. Roosevelt credeva che fosse possibile spiegare le sue politiche ai cittadini comuni e tenere in considerazione le loro opinioni. Ad aiutarlo a fare questo furono le nuove idee di uno studioso statunitense di scienze sociali ed esperto di statistica, George Gallup. Gallup e l'analista della rivista statunitense Fortune Elmore Roper rifiutavano l'idea di Bernays secondo cui gli esseri umani erano preda di forze inconsce, e che quindi andassero controllati. Il loro sistema di sondaggi d'opinione era basato sull'idea che ci si potesse fidare del fatto che la gente sapeva quello che voleva. Loro sostenevano che fosse possibile misurare e prevedere opinioni e comportamenti del pubblico, facendo domande strettamente legate ai fatti, ed evitando di manipolarne le emozioni.\nPrima che venissero usati i sondaggi d'opinione, molta gente pensava che non ci si potesse fidare dell'opinione pubblica perch\u00e9 irrazionale, mal informata, caotica, ingovernabile eccetera, e quindi non se ne doveva tener conto. Invece con i sondaggi scientifici si stabil\u00ec molto chiaramente che la gente era razionale, sapeva prendere decisioni giuste , e ci\u00f2 offriva alla democrazia la possibilit\u00e0 di essere davvero al corrente di cosa pensa il pubblico, dando a tutti una voce sul modo in cui \u00e8 governato il Paese. Forse Gallup non avrebbe sostenuto che la voce della gente era la voce di Dio, ma comunque era convinto che la voce del pubblico fosse razionale e andasse ascoltata.\nQuello che Roosevelt stava facendo era creare una nuova connessione tra i politici e le masse, che non erano pi\u00f9 fatte di consumatori irrazionali tenuti sotto controllo mediante la soddisfazione dei desideri, ma erano piuttosto costituite di cittadini dotati di buon senso, che potevano partecipare al governo del Paese. Nel 1936 Roosevelt si ripresent\u00f2 alle elezioni. Promise ulteriori regolamentazioni sul mondo della finanza, e il mondo delle 'corporations' vedeva in questo l'inizio di una dittatura: Roosevelt interferiva con l'impresa privata e, secondo loro, stava portando il Paese verso un debito che sarebbe durato per generazioni. Le 'corporations' sostenevano che il modo per risollevare il Paese sarebbe stato quello di lasciare pi\u00f9 libero il mondo degli affari. Ma Roosevelt venne rieletto con un trionfo, e con queste prospettive il mondo finanziario decise di rispondere all'attacco per riconquistare il potere in America.\nLa campagna capitalista dei Produttori contro il New Deal.\nAl centro della battaglia c'era ancora Edward Bernays e la professione da lui inventata: le pubbliche relazioni. In seguito alla rielezione di Roosevelt, gli affaristi cominciarono a ritrovarsi per discutere, prevalmentemente in privato, e cominciarono a parlare della necessit\u00e0 di portare avanti una guerra ideologica contro il New Deal per poter riaffermare il collegamento tra l'idea di democrazia da una parte, e l'idea di impresa e di propriet\u00e0 privata dall'altra. Cos\u00ec, sotto la protezione di un'associazione che esiste ancora oggi, la Associazione Nazionale dei Produttori (The National Association of Manufacturers, NAM), tra i quali membri figuravano rappresentanti delle maggiori societ\u00e0 industriali degli Stati Uniti, venne lanciata una campagna con l'obiettivo specifico di creare legami a livello emotivo tra il pubblico e le aziende industriali: erano le tecniche di Bernays, applicate su larga scala. Venne organizzata una campagna della General Motors, che si proponeva di dimostrare in modo inequivocabile che erano stati gli industriali, e non i politici, ad aver creato l'America moderna. Bernays era consulente della General Motors, ma non era pi\u00f9 da solo: il settore che lui aveva fondato adesso era in espansione, e centinaia di addetti alle pubbliche relazioni organizzarono una massiccia campagna, e, oltre ad usare inserzioni e cartelloni pubblicitari, riuscirono ad insinuare i loro messaggi perfino negli editoriali dei quotidiani. La battaglia si intensific\u00f2: per rispondere alla campagna, il governo produsse dei documentari per mettere in guardia il pubblico contro le manipolazioni senza scrupoli della stampa da parte del mondo degli affari, e il nemico pubblico era la nuova figura dell'addetto alle pubbliche relazioni. I filmati mostravano anche come i cittadini potessero analizzare la stampa autonomamente e responsabilmente, creando tabelle che evidenziassero i segnali dei tentativi surrettizi di quegli articoli per influenzare il pubblico. Ma suggerimenti cos\u00ec scrupolosi non sarebbero valsi a competere con la potente inventiva di Edward Bernays, che stava aiutando a creare la visione dell'utopia che il capitalismo del libero mercato avrebbe potuto costruire in America, se solo fosse stato reso meno vincolato a regolamentazioni dello Stato.\nL'Esposizione Universale.\nNel 1939 New York ospit\u00f2 l'Esposizione universale. Edward Bernays era il consulente principale e insisteva che il tema conduttore fosse il legame tra la democrazia e il mondo degli affari americano. Nel cuore dell'esposizione c'era una gigantesca sfera bianca che Bernays battezz\u00f2 \"Democracitt\u00e0\", e il principale oggetto in mostra era un modello meccanico gigante del futuro dell'America costruito dalla General Motors. Per Bernays, l'Esposizione Mondiale era un'opportunit\u00e0 per mantenere lo status quo, cio\u00e8 il matrimonio tra democrazia e capitalismo. Ci riusc\u00ec manipolando la gente, facendo in modo che si pensasse che una vera democrazia fosse possibile solo in una societ\u00e0 capitalista, perch\u00e9 essa era in grado di fare qualunque cosa, di costruire bellissime autostrade, di portare il cinema nelle case della gente, telefoni senza fili, luccicanti automobili sportive, insomma un puro consumismo. E lasciava cos\u00ec intendere ambiguamente che democrazia e capitalismo fossero indissolubili. L'Esposizione Mondiale ebbe un successo straordinario e riusc\u00ec a catturare l'immaginario dell'America. La visione che essa rappresentava era quella di una nuova forma di democrazia, nella quale le industrie rispondevano ai desideri pi\u00f9 intimi della gente in un modo che i politici non sarebbero mai riusciti a soddisfare. Ma si trattava di una forma di democrazia che era basata sul fatto di trattare la gente non come cittadini partecipi, come aveva fatto Roosevelt, ma come passivi consumatori. Questa, secondo Bernays, era la chiave per il controllo di una democrazia di massa. Non era la gente a comandare, ma i loro desideri. La gente non contava nulla, non aveva alcun potere decisionale all'interno di una tale societ\u00e0. E in questo modo la democrazia \u00e8 ridimensionata da una cittadinanza attiva all'idea di un pubblico di consumatori passivi, motivati prima di tutto da desideri istintivi e inconsci. Questi desideri, se riescono ad essere innescati, possono far ottenere dalla gente quello che l'industria vuole.\nLa Seconda Guerra Mondiale.\nMa questa lotta tra i due diversi modi di vedere gli esseri umani, se fossero cio\u00e8 razionali o irrazionali, stava per essere influenzata in modo drammatico dagli avvenimenti in Europa. Avvenimenti che avrebbero tra l'altro cambiato le sorti della famiglia Freud. Nel marzo 1938 i nazisti annunciarono l'\"Anschluss\" ('annessione') dell'Austria. Hitler fu accolto a Vienna da esuberanti manifestazioni di adulazione di massa, e, mentre egli attraversava la citt\u00e0 in automobile, i nazisti fomentavano sistematicamente l'odio, aizzando la folla contro i nemici della nuova Grande Germania. L'Anschluss fu come un'esplosione di terribile odio contro i cosiddetti nemici, o chiunque fosse considerato tale. Contro gli ebrei in modo particolare, ma anche contro molti austriaci che si erano opposti all'avvento dei nazisti in Austria. Dicevano che adesso tutto era legittimo, che potevano fare quello che volevano, e lo fecero.\nLa fuga di Freud e il suo decesso.\nA Vienna aumentavano le violenze e gli omicidi, e Freud decise di partire. Il suo obiettivo era la Gran Bretagna ma sapeva che, come molti altri paesi, la Gran Bretagna non permetteva l'ingresso ai profughi ebrei. Cos\u00ec l'illustre psicanalista Ernest Jones venne in suo aiuto; essendo membro dello stesso club di pattinaggio del ministro per gli affari interni Sir Samuel Hall, Jones convinse Hall a concedere a Freud un permesso per entrare in Gran Bretagna, e nel maggio del 1938 sua figlia Anna e altri membri della sua famiglia partirono per Londra. Freud arriv\u00f2 a Londra mentre l'Inghilterra si stava preparando ad entrare in guerra, e si stabil\u00ec con la figlia Anna in una casa ad Hampstead. Ma il cancro di cui soffriva era ormai ad uno stadio avanzato, e nel settembre del 1939, dopo tre settimane dall'inizio della guerra, Freud mor\u00ec. La seconda guerra mondiale avrebbe cambiato drasticamente il modo in cui i governi vedevano la democrazia e i popoli che governavano.\nLa relazione con la Philco.\nNel frattempo Bernays continuava con successo la sua attivit\u00e0 di PR. Nel 1939 venne richiamato da James M. Skinner, presidente della Philco, nota azienda produttrice di elettrodomestici. Il suo intento era quello di aumentare le vendite dei suoi prodotti. Il primo progetto di Bernays fu di promuovere il lancio di un nuovo modello di radio hi-fi, dopo che una ricerca tra gli appassionati di musica aveva rivelato che questi apparecchi non erano in grado di riprodurre il suono in modo sufficientemente fedele. Per dimostrare la qualit\u00e0 del nuovo prodotto, la Philco affitt\u00f2 una sala da ballo dell'hotel Waldorf Astoria di New York, invitando la famosa cantante d'opera spagnola Lucrezia Bori. I giornali accorsero all'evento per ascoltare la voce della cantante attraverso la nuova radio, e il giorno dopo i quotidiani commentarono positivamente le qualit\u00e0 acustiche dell'apparecchio. Ma il suo compito per la Philco non era terminato: la sua idea fu quella di creare una linea di apparecchi di qualit\u00e0 e costo superiori, rivolti ad una clientela pi\u00f9 ricca. Ma la strategia prevedeva anche l'avvio di nuovi programmi tesi a promuovere l'ascolto della musica e l'educazione musicale. Parallelamente Bernays cre\u00f2, con la sponsorizzazione della Philco, il \"Radio Institute of Audible Arts\" (RIIA). Dopo aver avviato con successo questi programmi, le vendite delle radio di lusso della Philco si incrementarono. Per intensificare ulteriormente la vendita delle radio della Philco alla clientela pi\u00f9 facoltosa, Bernays ide\u00f2 il progetto di creare all'interno del proprio appartamento una sorta di sala dedicata all'ascolto della musica, e lanci\u00f2 una linea di apparecchi inseriti all'interno dei componenti dell'arredamento. Egli afferm\u00f2: \"La radio, che era una sorta di giocattolo per il popolino, diventa lo strumento musicale dei ricchi\".\nAnni '50.\nNegli anni successivi Bernays divenne uno dei pi\u00f9 potenti \"Public Relators\" d'America, lavor\u00f2 per la maggior parte delle principali societ\u00e0 e collabor\u00f2 con molti politici, tra cui il presidente Dwight D. Eisenhower. Come lo zio Sigmund, Bernays era convinto che gli umani erano dominati da forze irrazionali e l'unico modo di relazionarsi col pubblico passava attraverso i suoi desideri e paure. Egli osserv\u00f2 che invece di ridurre la paura del Comunismo, nella gente si poteva addirittura incoraggiarme la paura, e manipolarla, per farla diventare un'arma nella Guerra fredda. Discorsi pi\u00f9 razionali, secondo lui, non potevano dare frutto.\nOperazione PBSUCCESS e l'ingegneria del consenso attraverso le bugie e le manipolazioni.\nUno dei principali clienti di Bernays era la \"United Fruit Company\" (l'attuale Chiquita Brands International), che possedeva vaste piantagioni di banane in Guatemala, nel Centro America. Per decenni la United Fruit aveva controllato il paese mediante dittatori corrotti, era riconosciuta come la \"Repubblica delle Banane\". Ma nel 1953 fu eletto presidente un giovane ufficiale, il colonnello Jacobo Arbenz Guzm\u00e1n, il quale promise di liberare il paese dal controllo della United Fruit. Quello stesso anno annunci\u00f2 che il governo avrebbe confiscato molte delle terre della compagnia. Si tratt\u00f2 di una mossa molto popolare, ma un disastro per la United Fruit Company, che si rivolse a Bernays per liberarsi di Arbenz. Egli comprese che doveva trasformare l'immagine di un governo eletto dal popolo che stava facendo del bene al Paese, nell'immagine di un paese troppo vicino ai confini americani, e che rappresentava una minaccia per la democrazia americana. Essendo il periodo della Guerra Fredda, con gli americani gi\u00e0 molto sensibili al \"pericolo rosso\" e a ci\u00f2 che i comunisti potevano fare, Bernays trasform\u00f2 brillantemente questa situazione in una minaccia comunista vicino ai propri confini. Fece uscire l'attivit\u00e0 commerciale della United Fruit dal quadro, e trasform\u00f2 il tutto in una questione di minaccia ai valori della democrazia americana. In realt\u00e0 Arbenz era un socialista democratico senza alcun legame con Mosca, ma Bernays macchin\u00f2 per renderlo una minaccia comunista. Organizz\u00f2 un viaggio in Guatemala per influenti giornalisti americani. Pochi di questi sapevano qualcosa del Guatemala e della sua politica. Bernays li fece divertire e poi li fece incontrare con alcuni selezionati politici del luogo, i quali riferirono che Arbenz era un comunista controllato da Mosca. Durante la visita ci furono anche violente dimostrazioni anti-americane nella capitale. Molti di coloro che lavoravano per la United Fruit erano convinti che la cosa era stata organizzata da Bernays stesso. Quest'ultimo negli Stati Uniti cre\u00f2 anche una finta agenzia di stampa indipendente, la \"\"Middle America Information Bureau\", la quale bombard\u00f2 il pubblico americano con la notizia che Mosca intendeva usare il Guatemala come testa di ponte per attaccare gli Stati Uniti. Tutto ci\u00f2 sort\u00ec l'effetto desiderato:\nEmergeva qualcosa di profondamente nuovo nella tecnica di Bernays: port\u00f2 la minaccia agli Stati Uniti dietro l'angolo, il Guatemala. Per la prima volta gli americani videro il comunismo a 300 chilometri da New Orleans. Bernays riusc\u00ec a far credere agli americani che ci fosse un avamposto sovietico dietro casa loro.\nMa Bernays non stava solo cercando di bloccare il regime di Arbenz. Questo era solo parte di un complotto segreto: il presidente Eisenhower era d'accordo sul fatto che il regime di Arbenz doveva capitolare, ma non poteva sostenerlo apertamente. La CIA fu incaricata di organizzare un colpo di stato. In collaborazione con la United Fruit, la CIA addestr\u00f2 e arm\u00f2 un esercito di ribelli e trov\u00f2 un nuovo leader, dal nome di colonnello Carlos Castillo Armas. L'agente della CIA incaricato di ci\u00f2 era Howard Hunt, in seguito coinvolto nello Scandalo Watergate.\nMentre i piloti della CIA scaricavano bombe su Citt\u00e0 del Guatemala, Edward Bernays portava avanti la sua campagna sulla stampa americana. Stava preparando la popolazione americana a vedere questi fatti come la liberazione del Guatemala da parte di liberi combattenti per la democrazia. Egli sapeva bene che il colpo di stato sarebbe avvenuto quando le condizioni nel pubblico e nella stampa l'avessero permesso, ed egli cre\u00f2 tali condizioni. In definitiva egli stava ridando forma alla realt\u00e0, e dando forma all'opinione pubblica in modo antidemocratico e manipolatorio. Il 27 giugno del 1954 il colonnello Arbenz lasci\u00f2 il paese e Armas arriv\u00f2 come nuovo leader. Entro pochi mesi il vicepresidente Richard Nixon visit\u00f2 il Guatemala. In una messinscena allestita dal dipartimento PR della United Fruit, gli furono mostrati mucchi di libri e opuscoli marxisti trovati, fu detto, nel palazzo presidenziale.\nBernays aveva manipolato il popolo americano, e lo aveva fatto perch\u00e9 credeva, come molti altri all'epoca, che gli interessi del mondo degli affari e quelli della nazione americana fossero indivisibili, specialmente se minacciati dal pericolo del comunismo. Ma Bernays era convinto dell'impossibilit\u00e0 di spiegarlo razionalmente agli americani, perch\u00e9 li riteneva non razionali. Sosteneva che fosse necessario andare a toccare le loro paure interiori e manipolarle nell'interesse di una verit\u00e0 superiore. Bernays chiam\u00f2 questo approccio \"ingegneria del consenso\"\". Bernays era profondamente convinto dello stile di vita americano, ma non credeva nell'intelligenza degli americani. Se non si lascia la gente libera di scegliere e la si costringe, per quanto sottilmente, a scegliere qualcosa di prestabilito, non c'\u00e8 pi\u00f9 democrazia ma un vecchio concetto autoritario.\nLa morte.\nBernays mor\u00ec nel 1995 all'et\u00e0 di 103 anni."}
{"id": "2346978", "revid": "120103976", "url": "https://it.wikipedia.org/wiki?curid=2346978", "title": "MOROP", "text": "MOROP a volte anche come Morop \u00e8 la \"Federazione europea dei modellisti ferroviari e degli amici delle ferrovie\". Il nome deriva, secondo la versione pi\u00f9 accreditata, dalla contrazione delle parole tedesca 'MOdellbahn' (modellismo ferroviario) e francese 'EuROPe', ma presenti in modo pressoch\u00e9 analogo anche in altre lingue.\nStoria.\nFu costituita nel 1954 a Genova per iniziativa dell'italiano Italo Briano, che contemporaneamente promosse la nascita della Federazione italiana modellisti ferroviari e amici della ferrovia (FIMF). MOROP raggruppa oggi 22 associazioni nazionali di 17 Paesi ed ha per principali attivit\u00e0 la promozione del modellismo ferroviario e la stesura delle Norme europee di modellismo ferroviario (NEM)). La sede attuale \u00e8 a Berna.\nVi sono collegamenti con l'analoga associazione americana NMRA per sviluppare la compatibilit\u00e0 tra le norme emanate dalle due associazioni.\nLe lingue di lavoro sono il tedesco e il francese, e in esse vengono pubblicate le norme. Le associazioni aderenti possono pubblicarle tradotte nella lingua nazionale.\nMOROP organizza tutti gli anni, in genere alla fine dell'estate, un congresso internazionale, comprendente riunioni di lavoro, l'assemblea generale ed escursioni alla scoperta delle ferrovie della regione dove esso si svolge."}
{"id": "2346980", "revid": "1305772", "url": "https://it.wikipedia.org/wiki?curid=2346980", "title": "Filippo Carducci", "text": "Fu un uomo colto e amante delle arti. Nella sua villa di Legnaia (nei pressi di Firenze) fece dipingere da Andrea del Castagno il famoso ciclo degli uomini e donne illustri, il primo del genere in chiave profana, civile e umanistica, dove venivano celebrati alcuni personaggi del passato immediatamente prossimo di Firenze.\nDistintosi all'epoca del Concilio di Firenze, Filippo ottenne dall'imperatore bizantino Giovanni VIII Paleologo alcune concessioni araldiche per il suo stemma.\nSi spos\u00f2 con Lisa Benci, dalla quale ebbe vari figli."}
{"id": "2346983", "revid": "287204", "url": "https://it.wikipedia.org/wiki?curid=2346983", "title": "Arghilofono", "text": "L'arghilofono \u00e8 uno strumento musicale aerofono labiale. \u00c8 un flauto globulare \u2014 ovvero che non ha una struttura a tubo aperto, ma a cassa chiusa \u2014 in argilla. \u00c8 uno strumento affine alla pi\u00f9 nota ocarina.\nStoria.\nFlauti e strumenti a fiato globulari di diverse forme sono nati e si sono sviluppati in numerose civilt\u00e0 antiche. Vi sono evidenze che strumenti di tale genere, dalle origini molto antiche, fossero gi\u00e0 noti intorno al XII millennio a.C..\nAlcuni arghilofoni sembrano aver avuto un certo utilizzo nelle culture cinesi e mesoamericane: lo xun, ad esempio, \u00e8 un'arghilofono cinese molto antico a forma di uovo, ma privo di labium, cio\u00e8 ha un'imboccatura analoga al flauto traverso, diversa invece da quella a \"fischietto\" del flauto dolce. Strumenti equivalenti sono lo hun coreano e lo tsuchibue giapponese.\nA testimoniare che tali strumenti fossero gi\u00e0 ben diffusi in Oriente \u00e8 il fatto che nella classificazione degli strumenti musicali della Cina antica, basata sui materiali di costruzione, fosse stata assegnata una specifica categoria (fra le otto individuate) proprio agli arghilofoni (\"chu\").\nSecondo alcune fonti, strumenti in terracotta potrebbero essersi diffusi in Europa dal Mesoamerica dopo le prime spedizioni di Cort\u00e9s.\nAltri strumenti analoghi all'arghilofono erano noti in Europa: un flauto globulare risalente al XV secolo e diffuso in Italia e Germania (costruito con corno di mucca, capra o camoscio, e noto come \"Gemshorn\" o \"Corno di camoscio\"), fu descritto da Sebastian Virdung e poi da Praetorius.\nTuttavia le ocarine in terracotta diffuse in Occidente furono considerate fino al XIX secolo poco pi\u00f9 che giocattoli, piccoli oggetti artistici o semplici fischietti che potevano modulare pochi suoni (nella tradizione pugliese sono ancora oggi diffusi i \"fischietti salentini\", in Veneto vi sono i \"cuchi\" e analoghe produzioni artigianali sono diffuse un po' in tutta Italia e anche nel resto del mondo)."}
{"id": "2346986", "revid": "599013", "url": "https://it.wikipedia.org/wiki?curid=2346986", "title": "Chiesa di San Giorgio (Busalla, Sarissola)", "text": "La chiesa di San Giorgio \u00e8 un luogo di culto cattolico situato nella frazione di Sarissola, in via alla Chiesa, nel comune di Busalla nella citt\u00e0 metropolitana di Genova. La chiesa \u00e8 sede della parrocchia omonima del vicariato del Genovesato della diocesi di Tortona.\nPer il patrocinio del santo, ogni anno viene svolta una festa nella prima domenica di maggio.\nStoria e descrizione.\nLa parrocchiale, intitolata a san Giorgio, \u00e8 molto pi\u00f9 antica di quella omonima di Busalla. Viene citata per la prima volta in una bolla papale del 1196 di papa Celestino III come dipendenza dall'abbazia di Precipiano, anche se alcune vicende storiche fanno risalire la sua fondazione ancor prima di codesta data, forse tra il IX e X secolo.\nInfatti fin dall'epoca longobarda il territorio era inserito nei possedimenti dell'abbazia di San Colombano di Bobbio che gestiva anche la Via Postumia attraverso il controllo dell'abbazia di Precipiano cui dipendeva la chiesa di san Giorgio, assieme ai tanti possedimenti, il territorio era inserito nel grande feudo reale ed imperiale monastico.\nPassata in seguito sotto la diocesi di Tortona, alcuni documenti attestano di come la chiesa fu molto importante, tanto da essere considerata la vera chiesa di Busalla. Nel 1605 le due chiese di Sarissola e di Busalla furono definitivamente paragonate nella rispettiva importanza religiosa.\nL'attuale struttura architettonica \u00e8 risalente al 1913 quando la chiesa fu rivista in stile classico moderno a tre navate. Nel 1930 fu elevata al titolo di arcipretura. Al suo interno \u00e8 possibile ammirare l\"'Annunciazione\" di Bernardo Castello."}
{"id": "2346995", "revid": "352448", "url": "https://it.wikipedia.org/wiki?curid=2346995", "title": "Onde di corpo", "text": ""}
{"id": "2346996", "revid": "287204", "url": "https://it.wikipedia.org/wiki?curid=2346996", "title": "Onde di volume", "text": ""}
{"id": "2346997", "revid": "37185612", "url": "https://it.wikipedia.org/wiki?curid=2346997", "title": "Onde P", "text": ""}
{"id": "2346998", "revid": "352448", "url": "https://it.wikipedia.org/wiki?curid=2346998", "title": "Onde superficiali", "text": ""}
{"id": "2347006", "revid": "352448", "url": "https://it.wikipedia.org/wiki?curid=2347006", "title": "Onde di superficie", "text": ""}
{"id": "2347008", "revid": "7336", "url": "https://it.wikipedia.org/wiki?curid=2347008", "title": "Arghilofoni", "text": ""}
{"id": "2347009", "revid": "3115", "url": "https://it.wikipedia.org/wiki?curid=2347009", "title": "Chiesetta di Sant'Adalberto", "text": "La chiesetta-oratorio di Sant'Adalberto, a Castello, \u00e8 la cappella del Castello d'Albio, con le pietre del quale \u00e8 stata ricostruita dopo un saccheggio sub\u00ecto nel 1511. Si trova nel comune svizzero di Monteggio.\nStoria.\nLa storia della cappella, per\u00f2, \u00e8 pi\u00f9 antica: sorta come cappella di famiglia dei Sessa, feudatari di Monteggio e Sessa, e da principio dedicata a San Carpoforo, \u00e8 sicuramente anteriore al XIII secolo, quando - nei documenti della corte di Federico II - veniva citata appunto col nome originario. Una successiva menzione risale invece al 1428. Dopo la conquista svizzera del Malcantone, per\u00f2, i Sessa abbandonarono il castello e la cappella, che fu notevolmente danneggiata nell'invasione. La chiesa, quindi, fu ricostruita nel 1692 con una struttura - dotata di una volta a botte in alcuni tratti e a crociera in altri - profondamente diversa da quella romanica originaria, della quale rimangono tuttavia nel muro settentrionale, dotato di lesene. Dopo la ricostruzione secentesca la chiesa fu dedicata a Sant'Adalberto e divent\u00f2 abbazia, ottenendo il diritto di prelatura, del quale risultano attestazioni nel 1709. Un ultimo restauro, infine, risale al XIX secolo.\nDescrizione.\nNegli interni va segnalato l'altare, con una pala che rappresenta \"Maria e i santi titolari\"."}
{"id": "2347010", "revid": "7336", "url": "https://it.wikipedia.org/wiki?curid=2347010", "title": "Ocarina di Budrio", "text": ""}
{"id": "2347011", "revid": "7", "url": "https://it.wikipedia.org/wiki?curid=2347011", "title": "Edward Louis Bernays", "text": ""}
{"id": "2347017", "revid": "9316", "url": "https://it.wikipedia.org/wiki?curid=2347017", "title": "Lidia Gueiler", "text": ""}
{"id": "2347018", "revid": "413187", "url": "https://it.wikipedia.org/wiki?curid=2347018", "title": "Falco (Shannara)", "text": ""}
{"id": "2347019", "revid": "123640970", "url": "https://it.wikipedia.org/wiki?curid=2347019", "title": "Javoriv", "text": "Javoriv (in ucraino: \u042f\u0432\u043e\u0440\u0456\u0432, , in polacco: Jawor\u00f3w) \u00e8 una citt\u00e0 ucraina dell'Oblast' di Leopoli, che si trova a circa 50 chilometri ad ovest di Leopoli, capoluogo dell'omonimo distretto.\nNon lontana vi \u00e8 la localit\u00e0 termale di Shklo con sorgenti sulfuree.\nNel suo territorio si estende il Parco nazionale di Javoriv.\nStoria.\nLa citt\u00e0 \u00e8 citata per la prima volta in documenti scritti nel 1436. Ricevette il diritto di Magdeburgo nel 1569 dal re Sigismondo II Augusto. Fu una delle residenze preferite di re Giovanni III di Polonia, in cui lo stesso ricevette le congratulazioni del Papa per il suo successo contro i Turchi a Vienna del 1683.\nFino a quando non avvennero le spartizioni della Polonia, Javoriv fu un importante centro di commercio, che si trovava lungo la strada principale da Jaros\u0142aw a Leopoli. Nel 1772 fu annessa dalla Monarchia asburgica, come parte della Galizia austriaca, in cui rimase fino alla fine del 1918. In Galizia, fu sede di una contea, con la popolazione di quasi 11.000 abitanti (ebrei, polacchi, ucraini, cechi).\nNell'immediato primo dopo guerra, l'area di Jawor\u00f3w fu teatro di scontri tra polacchi e ucraini (vedi Guerra polacco-ucraina). Qui nel 1919, le autorit\u00e0 della Repubblica Nazionale dell'Ucraina Occidentale uccisero 17 prigionieri polacchi, i quali erano accusati di aver complottato contro il governo. Dopo la guerra, la citt\u00e0 divenne parte della Seconda Repubblica di Polonia, in cui rimase fino all'invasione della Polonia del settembre 1939.\nAmministrazione.\nGemellaggi.\nJavorov \u00e8 gemellata con le seguenti citt\u00e0:"}
{"id": "2347026", "revid": "161374", "url": "https://it.wikipedia.org/wiki?curid=2347026", "title": "Aeritalia G-91", "text": ""}
{"id": "2347029", "revid": "767487", "url": "https://it.wikipedia.org/wiki?curid=2347029", "title": "Gatto nero, gatto bianco", "text": "Gatto nero, gatto bianco (\"Crna ma\u010dka, beli ma\u010dor\") \u00e8 un film del 1998 diretto da Emir Kusturica.\n\u00c8 un affresco grottesco sull'edonismo e l'allegria della popolazione gitana.\nLa traduzione letterale del titolo \u00e8 \"Gatta nera, gattone bianco\"; i due gatti compaiono in alcune scene, simboli del contrasto tra i personaggi: la coppia Zare-Ida, uno bruno e sognatore, l'altra bionda e pratica, ma anche la coppia Afrodita-Grga, una piccola coraggiosa, l'altro grosso e idealista.\nTrama.\nLa trama \u00e8 grottesca, fitta di personaggi gitani caratteristici, vari simboli metaforici ed episodi espressivi di dinamismo e gaiezza. Il filo delle vicende \u00e8 il desiderio di quattro giovani di fuggire il promesso matrimonio, rincorrendo l'anima gemella attraverso un carosello di avventure buffonesche.\nGrga Piti\u0107, un magnate delle discariche, e Zarije, orgoglioso proprietario di una cava, sono grandi amici pur non vedendosi da oltre venticinque anni. Il figlio di Zarije, Matko, \u00e8 un buono a nulla; incapace di chiedere aiuto a suo padre si rivolge a Grga per farsi prestare del denaro e concludere un affare. Successivamente coinvolge anche Dadan Karambolo, il boss dei gangster gitani, che immancabilmente lo raggira. Il piano fallisce e Matko deve pagare un pegno a Dadan: suo figlio Zare, deve sposare la sorella di Dadan, Afrodita, quando invece \u00e8 innamorato di Ida.\nRealizzazione.\nFinanziato da un pool di reti televisive europee, \u00e8 girato in serbo, roman\u00ed e bulgaro, nella pellicola spesso sovrapposte, ed ha una ambientazione simbiotica tra il fiume Danubio e gli animali ed i boschi che circondano le case dei gitani lungo il fiume.\nSecondo quanto racconta Kusturica il film doveva essere originariamente un documentario sulla musica gitana intitolato \"Musika akrobatika\", ma durante la lavorazione il regista lo fece diventare un film di fiction.\nIl film \u00e8 ambientato sul fiume Danubio, nei pressi del confine serbo-bulgaro, ed \u00e8 stato girato per la maggior parte nella localit\u00e0 di Taras, in Vojvodina. Le riprese hanno avuto luogo durante due estati, per riuscire ad avere sempre una buona luce in un periodo di eccezionale maltempo.\nRealizzato con due direttori della fotografia francesi, il film mostra un netto cambio di stile fotografico rispetto ai film precedenti. Le immagini sono pi\u00f9 solari e ricche di colori, stile che verr\u00e0 mantenuto anche nei film successivi.\nOmaggi a altre opere.\nIn pi\u00f9 scene del film il personaggio di Grga Piti\u0107 guarda ripetutamente il finale di \"Casablanca\", mentre Ida balla imitando una scena del film \"Strade di fuoco\" (1984) di Walter Hill.\nInoltre in diverse scene appare un maiale, che lentamente divora la carcassa di una Trabant."}
{"id": "2347031", "revid": "287204", "url": "https://it.wikipedia.org/wiki?curid=2347031", "title": "Vitalij Valer'evi\u010d Ce\u0161kovskij", "text": "Nato in Siberia da una famiglia di origine polacca, ottenne il titolo di Grande maestro nel 1975.\nIl suo rating Elo di aprile 2009 \u00e8 di 2554 punti. In ottobre 2005 ha raggiunto i 2600 punti Elo.\nVinse due campionati sovietici: nel 1978 a Tbilisi alla pari con Michail Tal' e nel 1986 a Kiev. Alle Olimpiadi di Dubai 1986 vinse l'oro con la squadra sovietica.\nNel torneo interzonale di Manila 1976 si classific\u00f2 4\u00ba e manc\u00f2 solo per mezzo punto la qualificazione per il torneo dei candidati al titolo mondiale.\nTra i successi di torneo, le vittorie a Bucarest 1974, Lipsia 1975, Dubna 1976, Erevan 1980, Banja Luka e So\u010di 1981, Minsk 1982.\nNel corso della sua lunga carriera ha battuto diversi grandi campioni, tra i quali Smyslov alle Spartakiadi di Mosca 1974, Tal' a So\u010di nel 1970 e un giovane Garri Kasparov nel campionato sovietico del 1978.\nIl suo repertorio di aperture prevede quasi sempre 1. e4 col bianco. Col nero ha giocato contro 1. e4 la partita Spagnola, la difesa Siciliana, la difesa Pirc e la difesa moderna; contro 1. d4 ha adottato di preferenza la difesa Gr\u00fcnfeld e il gambetto Benk\u0151."}
{"id": "2347032", "revid": "92723", "url": "https://it.wikipedia.org/wiki?curid=2347032", "title": "Vitaly Tseshkovsky", "text": ""}
{"id": "2347033", "revid": "28592", "url": "https://it.wikipedia.org/wiki?curid=2347033", "title": "Il Nome della Rosa", "text": ""}
{"id": "2347034", "revid": "767487", "url": "https://it.wikipedia.org/wiki?curid=2347034", "title": "Andreas K\u014dnstantinou (1980)", "text": "Carriera.\nHa iniziato la sua carriera nell'. Ha giocato anche per l'Alki Larnaca e l'AEK Larnaca, per far ritorno in seguito all'. Dal 2007 al 2010 ha giocato con l'Anorthosis."}
{"id": "2347035", "revid": "92723", "url": "https://it.wikipedia.org/wiki?curid=2347035", "title": "Vitalij Tseshkovskij", "text": ""}
{"id": "2347040", "revid": "152584", "url": "https://it.wikipedia.org/wiki?curid=2347040", "title": "Mariana Vittoria di Braganza", "text": ""}
{"id": "2347041", "revid": "23619718", "url": "https://it.wikipedia.org/wiki?curid=2347041", "title": "Compagnia di giro", "text": ""}
{"id": "2347043", "revid": "1543377", "url": "https://it.wikipedia.org/wiki?curid=2347043", "title": "Municipalit\u00e0 locale di Thembelihle", "text": "Thembelihle \u00e8 una municipalit\u00e0 locale (in inglese Thembelihle Local Municipality) appartenente alla municipalit\u00e0 distrettuale di Pixley ka Seme della Provincia del Capo Settentrionale in Sudafrica. \nIn base al censimento del 2001 la sua popolazione \u00e8 di 13.987 abitanti.\nLa sede amministrativa e legislativa \u00e8 la citt\u00e0 di Hopetown e il suo territorio si estende su una superficie di ed \u00e8 suddiviso in 4 circoscrizioni elettorali (\"wards\"). Il suo codice di distretto \u00e8 NC076.\nGeografia fisica.\nConfini.\nLa municipalit\u00e0 locale di Thembelihle confina a nord e a est con quella di Siyancuma, a est con quella di Letsemeng (Xhariep/Free State), a sud con quella di Renosterberg, a sud e a ovest con il District Management Areas NCDMA07 e a ovest con quella di Siyathemba."}
{"id": "2347044", "revid": "438678", "url": "https://it.wikipedia.org/wiki?curid=2347044", "title": "Donna (disambigua)", "text": ""}
{"id": "2347046", "revid": "30909", "url": "https://it.wikipedia.org/wiki?curid=2347046", "title": "Quake Zero", "text": ""}
{"id": "2347050", "revid": "23619904", "url": "https://it.wikipedia.org/wiki?curid=2347050", "title": "Campo di cinabro", "text": ""}
{"id": "2347051", "revid": "124554085", "url": "https://it.wikipedia.org/wiki?curid=2347051", "title": "Gastropessi", "text": "La gastropessi \u00e8 un intervento chirurgico con cui lo stomaco viene suturato con la parete addominale. Tale procedura esiste anche in medicina veterinaria ed \u00e8 eseguita specialmente in cani e bovini.\nIndicazioni.\nLa gastropessi \u00e8 indicata per:"}
{"id": "2347058", "revid": "767487", "url": "https://it.wikipedia.org/wiki?curid=2347058", "title": "Stefania Toczyska", "text": "Biografia.\nHa vissuto a Toru\u0144 dove ha frequentato la locale scuola di musica, conoscendo e sposando Romuald Toczyski, un insegnante.\nNel 1968 si trasfer\u00ec con la famiglia a Danzica per completare la propria formazione all'Accademia di Musica, dove studi\u00f2 canto con Barbara Iglikowska, diplomandosi con merito nel 1973. Ancora studente, la Toczyska si mise in luce vincendo concorsi internazionali (Tolosa, 1971; Parigi, 1972; 's-Hertogenbosch, 1973).\nIl debutto come professionista avvenne nel 1973 all'Opera di Stato Baltica della sua citt\u00e0 come protagonista della \"Carmen\". Nei quattro anni successivi, la Toczyska si produsse stabilmente a Danzica, imponendosi come mezzosoprano principale della compagnia, compiendo saltuariamente visite come \"guest star\" in altri teatri. All'Opera di Stato Baltica fu protagonista di due allestimenti create appositamente per lei: \"Samson et Dalila\" (1975) e \"La favorita\" (1978).\nDopo essersi affermata in patria, nel 1977 cominci\u00f2 a cantare all'estero, interpretando a Basilea Amneris nell'\"Aida\". Il 15 luglio 1979 cant\u00f2 per l'ultima volta a Danzica nel ruolo di Dalila; in seguito si trasfer\u00ec definitivamente a Vienna, divenendo un membro stabile dell'Opera di Stato di Vienna.\nHa cantato in tutti i maggiori teatri internazionali, rimanendo particolarmente legata al suo Paese, dove s\u00ec \u00e8 spesso esibita al Teatro Wielki di Varsavia.\nIl 16 settembre 1979 debutt\u00f2 negli Stati Uniti all'Opera di San Francisco nel ruolo di Laura nella \"La Gioconda\" accanto a Renata Scotto e Luciano Pavarotti, in seguito cant\u00f2 Amneris alla San Francisco Opera (1981) e alla Royal Opera House di Londra (1983) e al Teatro Col\u00f3n di Buenos Aires.\nNel 1988, la Toczyska esord\u00ec al Metropolitan Opera nei panni di Marfa nella \"Kovancina\"; nei nove anni successivi canter\u00e0 Amneris, Azucena, Laura, Marina, Ulrica, Jezibaba e la Principessa di Bouillon.\nDiscografia.\nRoyal Opera House Orchestra and Chorus; direttore: Colin Davis.\nJos\u00e9 Carreras \u2013 Katia Ricciarelli \u2013 Stefania Toczyska \u2013 Yuri Mazurok.\nPhilips, 1980.\nDirettore: Mstislav Rostropovi\u010d\nStefania Toczyska \u2013 Galina Pavlovna Vi\u0161nevskaja.\n1986.\nRomuald Tesarowicz/Piotr Becza\u0142a/Olga Pasichnyk/Wojtek Drabowicz/Stefania Toczyska/Krzysztof Szmyt/Alla Polacca Choir/Polish National Opera Orchestra/Polish National Opera Chorus/Jacek Kaspszyk/Ryszard Wroblewski/Justyna Kabala/Maciej Dunin-Borkowski\n2010 CD Accord"}
{"id": "2347059", "revid": "278830", "url": "https://it.wikipedia.org/wiki?curid=2347059", "title": "Giro d'Italia femminile", "text": ""}
{"id": "2347061", "revid": "216401", "url": "https://it.wikipedia.org/wiki?curid=2347061", "title": "Giro d'Italia femminile 2008", "text": ""}
{"id": "2347064", "revid": "767487", "url": "https://it.wikipedia.org/wiki?curid=2347064", "title": "Tempo di villeggiatura", "text": "Tempo di villeggiatura \u00e8 un film del 1956 diretto da Antonio Racioppi, al suo esordio come regista.\nTrama.\nIn un hotel di Corniolo si incrociano le storie e le vicissitudini amorose di persone normali e originali. \nUn ragioniere corteggia una signorina, finta timida. Un aspirante attore per sopravvivere chiede aiuto alle cameriere. Un autista si invaghisce di un'ex ballerina provocando la reazione della sua fidanzata. Uno studente di medicina si vergogna del padre, un onesto capo cameriere.\nProduzione.\nLa riscoperta del paesaggio italiano, dopo gli scenari saturi di Art d\u00e9co della commedia del Ventennio, era gi\u00e0 stata auspicata da giovani critici antifascisti che si raccoglievano intorno a \"Cinema\" quali Mario Alicata, Michelangelo Antonioni, Giuseppe De Santis e Gianni Puccini, fin dai primi anni Quaranta. In questa fittizia localit\u00e0 di Corniolo, frazione del comune altrettanto fittizio di San Vincenzo, ubicata cos\u00ec esattamente quanto fantasticamente a 38 Km a sud di Roma, viene messa in scena l'animazione del turismo di massa dell'epoca raccontandoci \u00abstorie di personaggi solo verosimili e non pi\u00f9 realistici, che agiscono nello spazio di un set ricostruito nei teatri di posa\u00bb.\nIl paesino in cui viene girato per la maggior parte il film \u00e8 Nemi, una delle perle dei Castelli Romani che si affaccia sull\u2019omonimo Lago, il quale si pu\u00f2 notare in diverse inquadrature della pellicola."}
{"id": "2347066", "revid": "216401", "url": "https://it.wikipedia.org/wiki?curid=2347066", "title": "Giro d'Italia femminile 2007", "text": ""}
{"id": "2347068", "revid": "216401", "url": "https://it.wikipedia.org/wiki?curid=2347068", "title": "Giro d'Italia femminile 2006", "text": ""}
{"id": "2347069", "revid": "216401", "url": "https://it.wikipedia.org/wiki?curid=2347069", "title": "Giro d'Italia femminile 2004", "text": ""}
{"id": "2347070", "revid": "216401", "url": "https://it.wikipedia.org/wiki?curid=2347070", "title": "Giro d'Italia femminile 2005", "text": ""}
{"id": "2347071", "revid": "216401", "url": "https://it.wikipedia.org/wiki?curid=2347071", "title": "Giro d'Italia femminile 2003", "text": ""}
{"id": "2347076", "revid": "1543377", "url": "https://it.wikipedia.org/wiki?curid=2347076", "title": "Fundoplicatio secondo Nissen-Rossetti", "text": "La fundoplicatio secondo Nissen-Rossetti \u00e8 un intervento chirurgico praticato al fine di prevenire il reflusso di materiale acido dallo stomaco verso l'esofago.\nLa malattia da reflusso gastroesofageo \u00e8 causata da un malfunzionamento dello sfintere esofageo inferiore, da un rallentamento dello svuotamento gastrico, da un aumento dell'acidit\u00e0 gastrica, o da una combinazione di questi meccanismi.\nLa maggior parte dei pazienti con malattia da reflusso gastroesofageo \u00e8 attualmente trattata con farmaci inibitori di pompa protonica, quali ad esempio omeprazolo o pantoprazolo, quest'ultimo disponibile in farmacia anche senza prescrizione medica. Sono anche utili in questi casi gli antiacidi, i procinetici o gli antagonisti dei recettori H2 per l'istamina (quali la ranitidina e simili).\nNei casi in cui la terapia medica fosse controindicata o comunque poco efficace, il trattamento chirurgico previene il reflusso in esofago mediante plicatura del fondo gastrico attorno al tratto inferiore dell'esofago e sutura \"in situ\". Questo porta ad un aumento di pressione nel versante esofageo dello sfintere, con miglioramento della sintomatologia.\nStoria.\nRudolph Nissen fu il primo ad utilizzare tale tecnica nel 1955 e pubblic\u00f2 i risultati l'anno successivo. Nel 1961 pubblic\u00f2 invece tutti i dettagli della procedura.\nIndicazioni.\nViene utilizzata per trattare:\nIntervento.\nOggi la fundoplicatio viene eseguita quasi esclusivamente per via laparoscopica, mentre fino a pochi anni fa si eseguiva una laparotomia mediana xifo ombelicale e meno frequentemente si accedeva all'esofago per via toracica (nel caso ad esempio di obesit\u00e0 grave). Entrambe le tecniche erano molto laboriose e richiedevano tempi d'intervento molto lunghi.\nFra le varie forme di fundoplicatio (altre sono quella secondo Toupet e secondo Belsey Mark-IV), la Nissen-Rossetti \u00e8 la pi\u00f9 utilizzata.\nComplicanze.\nFra le complicanze che si riscontrano dopo l'intervento: \nInoltre le recidive si attestano al 10%."}
{"id": "2347077", "revid": "1573940", "url": "https://it.wikipedia.org/wiki?curid=2347077", "title": "Province della Cambogia", "text": "Le province della Cambogia (\"khet\") sono la suddivisione territoriale di primo livello del Paese e sono pari a 24. Ciascuna di esse si articola ulteriormente in distretti (\"sr\u014fk\") e ricomprende comuni (\"khum\"), villaggi (\"phum\") e isole (\"koh\").\nNon \u00e8 ricompresa in alcuna provincia la capitale Phnom Penh, istituita nella forma giuridica di comune autonomo (\"krong\").\nNel 2008 sono state erette le province di Kep, Pailin e Sihanoukville, in precedenza comuni autonomi. Successivamente, nel 2013, \u00e8 stata istituita la provincia di Tbong Khmum, scorporando il relativo territorio dalla provincia di Kampong Cham."}
{"id": "2347084", "revid": "256263", "url": "https://it.wikipedia.org/wiki?curid=2347084", "title": "Padre Renato Bresciani", "text": ""}
{"id": "2347086", "revid": "196390", "url": "https://it.wikipedia.org/wiki?curid=2347086", "title": "Nutrire il Pianeta", "text": ""}
{"id": "2347087", "revid": "23620481", "url": "https://it.wikipedia.org/wiki?curid=2347087", "title": "Prologhi", "text": ""}
{"id": "2347096", "revid": "271907", "url": "https://it.wikipedia.org/wiki?curid=2347096", "title": "Artur Jusupov", "text": "Impar\u00f2 a giocare a scacchi all'et\u00e0 di sei anni e frequent\u00f2 il \"Palazzo dei giovani pionieri\" di Mosca. Sotto la guida del Maestro Internazionale Mark Dvoretskij nel 1977 vinse a Innsbruck il campionato del mondo juniores e l'anno successivo ottenne all'et\u00e0 di 18 anni il titolo di Grande Maestro.\nRaggiunse il massimo rating Elo in luglio 1995, con 2680 punti.\nJusupov partecip\u00f2 diverse volte alle selezioni per il campionato del mondo di scacchi, raggiungendo tre volte la semifinale del torneo dei candidati (nel 1986 fu eliminato da Andrej Sokolov, nel 1989 da Anatolij Karpov e nel 1992 da Jan Timman).\nPartecip\u00f2 a dieci olimpiadi degli scacchi, cinque volte con l'Unione Sovietica e cinque con la Germania, ottenendo il risultato complessivo di +37 =64 \u20136 (64,5 %). Vinse cinque ori e un argento di squadra e un oro e un argento individuali.\nTra i principali risultati di torneo:\nJusupov \u00e8 considerato il massimo esperto mondiale della difesa russa e scrisse nel 1999 un libro su tale apertura.\nNel 1991 si trasfer\u00ec in Germania e vive da allora in tale paese. In collaborazione con il suo maestro ed amico Dvoretskij, apr\u00ec negli anni novanta una scuola di scacchi che form\u00f2 giocatori come Peter Svidler, Aleksej Aleksandrov, Sergey Movsesyan e Vadim Zvjagincev."}
{"id": "2347097", "revid": "486946", "url": "https://it.wikipedia.org/wiki?curid=2347097", "title": "Artur Yusupov", "text": ""}
{"id": "2347098", "revid": "204012", "url": "https://it.wikipedia.org/wiki?curid=2347098", "title": "Parco archeologico comunale di Luine", "text": ""}
{"id": "2347106", "revid": "287204", "url": "https://it.wikipedia.org/wiki?curid=2347106", "title": "Cubilotto", "text": "Il cubilotto o forno a cupola o forno a manica \u00e8 un forno impiegato nelle fonderie per fondere la ghisa e produrre quindi i getti.\n\u00c8 un forno a struttura verticale, ma di taglia inferiore a quella di un altoforno. \u00c8 costituito essenzialmente da un tubo verticale in lamiera, chiamato \"tino\", rivestito internamente di materiale refrattario.\nIl cubilotto pu\u00f2 essere impiegato esclusivamente per la fusione della ghisa, che viene chiamata in questo caso \"di seconda fusione\", per distinguerla da quella \"di prima fusione\" ottenuta dall'altoforno.\nFunzionamento.\nLa fusione avviene mediante la combustione di carbon coke; il carbone brucia a contatto diretto col materiale da fondere che \u00e8 costituito da pani di ghisa solidi frantumati e da rottami di ghisa.\nNel cubilotto viene anche introdotta una certa quantit\u00e0 di fondente (pietra calcare) che ha la funzione di rendere fluide ed incorporare le scorie chiamate comunemente loppa, formate da terra, ceneri e corpi estranei. La loppa essendo notevolmente pi\u00f9 leggera del bagno fuso galleggia in superficie e quindi, facendole fuoriuscire, scivola agevolmente sulla superficie della ghisa. Il fondente serve anche ad eliminare dal bagno di fusione lo zolfo che nuoce alla qualit\u00e0 della ghisa.\nIn alcuni tipi di cubilotto il metallo fuso non viene versato direttamente nelle siviere, ma in un crogiolo sistemato sotto il foro di colata, chiamato \"avancrogiolo\" o \"avanforno\". Nell'avancrogiolo vengono aggiunti elementi con funzioni correttive e depuranti (disolforanti, deossidanti e scorificanti) per migliorare le caratteristiche chimiche e tecnologiche delle ghise. Nell'avancrogiolo vengono aggiunte inoltre quelle sostanze che servono a trasformare la ghisa comune in ghisa speciale (leghe nichel-magnesio per ottenere ghisa sferoidale).\nDimensioni del cubilotto.\nIl dimensionamento del cubilotto \u00e8 in funzione della produzione oraria di ghisa che si vuole ottenere. Normalmente la produzione oraria \u00e8 di 0,75\u00a0kg/h di ghisa per formula_1 di superficie di base interna. Di conseguenza, per una produzione oraria di ghisa (formula_2) si ha:\nformula_3\nIn cui D \u00e8 il diametro interno del cubilotto, misurato in centimetri.\nSi ottiene quindi:\nformula_4\nIl diametro esterno di un cubilotto si aggira in genere tra 70 ed i 150\u00a0cm, mentre la sua altezza \u00e8 di circa sei volte il diametro interno.\nDimensionamento del crogiolo.\nGeneralmente il crogiolo ha una capienza sufficiente a contenere due cariche di ghisa fusa, con la relativa scoria mista a carbone[dote di fusione]. Il volume del carbone si considera pari a quello del materiale fuso. Se formula_2 e formula_6 sono le masse di una carica di ghisa e del fondente, e formula_7 e formula_8 le relative masse volumiche, il volume del crogiolo formula_9 \u00e8:\nformula_10\nOsservando lo schema in alto di un cubilotto, nel crogiolo si trovano due aperture laterali: una sul fondo, serve allo scarico della ghisa fusa (numero 14); l'altra, pi\u00f9 in alto, serve allo scarico della scoria (numero 17). Il fondo, appena sotto il foro di colata, viene ricoperto da un impasto di argilla e sabbia.\nDeterminazione delle cariche.\nLa determinazione delle cariche di ghisa, carbone e fondente nel cubilotto avviene secondo le seguenti direttive:\nFissata l'altezza h della zona di fusione, si ricava il volume formula_11 come segue:\nformula_12\nIndicata con formula_13 la massa volumica del carbone, la massa formula_14 della carica di carbone risulta:\nformula_15\nIn linea di massima la massa formula_2 della carica metallica \u00e8 deducibile da quella del combustibile richiesto per fonderla. Infatti, si pu\u00f2 ipotizzare che:\nformula_17\nCio\u00e8 in pratica occorre un chilo di coke per ogni 10\u00a0kg di ghisa.\nPer ogni carica metallica \u00e8 richiesta una carica di fondente, che si determina tenendo presente che:\nformula_18\nL'altezza complessiva, dal fondo fino alla bocca di carico, \u00e8 tale da consentire l'introduzione di pi\u00f9 cariche di ghisa e combustibile. normalmente \u00e8 formula_19 D.\nIl cubilotto si riempie alternando cariche di ghisa e carbone, disposte a strati le une sulle altre. \nLo strato di carbone serve alla fusione della carica di ghisa che gli sta sopra, e alla carburazione della stessa.\nRivestimento refrattario per cubilotti.\nI materiali per il rivestimento interno del cubilotto variano a seconda delle esigenze qualitative e quantitative del prodotto.\nI materiali di uso pi\u00f9 comune sono refrattari di natura acida, basica o neutra.\nModalit\u00e0 operative per la condotta del cubilotto.\nAccensione.\nL'accensione del carbone \u00e8 a legna. I tronchi di lunghezza appropriata, vengono introdotti nel crogiolo e appoggiati alle pareti facendo attenzione a non rovinare il rivestimento refrattario. Una disposizione accurata del legname serve anche proteggere il refrattario dagli urti prodotti dalle cariche di combustibile introdotte dall'alto.\nIl primo carbone introdotto deve essere di qualit\u00e0 tale da facilitare al massimo l'accensione, che viene effettuata attraverso le aperture laterali per l'introduzione dell'aria. Quando il legname \u00e8 acceso e ha trasmesso il fuoco al combustibile di facile innesco vengono introdotte le cariche di coke, fino ad arrivare a un'altezza corrispondente alla met\u00e0 della zona di fusione.\nLa combustione del letto di combustibile cos\u00ec formato avviene per tiraggio naturale attraverso le porte di controllo disposte in prossimit\u00e0 degli ugelli, nella camera del vento, e deve proseguire fino a quando il letto di combustibile ha raggiunto il colore rosso ciliegia. Quando la combustione \u00e8 completa, si riempie completamente la zona di combustione, si chiudono tutte le aperture laterali e si inizia l'alimentazione forzata di aria.\nAlimentazione delle cariche.\nLe cariche di ghisa e carbone vengono introdotte dall'alto fino a riempimento completo. Nei cubilotti piccoli il caricamento pu\u00f2 essere effettuato manualmente; mentre nei cubilotti di notevoli dimensioni, il caricamento \u00e8 meccanico. Il caricamento meccanico viene effettuato per mezzo di tazze di caricamento a fondo apribile o a rovesciamento. Le tazze apribili sono cilindriche e hanno un fondo conico ad apertura lenta. Vengono manovrate per mezzo di gru.\nIl carico lento e graduale del materiale consente una disposizione uniforme. La combustione del coke \u00e8 regolare, perch\u00e9 la compressione del combustibile, realizzata per caduta, \u00e8 costante in ogni parte. Le tazze a rovesciamento sono condotte da un trasportatore a catena. Il contenuto delle tazze viene rovesciato su scivoli situati in corrispondenza della bocca di carico.\nLa manovrabilit\u00e0 \u00e8 semplice, ma la caduta frenata del materiale provoca addensamenti diversi e non omogenei; la combustione del coke, perci\u00f2, \u00e8 irregolare.\nPreparazione delle cariche metalliche.\nLe cariche metalliche sono costituiti ghisa in pani e da rottami d'acciaio. Il costo di produzione \u00e8 pi\u00f9 basso se la quantit\u00e0 di rottami di ferro \u00e8 superiore a quella dei pani in ghisa; ma in questo caso la qualit\u00e0 del prodotto finale risulta inferiore, perch\u00e9 la composizione chimica dei rottami non pu\u00f2 essere perfettamente controllata e inoltre essi contengono sempre sostanze inquinanti.\nLa pezzatura dei rottami non deve essere superiore al 30% del diametro interno del cubilotto. Rottami troppo piccoli o troppo grossi tendono a finire nella zona di combustione prima di essere completamente fusi, e ci\u00f2 comporta una elevata ossidazione del materiale. Ritagli di lamiere e materiale minuto devono essere impacchettati prima di essere introdotti nel cubilotto.\nPer la determinazione delle cariche occorre tener presente che la composizione media dei componenti della carica metallica non \u00e8 uguale a quella del prodotto. Infatti gli elementi delle leghe subiscono perdite pi\u00f9 o meno forti a seconda della temperatura del forno e delle caratteristiche chimiche della carica metallica. Inoltre, elementi inquinanti quali lo zolfo e il fosforo, sempre presenti nei combustibili, possono ricomparire nelle leghe prodotte in percentuale superiore a quella delle cariche metalliche.\nIn linea di massima, si possono considerare le seguenti variazione di composizione:\nPerci\u00f2 la composizione delle cariche deve essere valutata in funzione della lega desiderata, tenendo conto delle correzioni per le eventuali perdite. Per determinare il contenuto di elementi nella carica, al fine di ottenere la composizione desiderata, si tiene conto dei seguenti fattori: se nella ghisa prodotta \u00e8 richiesta la percentuale formula_20 relativa a un dato componente, nella carica metallica deve essere presente la percentuale formula_20 di quell'elemento, che risulta dalla formula:\nformula_22\nIn cui \"p\" \u00e8 la percentuale di perdita. \nNella preparazione delle cariche vengono mescolati rottami, ghise in pani, ferro-leghe e correttivi in funzione della composizione richiesta. La desolforazione della lega fino al limite consentito pu\u00f2 essere eseguita in siviera, aggiungendo carbonato di sodio formula_23 alla massa fusa. Il carbonato reagisce con il solfuro di ferro che si produce nella reazione dello zolfo:\nformula_24\nPreparazione delle cariche di fondente.\nCome fondente si usa il marmo, che \u00e8 costituito per il 95% da carbonato di Calcio. Per ogni 100\u00a0kg di lega metallica si richiedono tra i 2,5 e i 4\u00a0kg di fondente. Per migliorare la fluidit\u00e0 della scoria \u00e8 conveniente aggiungere al fondente una piccola quantit\u00e0 di fluoruro di calcio. Il fondente ha le seguenti funzioni:\nPreparazione del carbone per la fusione delle cariche di ghisa.\nIl coke per la fusione della lega nel cubilotto deve avere caratteristiche appropriate al trattamento. Il carbone di grossa pezzatura (80/220\u00a0mm) migliora la combustione, perch\u00e9 espone una superficie minore alla formula_25 prodotta dalla combustione stessa e limita la reazione formula_26, che produce ossido di carbonio.\nIl carbone di grossa pezzatura \u00e8 pi\u00f9 permeabile all'aria comburente e ai fumi; quello di piccola pezzatura brucia troppo violentemente e non fa arrivare aria al centro della zona di combustione. Il carbone non deve contenere pi\u00f9 dello 0,7% di zolfo, che con il ferro forma solfuro ferroso, rendendo fragile la ghisa. Inoltre non deve contenere pi\u00f9 dello 0,7% di cenere, che riduce il carbone e richiede un maggior consumo di energia per la scorificazione. Un buon coke per cubilotto ha un potere calorifico di circa 7000/8000 Kcal/Kg. 1\u00a0kg di carbone ad alto potere calorifico fonde in media 1\u00a0kg di metallo.\nAlimentazione dell'aria comburente.\nL'aria nel cubilotto deve essere quella strettamente necessaria alla combustione. In media, la combustione di 1\u00a0kg di carbone richiede dai 6 a 8 formula_27 di aria. La pressione dell'aria deve essere inferiore a 80 formula_28, ma pu\u00f2 variare proporzionalmente al diametro del cubilotto. Nei cubilotti normali l'aria \u00e8 immessa a temperatura ambiente, invece nei cubilotti per elevate produzioni conviene immettere aria preriscaldata, per risparmiare energia.\nGli ugelli per l'immissione dell'aria occupano una superficie complessiva \"s\" che risulta dalla relazione:\nformula_29\nIn cui S \u00e8 la superficie della sezione interna del cubilotto. Il forno pu\u00f2 avere dai 6 agli 8 ugelli, distribuiti sulla circonferenza e inclinati di 5-15\u00b0 verso il basso per consentire all'aria di raggiungere il carbone al centro della zona di combustione. In genere gli ugelli sono di ghisa o di rame, a doppia parete, per consentire il raffreddamento ad acqua.\nIn corrispondenza di ciascun ugello si trova un'apertura nella camera del vento, attraverso la quale si effettuano gli interventi manuali necessari nella zona di combustione.\nControlli di marcia.\nI controlli che devono essere eseguiti durante la marcia del cubilotto sono:\nSe la pressione \u00e8 troppo alta (superiore agli 80 formula_28), \u00e8 necessario intervenire nella zona di combustione attraverso le aperture laterali. Se la scoria si presenta troppo fredda, pu\u00f2 essere conveniente ridurre l'aria comburente o aggiungere carbone.\nOperazioni conclusive.\nUltimata la fusione della lega metallica, si apre la porta inferiore per scaricare il carbone non consumato. In seguito si provvede alla riparazione delle pareti e si rimuovono le incrostazioni formatesi in prossimit\u00e0 degli ugelli e della zona di fusione. Le pareti usurate vengono riparate mediante un impasto di sabbia e argilla. I fori per le scorie e il canale di colata vengono ricostruiti ogni volta. Per chiuderli si impiegano tappi realizzati con un impasto di argilla."}
{"id": "2347107", "revid": "165042", "url": "https://it.wikipedia.org/wiki?curid=2347107", "title": "Forno a manica", "text": ""}
{"id": "2347109", "revid": "448746", "url": "https://it.wikipedia.org/wiki?curid=2347109", "title": "Diritto dell'artista interprete", "text": "Contenuto del diritto.\nViene riconosciuto agli artisti interpreti ed esecutori (di opere musicali, letterarie o teatrali) un diritto composto da due ordini di facolt\u00e0 (art. 80): \nRagioni della protezione.\nInizialmente il diritto dell'artista interprete veniva protetto per mezzo dei rapporti contrattuali con l'impresario, ovvero colui che organizza il concerto o lo spettacolo. La prestazione, infatti, si svolgeva in luoghi quali il teatro e la sala da concerto e si rivolgeva direttamente al pubblico. Per la sua interpretazione, l'artista riceveva un adeguato compenso, stabilito precedentemente.\nUn'ulteriore protezione si \u00e8 resa necessaria nel momento in cui il progresso tecnologico ha consentito la fissazione di suoni e immagini su supporti suscettibili di riproduzione in serie. In un primo tempo la tutela degli artisti era subordinata a quella dei produttori fonografici, mentre di recente \u00e8 stata conferita loro la facolt\u00e0 di vietare la fissazione su supporto e la comunicazione al pubblico delle loro prestazioni senza il loro consenso. \nFattispecie costitutiva.\nL'artista interprete acquista il diritto nel momento della prima interpretazione o esecuzione dell'opera, senza alcuna formalit\u00e0. La protezione ha la durata di 50 anni a partire da tale avvenimento o dalla pubblicazione o comunicazione al pubblico del supporto su cui \u00e8 fissata (art. 85).\nSoggetti beneficiari della protezione.\nRientrano nella definizione di artisti interpreti o esecutori \"gli attori, i cantanti, i musicisti, i ballerini, e le altre persone che rappresentano, cantano, recitano, declamano o eseguono in qualunque modo opere dell'ingegno\" (art 80.1). Tuttavia la protezione viene conferita limitatamente a coloro che ricoprono un ruolo di notevole importanza artistica all'interno dell'opera (art. 82.1).\nVengono tutelati inoltre i direttori dell'orchestra e del coro (art. 82.2) e i complessi orchestrali o corali. Questi ultimi devono avere per\u00f2 un valore artistico indipendente e non essere solo di accompagnamento (art. 82.3). \nI diritti patrimoniali.\nSecondo l'art 80.2 gli artisti interpreti hanno il diritto esclusivo di autorizzare:\nSi presume che gli interpreti o esecutori cedano i diritti di utilizzazione nel momento in cui stipulano un contratto per la produzione di un'opera cinematografica o audiovisiva in generale (art. 84.1).\nAgli artisti spetta inoltre un equo compenso per la diffusione televisiva via etere, via cavo e via satellite della prestazione e per ogni utilizzazione diversa da quelle previste nell'articolo 80.2. Questo diritto non \u00e8 rinunciabile (art. 84.2-84.3).\nPer quanto riguarda le utilizzazioni secondarie, l'esercizio del diritto all'equo compenso \u00e8 riservato al produttore fonografico, il quale deve, tuttavia, ripartire i guadagni tra gli artisti interpreti o esecutori (art. 73;73-bis).\nI diritti morali.\nGli artisti interpreti vengono tutelati anche per quanto riguarda gli interessi morali. In particolar modo l'art. 83, che ricalca il diritto alla paternit\u00e0 dell'opera (art. 20), riconosce loro la facolt\u00e0 di pretendere che il loro nome sia indicato nella comunicazione al pubblico della loro prestazione artistica e sia apposto su supporti, quali videogrammi e fonogrammi, contenenti la fissazione della loro prestazione.\nL'art. 81 invece, rifacendosi al diritto all'integrit\u00e0 dell'opera, conferisce agli artisti la facolt\u00e0 di opporsi alla comunicazione al pubblico o alla riproduzione della loro prestazione nel caso in cui ci\u00f2 possa avvenire a danno del loro onore e della loro reputazione."}
{"id": "2347112", "revid": "320578", "url": "https://it.wikipedia.org/wiki?curid=2347112", "title": "Edizione Holding", "text": ""}
{"id": "2347116", "revid": "1117982", "url": "https://it.wikipedia.org/wiki?curid=2347116", "title": "Eudemo da Rodi", "text": "Biografia.\nEudemo era nato nell'isola di Rodi, ma pass\u00f2 buona parte della sua vita ad Atene, dove studi\u00f2 filosofia presso il Peripato. Collabor\u00f2 a lungo e strettamente con Aristotele e ne viene generalmente considerato uno dei pi\u00f9 fedeli allievi, anche se, insieme a Teofrasto egli veniva generalmente chiamato \"compagno\" (\u1f11\u03c4\u03b1\u1fd6\u03c1\u03bf\u03c2) di Aristotele, piuttosto che discepolo . \nAristotele doveva particolarmente stimarlo se gli dedic\u00f2 un'elegia e se rinunci\u00f2 a pubblicare la \"Metafisica\" che Eudemo aveva ritenuto inadatta alla diffusione: in uno scolio al libro I della \"Metafisica\", anzi, si dice che il libro fosse addirittura attribuito a Boeto, fratello di Eudemo stesso. \nOrmai anziano si tramanda che fondasse una sua scuola a Rodi, avendo come successori e allievi un gruppo di peripatetici rodioti o egei come Prassifane, Ieronimo e, infine, Andronico.\nOpere.\nEudemo continu\u00f2, in linea col resto della scuola peripatetica, l'attivit\u00e0 del maestro, inoltre occupandosi di aspetti da lui marginalmente trattati. Infatti di lui conosciamo \"Analitici\", e \"Sullo stile\", di tipo logico. \"Sugli angoli\", \"Fisica\", unita, forse, a una \"Metafisica\", oltre che scritti di biologia animale.\nMa, soprattutto, Eudemo era noto per i suoi scritti di matematica, tra i quali una \"Storia della geometria\", la \"Storia dell'aritmetica\", una \"Storia dell'astronomia\" che, in un certo modo, andavano a colmare un vuoto intenzionalmente lasciato aperto da Aristotele nella sua enciclopedia delle scienze, cos\u00ec come Teofrasto si occupava di botanica (citata, ma non trattata dallo Stagirita) e Menone di medicina.\nEudemo avrebbe potuto avere una parte anche nella redazione conclusiva dell'opera aristotelica \"Etica Eudemia\" che si ritiene comunemente, ma non unanimemente, che sia stata scritta prima dell'\"Etica Nicomachea\" ."}
{"id": "2347126", "revid": "3358", "url": "https://it.wikipedia.org/wiki?curid=2347126", "title": "Eudemo di Rodi", "text": ""}
{"id": "2347128", "revid": "3358", "url": "https://it.wikipedia.org/wiki?curid=2347128", "title": "Eudemio Rodio", "text": ""}
{"id": "2347133", "revid": "1524960", "url": "https://it.wikipedia.org/wiki?curid=2347133", "title": "Bartolomeo Ridolfi", "text": "Ridolfi lavor\u00f2 soprattutto come stuccatore, realizzando soffitti nei quali la decorazione scultorea \u00e8 spesso unita a quella pittorica, all'interno di importanti palazzi e ville, tra cui quelli di Andrea Palladio. Anche i suoi camini, spesso decorati con figurazioni mostruose, erano molto apprezzati.\nBiografia.\nBen poco si sa sulla vita del Ridolfi: sia la data di nascita che quella di morte dello scultore ci sono sconosciute. Lavor\u00f2 con Andrea Palladio, Michele Sanmicheli, Paolo Veronese; il maggior numero di informazioni sulla sua opera ci \u00e8 noto grazie a Giorgio Vasari, che lo cita nelle \"Vite\" dell'edizione del 1568. Vasari c'informa che Bartolomeo Ridolfi spos\u00f2 la sesta figlia del defunto Giovanni Maria Falconetto, che fu suo maestro, e che il Ridolfi, secondo Vasari, lavor\u00f2 parecchio con i fratelli Falconetto, che superava nettamente in bravura.\nRidolfi si trov\u00f2 a lavorare sia a Vicenza che a Verona, collaborando con i pittori Bernardino India, Anselmo Canera e Domenico Brusasorzi e dividendo le commissioni con lo scultore Alessandro Vittoria, da lui diversissimo per stile. Se infatti, le forme di Vittoria sono orientate verso un composto classicismo, quelle di Ridolfi sono invece profondamente anticlassiche, orientate talvolta al mostruoso, come nei camini di villa Della Torre a Fumane. Sempre Vasari ci rende noto che Ridolfi, verso gli anni 1562-1563, lasci\u00f2 l'Italia per recarsi insieme al figlio Ottaviano a lavorare in Polonia, presso la corte regia, dove si presume sia morto prima del 1570. Secondo il biografo toscano, Ridolfi in Polonia lavor\u00f2 sia come scultore sia come architetto, ma nessuna sua opera creata in quel paese \u00e8 giunta sino a noi.\nOpere.\nBartolomeo Ridolfi lavor\u00f2 alla decorazione di:"}
{"id": "2347136", "revid": "287204", "url": "https://it.wikipedia.org/wiki?curid=2347136", "title": "Stazione di Milano Porta Nuova", "text": "Tre stazioni hanno portato il nome di Milano Porta Nuova:"}
{"id": "2347137", "revid": "21880", "url": "https://it.wikipedia.org/wiki?curid=2347137", "title": "Tecomaria capensis", "text": ""}
{"id": "2347138", "revid": "1543377", "url": "https://it.wikipedia.org/wiki?curid=2347138", "title": "Municipalit\u00e0 locale di Ubuntu", "text": "Ubuntu \u00e8 una municipalit\u00e0 locale (in inglese Ubuntu Local Municipality) appartenente alla municipalit\u00e0 distrettuale di Pixley ka Seme della provincia del Capo Settentrionale in Sudafrica. In base al censimento del 2001 la sua popolazione \u00e8 di 16.375 abitanti.\nLa sede amministrativa e legislativa \u00e8 la citt\u00e0 di Victoria West; il suo territorio si estende su una superficie di ed \u00e8 suddiviso in 4 circoscrizioni elettorali (\"wards\"). Il suo codice di distretto \u00e8 NC071.\nGeografia fisica.\nConfini.\nLa municipalit\u00e0 locale di Ubuntu confina a nord con quelle di Kareeberg e Umsombomvu, a nord e a est con quella di Emthanjeni, a est con quella di Inxuba Yethemba (Chris Hani/Provincia del Capo Orientale), a sud con quelle di Camdeboo (Cacadu/Provincia del Capo Orientale), Beaufort West (Central Karoo/Provincia del Capo Occidentale) e con il District Management Areas WCDMA05 e a ovest con quella di Karoo Hoogland."}
{"id": "2347143", "revid": "27691771", "url": "https://it.wikipedia.org/wiki?curid=2347143", "title": "Gianfilippo De Lignamine", "text": ""}
{"id": "2347146", "revid": "1543377", "url": "https://it.wikipedia.org/wiki?curid=2347146", "title": "Francesco Salamini", "text": "Biografia.\n\u00c8 stato professore di Botanica e fisiologia presso la Facolt\u00e0 di Agraria dell'Universit\u00e0 di Piacenza e Direttore della Sezione Maiscultura di Bergamo dell'Istituto sperimentale per la Cerealicoltura di Roma. \n\u00c8 stato dal 1985 al 2002 il direttore dipartimento di Miglioramento genetico e fisiologia delle piante della Max-Planck-Gesellschaft zur F\u00f6rderung der Wissenschaften, di Colonia che \u00e8 la pi\u00f9 importante istituzione europea del settore.\nTornato in Italia \u00e8 coordinatore nazionale del \"Piano Nazionale per la Biotecnologia Vegetale\" del Ministero dell'agricoltura.\n\u00c8 dottore honoris causa dell'Universit\u00e0 di Bologna e Chairman del Comitato Scientifico del Parco Tecnologico Padano.\nCollabora come esperto scientifico alla realizzazione dell' confermato poi nel Comitato scientifico.\nL'11 settembre 2009, la Giunta provinciale di Trento lo ha nominato Presidente dell'Istituto agrario di San Michele all'Adige.\nNel maggio 2014 si \u00e8 candidato come consigliere comunale nel suo paese natale all'interno della lista \"Castelnuovo per te\", non ottenendo per\u00f2 i numeri per essere eletto, nonostante la lista abbia vinto le elezioni, e risultando tra gli ultimi votati.\nAffiliazioni scientifiche e accademiche.\n\u00c8 membro dell'Accademia Nazionale delle Scienze detta dei XL (dal 1990), dell'Organizzazione Europea di Biologia Molecolare (dal 1992), dell'Accademia dei Georgofili di Firenze, dell'Accademia Nazionale di Agricoltura di Bologna, dell'Accademia Nazionale dei Lincei (dal 2004), dell'Academia Europ\u00e6a dal 1990."}
{"id": "2347155", "revid": "1543377", "url": "https://it.wikipedia.org/wiki?curid=2347155", "title": "Gran Premio d'Ungheria 1996", "text": "Il Gran Premio d'Ungheria 1996 si \u00e8 svolto domenica 11 agosto 1996 sullo Hungaroring di Budapest. La gara \u00e8 stata vinta da Jacques Villeneuve su Williams seguito dal compagno di squadra Damon Hill e da Jean Alesi su Benetton. Grazie alla doppietta fatta segnare dai suoi piloti la Williams conquista la certezza matematica della vittoria del Campionato Costruttori, l'ottavo della sua storia; il team inglese raggiunge cos\u00ec la Ferrari nella graduatoria delle scuderie pi\u00f9 vincenti di sempre.\nQualifiche.\nSchumacher conquista la quarta pole position stagionale, precedendo di appena cinque centesimi Hill e di un decimo il compagno di squadra dell'inglese, Villeneuve. Quarto \u00e8 Irvine, staccato per\u00f2 di quasi un secondo e mezzo dal compagno di squadra; seguono i due piloti della Benetton, Alesi e Berger, H\u00e4kkinen, Herbert, Coulthard e Frentzen, che chiude la top ten.\nGara.\nAl via Schumacher mantiene la prima posizione, mentre Hill, partito dal lato sporco della pista, viene sopravanzato dal compagno di squadra Villeneuve e da Alesi, scattato bene dalla quinta piazza. Il francese blocca il pilota della Williams, mentre Schumacher e Villeneuve si involano, con il canadese che tenta di mettere sotto pressione il rivale; il tedesco non commette per\u00f2 errori e Villeneuve pu\u00f2 passarlo solo dopo la prima serie di pit stop. La manovra non riesce invece al suo compagno di squadra, che trova traffico nell'ultimo giro lanciato prima di rifornire e rimane dietro ad Alesi; il pilota francese commette per\u00f2 un errore nel corso del 27\u00ba giro e Hill ne approfitta, passandolo e cominciando a rimontare molto velocemente su Schumacher.\nMentre Villeneuve si limita ad amministrare il vantaggio, Hill continua a far segnare giri veloci in sequenza, passando Schumacher nel corso della seconda serie di soste ai box e lanciandosi poi all'inseguimento del compagno di squadra. Villeneuve \u00e8 per\u00f2 abile a gestire la situazione, nonostante un problema nel fissaggio di una ruota posteriore nella terza ed ultima sosta ai box; il canadese ottiene quindi la terza vittoria stagionale con un vantaggio minimo su Hill. Schumacher si ritira invece a sette tornate dal termine, con l'acceleratore della sua Ferrari bloccato; Alesi, che aveva gi\u00e0 approfittato del ritiro del compagno di squadra Berger per la rottura del motore, eredita cos\u00ec il terzo posto. Quarto \u00e8 H\u00e4kkinen, staccato di un giro; chiudono la zona punti Panis e Barrichello."}
{"id": "2347158", "revid": "3358", "url": "https://it.wikipedia.org/wiki?curid=2347158", "title": "Eudemo (filosofo)", "text": ""}
{"id": "2347159", "revid": "113256299", "url": "https://it.wikipedia.org/wiki?curid=2347159", "title": "Cash Taxi", "text": "Cash Taxi \u00e8 stato un programma televisivo italiano di genere quiz condotto da Marco Berry. Le prime due edizioni sono andate in onda su Sky Uno e replicate su Cielo, mentre la terza \u00e8 andata in onda nell'estate 2012 su LA7.\nIl game show.\nIl quiz, basato sulla collaudata formula del format britannico Cash Cab, prevede che ignari concorrenti salgano sul taxi e rispondano, durante la corsa, ad alcune domande e vincere da 20 a 500 euro per ogni risposta esatta data. I concorrenti potranno ricorrere a due aiuti: telefonare a qualcuno con un telefono cellulare o chiedere ai passanti. Il montepremi massimo \u00e8 di 1000 \u20ac. Se si sbagliano tre risposte il gioco finisce e i concorrenti saranno lasciati dal taxi nel punto della citt\u00e0 dove sono in quel momento; dopo aver fatto il secondo errore, il concorrente pu\u00f2 annullare quest'ultimo eseguendo una piccola prova di recupero di 30 secondi. Le prime 5 domande fatte al concorrente valgono 20 \u20ac, dalla quinta alla decima domanda il valore \u00e8 di 50 \u20ac, mentre dalla decima domanda in poi le domande valgono 100 \u20ac. Infine, i concorrenti arrivati alla destinazione prescelta al momento della salita nel taxi possono decidere o se tenersi il soldi vinti durante il viaggio o se rispondere a una domanda finale del valore di 1.000 \u20ac ove in caso di risposta sbagliata non vinceranno nulla.\nPrima e seconda stagione.\nLa prima edizione, andata in onda nella primavera 2009, si \u00e8 svolta a Roma, Milano, Torino e Napoli; la seconda, invece, cominciata nel dicembre 2009, si \u00e8 svolta a Roma, Palermo, Bologna e Firenze. La messa in onda originaria del programma era ogni sera alle 20:25 su Sky Uno. A partire dal 30 agosto 2010 tutte le puntate vengono replicate in chiaro su Cielo dal luned\u00ec al venerd\u00ec alle ore 18:00. In una puntata speciale, trasmessa il 26 maggio 2009, \u00e8 stato ospite Mike Bongiorno, partecipando anche come concorrente.\nTerza stagione.\nDal 7 luglio 2012, il programma abbandona News Corp per approdare su LA7, dove va in onda ogni week-end, alle 20:30, per dieci settimane, e in seguito durante il periodo natalizio."}
{"id": "2347162", "revid": "16758", "url": "https://it.wikipedia.org/wiki?curid=2347162", "title": "Mikko Lehtonen", "text": "Con Mikko Lehtonen si possono indicare diverse persone."}
{"id": "2347163", "revid": "493092", "url": "https://it.wikipedia.org/wiki?curid=2347163", "title": "Naomi Kawase", "text": "Carriera.\nDurante l'infanzia, Naomi Kawase fu abbandonata dai genitori e affidata ai nonni materni. Studi\u00f2 fotografia alla \u014csaka School of Photography, dove si laure\u00f2 nel 1989. Successivamente vi insegn\u00f2 per quattro anni.\nTra il 1988 e il 1997 gir\u00f2 alcuni cortometraggi, mediometraggi e documentari autobiografici. Il suo primo lungometraggio fu il dramma \"Moe no suzaku\", diretto nel 1997, che vinse la Cam\u00e9ra d'or al 50\u00ba Festival di Cannes. Nel 2007 diresse \"Mogari No Mori\", che vinse il Grand Prix Speciale della Giuria al 60\u00ba Festival di Cannes. Viene scelta come membro della giuria per i film in concorso al Festival di Cannes 2013.\nEstetica e stile.\nLe tematiche principali presenti nelle opere di Naomi Kawase sono la continua ricerca, di rimando autobiografico, di un parente da parte dei protagonisti e il rapporto fra questi e la natura delle aree rurali del Giappone contemporaneo. I suoi cortometraggi, lungometraggi e documentari sono una sorta di videodiario, in cui l'autrice presenta le sue vere fotografie e ripete con insistenza il proprio nome."}
{"id": "2347166", "revid": "15756", "url": "https://it.wikipedia.org/wiki?curid=2347166", "title": "Scavi archeologici di Stabia", "text": "Gli scavi archeologici di Stabia hanno restituito i resti dell'antica citt\u00e0 di Stabia (), nell'area dell'odierna Castellammare di Stabia, presso la collina di Varano, oltre a un insieme di costruzioni che facevano parte del suo \"ager\". La campagna di scavi inizi\u00f2 nel 1749, durante il regno di Carlo di Borbone tramite cunicoli, mentre per delle indagini ordinate e sistematiche a cielo aperto bisogner\u00e0 attendere il 1950, anno a partire dal quale fu centrale l'opera del preside Libero D'Orsi.\nDi dimensioni minori rispetto agli scavi di Pompei e di Ercolano, permettono di osservare un diverso aspetto dello stile di vita degli antichi romani: infatti, mentre le prime due localit\u00e0 erano delle citt\u00e0, Stabia, dopo un passato di borgo fortificato, era in epoca romana un luogo di villeggiatura, in cui furono costruite numerose ville residenziali decorate con pitture e abbellite con suppellettili; non mancavano, tuttavia, ville rustiche.\nGli scavi archeologici hanno riportato alla luce solo una piccola parte dell'antica citt\u00e0: sono visitabili la Villa San Marco, Villa Arianna e il secondo complesso; certa \u00e8 l'esistenza di altre ville, come quella denominata del Pastore o di Anteros ed Heraclo, ancora parzialmente o completamente interrate, mentre altre ancora sono totalmente inesplorate: nella zona dell\"'ager stabianus\" (cos\u00ec veniva chiamato all'epoca dai romani il territorio che ricadeva sotto l'influenza di Stabia e che comprendeva oltre alla cittadina stabiana anche i territori degli attuali comuni di Sant\u2019Antonio Abate, Santa Maria la Carit\u00e0, Gragnano, Casola di Napoli e Lettere), sono presenti una cinquantina di costruzioni tra ville d'otium e ville rustiche.\nIl sito di Stabia registra mediamente ogni anno circa trentamila visitatori: per dare un nuovo impulso turistico al sito sia il comune, che diverse fondazioni, come la Restoring Ancient Stabiae (RAS), hanno proposto progetti per la realizzazione di un parco archeologico e di un museo che possa raccogliere le opere, le suppellettili e quant'altro rinvenuto dagli scavi della collina di Varano. I reperti stabiani sono conservati in diversi musei del mondo: le pi\u00f9 cospicue raccolte sono al Museo archeologico di Stabia Libero D'Orsi, che ha sostituito il precedente Antiquarium stabiano e al Museo archeologico nazionale di Napoli.\nNel 2016 gli scavi hanno fatto registrare 60\u00a0239 visitatori.\nStoria.\nL'antica Stabia.\nSulle origini di Stabia non si hanno date certe: la zona era sicuramente gi\u00e0 abitata durante l'et\u00e0 del ferro, come testimonia il ritrovamento di alcune tombe. La realizzazione di un piccolo centro urbano si deve invece agli Osci che scelsero il territorio di Varano per la sua posizione strategica, data la vicinanza al mare e le fertili campagne circostanti.\nIn seguito fu abitata da Greci, Etruschi e Sanniti: questi ultimi scendendo dai monti dell'Irpinia e del Sannio occuparono la pianura campana e costituirono una lega tra le citt\u00e0 vesuviane conquistate con capitale Nuceria Alfaterna; fu in questo periodo che Stabia divenne una citt\u00e0 fortificata e si provvide alla costruzione di un piccolo porto, che comunque non ebbe grande importanza, sopraffatto da quello di maggiori dimensioni di Pompei: la zona circostante al villaggio fu denominata \"ager stabianus\".\nI Sanniti mantennero il possesso del territorio fino al 308 a.C. quando i romani li sottomisero e imposero a molte citt\u00e0 della Campania la condizione di alleato. Tra il 90 e l'89 a.C. Stabia, Pompei ed altre citt\u00e0 italiche si ribellarono al dominio dell'Urbe accusata di non riservare loro gli stessi privilegi che avevano, invece, i cittadini romani: fu questo a provocare la Guerra sociale. La reazione di Roma non tard\u00f2 ad arrivare e anche Stabia capitol\u00f2 il 30 aprile dell'89 a.C. a seguito dell'assedio di Lucio Cornelio Silla: la citt\u00e0 fu distrutta e mai pi\u00f9 ricostruita come borgo fortificato. Grazie all'amenit\u00e0 delle terre, la bellezza del panorama e la ricchezza di acque la zona fu scelta dai romani per la costruzione di ville residenziali, finemente decorate e dotate dei maggiori comfort per l'epoca, come palestre, ambienti termali e, in alcuni casi, anche di una discesa diretta al mare. La zona fu colpita dal terremoto di Pompei del 62 e molte costruzioni rimasero lesionate o, in alcune casi, furono rase al suolo: non era ancora stata completata la ricostruzione che la mattina del 24 agosto del 79 un'improvvisa eruzione del Vesuvio seppell\u00ec Stabia sotto una fitta coltre di cenere e lapilli.\nRispetto a Pompei ed Ercolano, dopo l'eruzione, la ripresa della vita a Stabia fu alquanto immediata: tuttavia il tessuto urbano si svilupp\u00f2 nelle colline intorno alla vecchia citt\u00e0 e lungo la linea di costa, sfruttando in parte la piana che si era formata a seguito dell'emissione di ceneri e lapilli e che diventer\u00e0 poi il cuore dell'odierna Castellammare di Stabia.\nI Borbone: l'inizio degli scavi.\nGli scavi archeologici di Stabia iniziano ufficialmente il 7 giugno 1749 con una spedizione di sette uomini con a capo l'ingegnere spagnolo Roque Joaqu\u00edn de Alcubierre e l'ingegnere svizzero Karl Jakob Weber per volont\u00e0 di re Carlo di Borbone. In realt\u00e0 i primi interessi nel condurre una campagna di scavi per riportare alla luce l'antica citt\u00e0 vesuviana risalgono a un secolo prima, quando, verso la fine del XVI secolo, il vescovo Milante, senza troppo successo, aveva chiesto che venissero effettuate delle spedizioni proprio per recuperare le vestigia di Stabia. Nel 1748 sull'onda del successo degli scavi che si stavano svolgendo a Ercolano, re Carlo decise di ritrovare Stabia, disponendo di avviare una campagna di scavo che part\u00ec il 23 marzo dello stesso anno: seguendo la Tavola Peutingeriana, uno stradario dell'impero romano risalente al IV secolo, il sito dell'antica Stabia era da ricercarsi a nord del fiume Sarno, presso la collina di Civita. Gi\u00e0 dai prime esplorazioni vennero alla luce monete, statue, affreschi e addirittura uno scheletro umano: purtroppo per\u00f2 Roque Joaqu\u00edn de Alcubierre, direttore dello scavo, non aveva ancora capito che non si trattava di Stabia, bens\u00ec di Pompei; la corretta interpretazione del sito avvenne soltanto quindici anni dopo, nel 1763, grazie al ritrovamento di un'iscrizione che faceva chiaramente riferimento alla \"Res Publica Pompeianorum\".\nNonostante questo, il 7 giugno 1749 partirono gli scavi anche presso la collina di Varano, il sito della vera Stabia, dove pochi anni prima erano riaffiorati diversi reperti. Vennero esplorate la Villa San Marco e la Villa di Anteros ed Heraclo nel 1749, Villa del Pastore nel 1754, Villa Arianna nel 1757 e il secondo complesso nel 1762. La prima sessione di scavi termin\u00f2 nel 1762 quando le attenzioni si spostarono sugli scavi di Pompei che offrivano maggior interesse: i reperti e degli affreschi ritrovati nelle ville stabiane furono portati alla Real Reggia di Portici, anche se, tra il 1806 e il 1834, vennero trasferiti al Real museo di Napoli. Si \u00e8 spesso discusso sul comportamento degli ingegneri borbonici durante le esplorazioni, e di come praticassero enormi fori nelle pareti per creare vie d'accesso ad ambienti ancora sepolti, tenendo in poca considerazione del patrimonio su cui lavoravano, e arrivando perfino a graffiare volontariamente affreschi non asportati al fine di evitare depredazioni al termine dello scavo.\nRoque Joaqu\u00edn de Alcubierre, contrario alla chiusura dello scavo, scrisse molte lettere al ministro Bernardo Tanucci, chiedendogli il permesso di poter riavviare le esplorazioni presso l'antica Stabia. Tra le tante, in una scritta il 10 settembre 1774, si legge:\nLa tenacia di Alcubierre fu premiata nel 1775 quando fu finanziata una seconda campagna di indagini, questa volta svoltasi a cielo aperto e concentrata nella parte occidentale della collina, nei pressi di Villa Arianna e del secondo complesso per poi estendersi poco dopo a tutto il costone; inoltre furono riportate alla luce parti di alcune ville rustiche, in particolare nel territorio di Gragnano, come Villa del Filosofo nel 1778, Villa Casa dei Miri, Villa Ogliaro, Villa Petrellune nel 1779, Villa Cappella degli Impisi nel 1780 e Villa Medici nel 1781. La seconda fase di scavo dur\u00f2 soltanto sette anni e si concluse nel 1782 quando si decise di abbandonare definitivamente le ricerche su Stabia e dirottare gli uomini e l'armamentario su Pompei.\nNel corso del XIX secolo il sito di Stabia fu quasi del tutto dimenticato a favore della vicina realt\u00e0 di Pompei e soltanto verso la fine del secolo sembr\u00f2 riaccendersi un piccolo interesse; tra il 1876 e 1879, a seguito dei lavori di costruzione della cappella di San Catello nella cattedrale di Castellammare di Stabia, furono rinvenuti alcuni reperti risalenti sia al periodo precedente sia a quello successivo all'eruzione: infatti, a una profondit\u00e0 di circa sette metri, si ritrovarono iscrizioni, segmenti di strade e soglie di abitazioni, mentre a una profondit\u00e0 di circa tre metri furono trovati colonne, sarcofagi, affreschi e un pezzo di muro appartenuto a una conceria di pelli. Probabilmente dopo l'eruzione del Vesuvio in questa zona fu ricostruita, come testimonia anche un cippo, la strada che collegava Nuceria Alfaterna con Sorrentum, sul cui ciglio sorgevano diverse necropoli come dimostrano, oltre ai ritrovamenti stabiani, anche altri nei pressi di Vico Equense. Altro elemento d'interesse verso Stabia fu la pubblicazione nel 1881 da parte di Michele Ruggiero, direttore degli Scavi di Antichit\u00e0 del Regno d'Italia, di una raccolta che comprendeva diari di scavi, planimetrie, lettere e cartografie risalenti alle esplorazioni fatte alla fine del XVIII secolo.\nLibero D'Orsi: la ripresa degli scavi.\nNel 1950 Libero D'Orsi, preside di una scuola media di Castellammare di Stabia e appassionato di archeologia, assieme a pochi operai, con non poche difficolt\u00e0 sia a causa dello scetticismo dei proprietari terrieri, sia per problemi economici, ottenne la possibilit\u00e0 di effettuare degli scavi archeologici sulla collina di Varano, dove due secoli prima i Borbone avevano riportato alla luce le antiche vestigia della citt\u00e0 romana di Stabia e dove alcuni anni prima, tra il 1931 e il 1933, in alcuni fondi agricoli erano riaffiorate parti di mura. Con l'aiuto delle mappe redatte durante gli scavi borbonici, a partire dal 9 gennaio 1950, vennero riportati alla luce alcuni ambienti di Villa San Marco e Villa Arianna e nel 1957 quelli di Villa Petraro, domus ritrovata per caso ma poi nuovamente interrata dopo alcuni anni di studio: le indagini procedettero per dodici anni fino a interrompersi definitivamente nel 1962 a seguito della mancanza di fondi; la notizia dei ritrovamenti archeologici fece in poco tempo il giro del mondo tanto che illustri visitatori, come Margherita d'Austria, la duchessa Elena d'Aosta, i reali di Svezia e gli ex sovrani della Romania, fecero visita alle rovine di Stabia. Durante questi anni una grande quantit\u00e0 di reperti fu rinvenuta, cos\u00ec come alcuni degli affreschi ritenuti pi\u00f9 importanti furono staccati per consentirne una migliore conservazione: i quasi novemila reperti raccolti furono ospitati presso alcuni locali seminterrati della scuola media Stabia di cui Libero D'Orsi era preside; la possibilit\u00e0 di visitare questa mostra permanente \u00e8 durata alcuni anni, poi a causa dell'inadeguatezza dei locali, l'Antiquarium stabiano \u00e8 stato alla chiuso.\nLa prolungata mancanza di fondi ha provocato un effetto di stasi negli scavi durante tutto il periodo che va dagli anni sessanta alle fine degli anni novanta: nonostante tutto, spesso per motivi piuttosto casuali, si sono rinvenuti numerosi resti di ville e necropoli come nel 1963, quando fu scavata Villa Carmiano, poi sotterrata, nel 1967 riaffior\u00f2 parte del secondo complesso e della Villa del Pastore, sotterrata nuovamente nel 1970, oppure nel 1974 quando fu scoperta una villa appartenente all\"ager stabianus\", ma situata nell'attuale comune di Sant'Antonio Abate e il cui scavo non \u00e8 stato ancora del tutto ultimato: oltre a queste ville, altre, specie quelle rustiche, furono scoperte in tutto l\"'ager stabianus\", in particolar modo tra Santa Maria la Carit\u00e0 e Gragnano; tutte, dopo una breve esplorazione furono nuovamente sepolte. Nel 1980 a seguito del violento terremoto dell'Irpinia del 1980 parte del colonnato tortile del peristilio superiore di Villa San Marco fu quasi totalmente distrutto, senza considerare gli ingenti danni che le ville subirono: l'evento caus\u00f2 la chiusura al pubblico degli scavi, riaperti soltanto dopo quindici anni. Nel 1981 gli scavi entrarono a far parte della neonata Soprintendenza Speciale per i Beni Archeologici di Pompei, Ercolano e Stabia che comprendeva oltre al sito stabiano anche gli scavi di Pompei, Ercolano e Oplontis e sempre nello stesso anno, a seguito di lavori di asportazione di lapillo, fu rinvenuto parte del cortile di Villa Arianna, all'interno del quale erano presenti due carri per uso agricolo, di cui uno restaurato e successivamente esposto al pubblico. Nel resto degli anni ottanta si \u00e8 proceduto soltanto a interventi di manutenzione e restauro, cos\u00ec come negli anni novanta, eccetto pochi eventi importanti, come il ritrovamento di alcune sostruzioni presso Villa Arianna nel 1994, la riapertura del sito archeologico al pubblico nel 1995 e il recupero di alcuni ambienti della palestra di Villa Arianna nel 1997.\nGli scavi nel nuovo millennio.\nIl nuovo millennio si \u00e8 aperto con la fondazione di un'associazione onlus italo-statunitense chiamata Restoring Ancient Stabiae (RAS), che insieme alla collaborazione della Regione Campania e la Soprintendenza Speciale per i Beni Archeologici di Pompei, Ercolano e Stabia hanno elaborato un progetto per la creazione di un parco archeologico destinato a far conoscere le ville stabiane e, allo stesso tempo, a garantirne la manutenzione e l'esplorazione. A supporto di questo progetto \u00e8 nato anche il Vesuvian Institute, un istituto internazionale per l'archeologia che svolge funzioni sia ricettive che di polo di ricerca per studenti e archeologi impegnati nei vari tirocini e stage offerti dall'istituto stesso.\nNel 2003, in seguito a violenti acquazzoni, parte del costone della collina di Varano \u00e8 franata portando alla luce alcuni ambienti, anche di notevole fattura, di una domus romana: si trattava di una villa di cui si ignorava l'esistenza, nemmeno segnalata nelle mappe borboniche; non si \u00e8 ancora accertato se si tratta di una villa d'otium oppure di una semplice casa dell'antico abitato di Stabia, prima della distruzione da parte di Silla.\nIl 2006 \u00e8 un anno ricco di eventi: nel mese di giugno, a seguito di lavori di pulitura di una zona della collina di Varano sono stati riportati alla luce alcuni ambienti appartenenti alla Villa di Anteros ed Heraclo, costruzione gi\u00e0 scoperta dai Borbone nel 1749 ma poi nuovamente seppellita ed andata perduta: purtroppo, a seguito della mancanza di fondi, lo scavo \u00e8 stato nuovamente interrotto. Nel mese di luglio dello stesso anno, campagne di scavo promosse dalla RAS hanno fatto riaffiorare il peristilio superiore di Villa San Marco, con l'individuazione dell'angolo estremo, grazie alla presenza di una colonna angolare sempre in stile tortile: nelle vicinanze della colonna \u00e8 stato ritrovato anche il primo scheletro umano di Stabia, probabilmente un fuggiasco rimasto vittima di un crollo; alle spalle del peristilio vennero scoperti anche tre \"cubicula\". Queste scoperte hanno richiesto diversi anni di studio e indagini, effettuati con alcune tecniche all'avanguardia, non invasive del territorio, come l'utilizzo di magnetometri e georadar.\nNel 2008 sia Villa San Marco che Villa Arianna sono state interessate da esplorazioni che hanno riportato alla luce, nella prima villa, una serie di \"cubicula\", due latrine e un giardino dove era posta l'entrata secondaria, mentre nella seconda \u00e8 stato scoperto parte del grande peristilio che all'epoca romana affacciava direttamente sul mare. Nonostante per\u00f2 l'impegno delle diverse associazioni, spesso sono stati lanciati allarmi di denuncia nei confronti della poca manutenzione e pubblicizzazione del sito stabiano. Nel mese di giugno del 2008 \u00e8 stato aperto il Museo diocesano sorrentino-stabiese, ubicato presso la chiesa dell'Oratorio a Castellammare di Stabia, il quale conserva numerosi reperti provenienti dalla necropoli sotterranea della cattedrale stabiese come lapidi, colonne, capitelli e suppellettili, ma anche reperti risalenti all'epoca rinascimentale: il museo ha riscontrato subito un buon successo di pubblico, toccando quota duemila visitatori nel giro di pochi mesi. Sempre a sostegno di una campagna di rilancio degli scavi stabiani \u00e8 stato organizzato nell'estate 2008 a Villa San Marco uno spettacolo canoro del cantante Lucio Dalla.\nNel 2009 nuovi scavi hanno riportato alla luce un'antica strada romana che corre lungo il perimetro settentrionale di Villa San Marco; si tratta di una strada lastricata che collegava il borgo di Stabia con il lido sottostante: lungo tale arteria \u00e8 presente in buone condizioni una porta di accesso alla citt\u00e0, la prima ritrovata, e lungo le mura sono disegnati una miriade di graffiti e piccoli disegni in carboncino. Dall'altro lato della strada \u00e8 stato inoltre scoperto un quartiere termale di una nuova villa esplorata in parte in epoca borbonica. Nel corso dello stesso anno a Villa Arianna \u00e8 riaffiorato un giardino considerato come il miglior conservato al mondo, mentre a Casola di Napoli, a pochi metri da una palazzina abusiva \u00e8 riaffiorato un tratto di strada romana con l'ingresso ad una domus appartenente all\"'ager stabianus\". Nel maggio 2010, durante i lavori per il raddoppio del binario della linea ferroviaria Torre Annunziata - Sorrento della Circumvesuviana, tra le stazioni di Ponte Persica e Pioppaino, \u00e8 stata scoperta una villa risalente al I secolo: tra gli ambienti esplorati un reperto termale, un forno per la produzione di pane e diversi ambienti servili tutti finemente affrescati. Nel 2012, dopo due anni di lavoro, si sono concluse le opere di restauro delle ville sul pianoro di Varano, che hanno portato alla totale sostituzione delle vecchie coperture con nuove in legno, in modo da preservare maggiormente affreschi e mosaici ed alla sistemazione di copie delle pitture, nella loro posizione originale, asportate durante gli scavi borbonici e degli anni cinquanta.\nNel settembre 2020 \u00e8 stato inaugurato il Museo archeologico di Stabia Libero D'Orsi, che sostituisce l'Antiquarium stabiano, realizzato all'interno della reggia di Quisisana a Castellammare di Stabia e che raccoglie i reperti degli scavi di Stabia e del circondario.\nVille d'otium.\nVilla San Marco.\nStoria.\nVilla San Marco \u00e8 una villa residenziale romana che prende il nome da una cappella dedicata a San Marco, costruita nel XVII secolo proprio nella zona della villa, ormai scomparsa. Ha un'estensione di circa undicimila metri quadrati, di cui seimila riportati alla luce, con i lavori di scavo non ultimati, e pu\u00f2 vantare il primato di essere la pi\u00f9 grande villa d'otium dell'antica Campania. Dopo l'eruzione del Vesuvio del 79, la struttura fu esplorata per la prima volta dai Borbone nel periodo compreso tra il 1749 e il 1782 e, in seguito, da Libero D'Orsi tra il 1950 e il 1962: risult\u00f2, sin dalla sua scoperta, in un ottimo stato di conservazione grazie allo spesso strato, di circa cinque metri, di cenere e lapilli che l'avevano protetta dall'incuria del tempo.\nVilla San Marco \u00e8 stata costruita durante l'et\u00e0 augustea, ed \u00e8 stata notevolmente ampliata con l'aggiunta di ambienti panoramici, il giardino e la piscina nell'et\u00e0 claudia: nonostante non si conosca esattamente il nome del proprietario, sono state fatte diverse supposizioni che hanno portato a pensare che potesse appartenere o a un certo \"Narcissus\", un liberto, sulla base di alcuni bolli ritrovati su delle tegole, oppure alla famiglia dei \"Virtii\", i quali avevano dei sepolcri poco distanti dalla costruzione.\nStruttura.\nL'ingresso della villa \u00e8 posto a circa cinque metri di profondit\u00e0: questo \u00e8 caratterizzato da un piccolo protiro con delle panche in pietra utilizzate dalle persone in attesa di essere ricevute dal proprietario. Superato l'ingresso si entra nell\"'atrium\" affrescato con zoccolatura in nero e zona mediana in rosso con raffigurazioni di centauri e pelli di pantere; al centro \u00e8 collocato un \"impluvium\", mentre lungo le pareti laterali si aprono tre \"cubicula\", con una piccola scala che conduceva al piano superiore, crollato a seguito dell'eruzione. Sulla parete est \u00e8 posto il larario, adornato con degli affreschi che riproducono marmi preziosi: questa tecnica era utilizzata soprattutto durante l'et\u00e0 dei Flavi per evitare di acquistare a prezzi pi\u00f9 elevati dei marmi veri. Sempre nell'atrio ci sono i basamenti per una cassaforte andata perduta che, oltre alla tradizionale funzione, aveva anche il compito di mostrare a tutti la ricchezza della famiglia.\nSulla destra dell'atrio \u00e8 l'accesso al tablinio, da cui parte un breve corridoio, in cocciopesto, che conduce a un cortile porticato dove \u00e8 situato l'ingresso dalla strada alla villa: la porta d'accesso al cortile era in legno e al momento dello scavo \u00e8 stato possibile eseguirne un calco. Nei pressi di questi ambienti sono stati recuperati una statua in bronzo di Mercurio, un corvo a grandezza naturale per fontana e un candelabro bronzeo. Il tablinio ha una decorazione in IV stile, con zoccolo rosso e scomparti con ghirlande e animali, mentre la pavimentazione \u00e8 in tassellato bianco delimitato da due fasce in nero. Nel 2008, a seguito di nuovi scavi sono stati rinvenuti alcuni ambienti non segnalati sulle mappe borboniche, come una scala, un sentiero pedonale, e un giardino con al centro un grosso olmo, oltre a due latrine e diversi ambienti, uno con letto, lavabo e piano di cottura e un altro in cui \u00e8 stata ritrovata una piccola cassetta contenente una moneta, una spatola e un bottone d'osso.\nLa cucina, posta alle spalle dell'atrio, ha pianta rettangolare e delle notevoli dimensioni: presenta un grosso bancone in muratura su quattro archi, un piano cottura in frammenti laterizi e una grande vasca. Nonostante la poca importanza dell'ambiente e quindi l'assenza di affreschi e di mosaici, le pareti sono infatti rivestite di intonaco grezzo e la pavimentazione in semplice cocciopesto, sono stati ritrovati diversi elementi di interesse come, ad esempio, dei graffiti lasciati dagli schiavi: si nota una nave a remi, dei conti forse della spesa o per i turni, due gladiatori e un poema di dodici righe. Sono collegati alla cucina diversi ambienti di servizio: \u00e8 presente una stanza che probabilmente fungeva da magazzino e altri ambienti che originariamente dovevano essere delle \"diaetae\", ma che durante l'et\u00e0 flavia, a seguito della costruzione del peristilio, furono rimpicciolite e utilizzate come depositi o come \"cubicula\"; a sostegno della tesi che questi ambienti fossero stati delle \"diaetae\" sono le loro particolari decorazioni, troppo sontuose per ambienti di servizio: sono infatti pavimentate in tassellato bianco e nero e una decorazione parietale in terzo stile con zoccolo nero e la parte superiore in giallo ocra.\nGli ambienti termali della villa sono di notevoli dimensioni, hanno una pianta triangolare e si trovano tra l'ingresso e il ciglio della collina: tra questi e l'atrio \u00e8 stato ricavato, in uno spazio residuo, un piccolo viridario protetto da un muro dove si aprono sei ampie finestre: dai resti degli affreschi si deduce che questo era finemente decorato con raffigurazioni di grossi rami pendenti. L'accesso alla zona termale \u00e8 consentito da un atrio, arricchito con rappresentazioni di amorini lottatori e pugili, al quale segue l\"'apodyterium\", il \"tepidarium\", il \"frigidarium\", la palestra e il \"calidarium\": la piscina che si trova nel calidario, il cui accesso \u00e8 consentito da scalini in pietra, ha una lunghezza di sette metri, una larghezza di cinque e una profondit\u00e0 di un metro e mezzo. A seguito di ulteriori scavi nella piscina, parte del fondo \u00e8 stato asportato mettendo in luce una grande fornace in mattoni alimentata da uno schiavo, che la raggiungeva tramite un corridoio sotterraneo, e che riscaldava una grande caldaia in bronzo: questa \u00e8 stata asportata nel 1798 da Lord Hamilton per essere trasportata a Londra, ma durante il viaggio la nave su cui fu caricata, la Colossus, rimase vittima di un naufragio. I vapori caldi prodotti dalla caldaia passavano nelle intercapedini delle pareti tramite dei tubi in terracotta, riscaldando tutta la stanza: si suppone che il calidario fosse ricoperto da lastre di marmo. Dal quartiere termale inoltre partono una serie di rampe che collegano la villa con la zona pi\u00f9 pianeggiante a ridosso della costa.\nIl grande peristilio \u00e8 circondato da un lungo porticato con al centro una piscina lunga trentasei metri e larga sette, la quale, nella parte terminale, ha un ninfeo, in parte ancora da esplorare, decorato con affreschi raffiguranti Nettuno, Venere e diversi atleti, asportati dai Borbone e conservati al Museo archeologico nazionale di Napoli e al Museo Cond\u00e8 di Chantilly, in Francia. Nel giardino del peristilio erano presenti al momento dell'eruzione dei platani: la certezza \u00e8 data da studi di archeologi che durante gli scavi hanno analizzato i vari strati vulcanici e hanno trovato le impronte delle radici di questi alberi: proprio come avvenuto per i calchi degli umani, all'interno di queste forme \u00e8 stato versato del cemento liquido in modo da ottenere il loro calco: inoltre gli archeologi hanno calcolato che, al momento dell'eruzione, l'et\u00e0 di questi alberi andava dai settantacinque ai centocinque anni.\nSul giardino si aprono diverse \"diaetae\" affrescate ognuna in maniera differente: la prima \u00e8 decorata in quarto stile e sulle pareti si ritrovano raffigurati Perseo con ali ai piedi che mostra la testa di Medusa recisa, un offerente, una musa di spalle con la lira, Ifigenia, una figura nuda e una donna che scopre una pisside, mentre sul soffitto \u00e8 raffigurata una Nike con in mano la palma della vittoria. In una seconda stanza \u00e8 raffigurata la storia di Europa rapita dal toro, mentre nella stanza successiva sono presenti frammenti di un dipinto raffigurante un giovane disteso su un triclinio con accanto un'etera. Altre stanze invece, quelle di rappresentanza, in parte crollate, si aprono sul ciglio della collina, in posizione panoramica: esse avevano un rivestimento di marmo nella parte inferiore ed erano affrescate in quella superiore. Le pareti del peristilio sono affrescate con zoccolatura nera e riquadri in rosso e ocra, mentre la pavimentazione \u00e8 a mosaico bianco, che nelle bordature nei pressi delle colonne riproduce disegni geometrici in bianco e nero.\nVilla San Marco \u00e8 dotata anche di un secondo peristilio, posto nel lato meridionale, forse lungo circa centoquarantacinque metri, cos\u00ec come indicato da studi geofisici realizzati nel 2002 e recuperato in gran parte nel 2008, e caratterizzato da portici sorretti da colonne tortili, crollate in seguito al terremoto dell'Irpinia del 1980: il soffitto del portico \u00e8 affrescato con diversi dipinti raffiguranti \"Melpomene\", l\"'Apoteosi di Atena\", \"Ermes psicopompo\", la \"Quadriga del sole con Fetonte\" e il \"Planisfero delle stagioni\", rinvenuto nel 1952 e raffigurante un globo con all'interno due sfere intersecanti e due figure femminili che rappresentano la Primavera e l'Autunno con intorno degli amorini; molto probabilmente poi l'opera era completata dalle figure dell'Inverno e dell'Estate ma la mancanza dei frammenti rende l'interpretazione difficoltosa. In questo peristilio \u00e8 collocata anche una meridiana: in realt\u00e0 durante lo scavo questa \u00e8 stata ritrovata in un deposito in quanto la villa, al momento dell'eruzione, era in ristrutturazione ed \u00e8 stata successivamente riposta nella sua posizione originaria.\nVilla Arianna.\nStoria.\nVilla Arianna \u00e8 la villa d'otium pi\u00f9 antica di Stabia, risalente al II secolo a.C.. Essa \u00e8 situata all'estremit\u00e0 ovest della collina di Varano, in posizione panoramica; occupa un'area di circa undicimila metri quadrati di cui scavati e visitabili soltanto duemilacinquecento. La prima campagna di scavi fu svolta da Karl Weber tra il 1757 e il 1762 e la villa fu chiamata \"primo complesso\", per distinguerla dal secondo complesso, altra villa d'otium, da cui \u00e8 separata tramite uno strettissimo \"vicus\": dopo aver staccato le decorazioni di maggior rilievo e aver asportato le suppellettili, la villa fu nuovamente rinterrata. Gli scavi sono ripresi nel 1950 a opera di Libero D'Orsi e fu in tale periodo che la villa fu denominata Arianna per la presenza di una pittura a soggetto mitologico che raffigura Arianna abbandonata da Teseo: D'Orsi effettu\u00f2 gli scavi di ambienti della villa che si affacciavano sul ciglio della collina, alcuni dei quali andati perduti a seguito di eventi franosi; prosegue inoltre il lavoro degli archeologi che interessa la zona sud e quella del grande peristilio o palestra che \u00e8 stato riportato alla luce quasi completamente, insieme a nuove camere, colonne e finestre, nel corso del 2008.\nStruttura.\nVilla Arianna, secondo le mappe redatte durante le esplorazioni dei Borbone e da quanto emerso dagli scavi, ha una pianta molto complessa, frutto di continui ampliamenti della struttura e per questioni di comodit\u00e0 viene divisa in quattro sezioni: l'atrio, gli ambienti termali, il triclinio e la palestra.\nL'atrio tuscanio, risalente all'et\u00e0 tardo repubblicana, \u00e8 pavimentato con mosaico bianco-nero e presenta affreschi parietali, solitamente figure femminili e palmette su fondo nero e rosso, che hanno caratteristiche riconducibili al terzo stile. Al centro dell'atrio \u00e8 presente un \"impluvium\" mentre tutto intorno sono presenti numerose camere: due di queste, poste alle estremit\u00e0 dell'ingresso dell'atrio, conservano decorazioni che imitano architetture come colonne ioniche che reggono il soffitto a cassettoni appartenenti all'arte tipica del secondo stile. Negli altri \"cubicula\" invece sono stati ritrovati gli affreschi pi\u00f9 importanti dell'antica Stabia, tutti asportati in epoca borbonica e conservati al museo archeologico nazionale di Napoli, e raffiguranti del figure mitologiche di \"Medea\", \"Leda col cigno\", \"Diana\", la \"Flora\" e la \"Venditrice di amorini\". La \"Flora\" o \"Primavera di Stabiae\" \u00e8 stata ritrovata nel 1759, ha una grandezza di soli trentotto centimetri per ventidue e risale al I secolo: l'affresco rappresenta la ninfa greca Flora, intesa dai romani come la dea della Primavera, girata di spalle nell'atto di raccogliere un fiore da un cespo, allegoria di purezza, il tutto su uno sfondo di colore verde acqua; la Flora \u00e8 sicuramente l'opera pi\u00f9 conosciuta di Stabia, tanto da diventarne il simbolo, non solo in Italia, ma anche all'estero come testimonia l'emissione di un francobollo in Francia, durante la settimana dedicata ai beni culturali protetti dall'UNESCO, che riportava proprio la Primavera di Stabia. Altra opera di grande importanza \u00e8 la \"Venditrice di amorini\", ritrovata nel 1759, risalente anch'essa al I secolo, che rappresenta una donna nell'atto di vendere un amorino a una fanciulla: tale affresco ebbe notoriet\u00e0 nel XVIII secolo, influenzando il gusto neoclassico e fu riportato su numerose porcellane, stampe, litografie e quadri, come testimoniato dall'abate Galiani che da Parigi, in una lettera indirizzata al ministro Bernardo Tanucci, scriveva:\noppure dal professore Alvar Gonz\u00e1lez-Palacios che scriveva:\nDal fondo dell'atrio si accede a un peristilio quadrato esplorato in epoca borbonica e non ancora riportato alla luce. Il triclinio e gli ambienti circostanti affacciano direttamente sul ciglio della collina e, grosso modo, sono cronologicamente collocabili nell'et\u00e0 neroniana: nel triclinio sono presenti raffigurazioni di storie care alla divinit\u00e0 di Venere come l'affresco rinvenuto il 14 aprile 1950 che fa riferimento al mito di Arianna, abbandonata da Teseo sull'isola di Nasso fra le braccia di Ipno che viene scorta da Dioniso, rappresentato con occhi di falco. Libero D'Orsi descrive cos\u00ec l'affresco:\nNella stessa stanza sono presenti anche gli affreschi di \"Licurgo e Ambrosia\", \"Pilade\", \"Ippolito\", raffigurato mentre una nutrice gli svela l'amore provato dalla sua matrigna Fedra e \"Ganimede\", rapito dall'aquila per essere portato dinanzi a Giove: alcuni di questi sono stati staccati e conservati all'interno dell'Antiquarium stabiano. Gli ambienti minori intorno al triclinio hanno una colorazione parietale o rossa o gialla e riportano decorazioni minimaliste come amorini, figure volanti, paesaggi e medaglioni con al centro busti di personaggi; uno di questi ambienti ha una particolare decorazione detta a piastrelle: dopo una zoccolatura in rosso, dove sono affrescati figure femminili e amorini, inizia la decorazione con le piastrelle al cui centro sono presenti diverse raffigurazioni che si ripetono ogni quattro fasce, ossia nella prima fascia sono disegnati figure femminili e uccelli, nella seconda fiori e medaglioni, nella terza amorini e uccelli e nella quarta rose e medaglioni, alcune delle quali picchiettate dagli stessi Borbone affinch\u00e9 nessun altro potesse impossessarsene. Nelle vicinanze del triclinio sono presenti due \"diaetae\" intercalate da un triclinio estivo: la prima \"diaeta\" \u00e8 decorata con una zoccolatura in giallo dove sono raffigurati diversi paesaggi, una zona mediana bianca che riporta diversi amorini e la predella, sempre bianca, con decorazioni che ricordano mostri marini e paesaggi con pigmei. La seconda \"diaeta\" ha un pavimento a mosaico bianco, una zoccolatura in giallo e il resto delle pareti affrescate con candelabri, cavallette, uccelli e farfalle. Nella parte antistante questa zona della villa, sul ciglio della collina, \u00e8 presente una terrazza con archi e pinnacoli, aggiunti nel corso del I secolo.\nLa palestra, chiamata anche grande peristilio, \u00e8 ubicata all'estremit\u00e0 ovest della villa ed \u00e8 stata aggiunta successivamente alla costruzione, con molta probabilit\u00e0 durante l'et\u00e0 Flavia: si tratta di un'opera lunga centottanta metri per ottantuno di larghezza con oltre cento colonne in opera listata e rivestite di stucco bianco, danneggiate dal terremoto dell'Irpinia del 1980; il suo circuito ha la misura di due stadi secondo le misure indicate da Vitruvio per questi tipi di edifici.\nGli ambienti termali sono di dimensioni minori rispetto alle altre ville di Stabia ma in ogni modo sono presenti un \"calidarium\" absidato con vasca, un \"tepidarium\" e un \"frigidarium\": nel 2009 \u00e8 stato rinvenuto un giardino di grosse dimensioni, precisamente centodieci metri di lunghezza per cinquantacinque di larghezza, considerato come il miglior conservato al mondo, in quanto sono ancora ben visibili le tracce delle piante presenti al momento dell'eruzione. Numerosi sono anche gli ambienti di servizio come la cucina, una peschiera, una scala in muratura che conduceva al primo piano e una stalla, dove sono stati ritrovati due carretti agricoli, uno dei quali \u00e8 stato restaurato ed esposto al pubblico: questo carro ha due grosse ruote che superano la cassa ed era fabbricato in ferro e legno cos\u00ec come testimoniato da studi approfonditi; inoltre nelle sue immediate vicinanze \u00e8 stato ritrovato anche lo scheletro di un cavallo con le zampe posteriori alzate, imbizzarritosi per lo spavento causato dall'eruzione, di cui si conosce anche il nome, Repentinus, come riportato da un'incisione nella stalla. Villa Arianna era collegata a una struttura ai piedi della collina, sulla spiaggia, tramite una serie di sei rampe sostenute da archi in muratura.\nSecondo complesso.\nIl secondo complesso \u00e8 una villa d'otium situata sul ciglio della collina di Varano tra la Villa del Pastore e la Villa di Arianna: da quest'ultima villa il secondo complesso \u00e8 separato da uno strettissimo \"vicus\". La costruzione fu esplorata per la prima volta nel 1762 da Karl Weber, nel 1775 da Pietro la Vega e infine nel 1967 da Libero D'Orsi: soltanto una parte, circa mille metri quadrati, \u00e8 stata riportata alla luce e l'accesso avviene tramite Villa Arianna; proprio per la loro vicinanza vengono spesso confuse come un'unica villa.\nLa struttura si compone di due zone, una pi\u00f9 antica collocabile intorno al peristilio che \u00e8 stata edificata intorno al I secolo a.C. e una di successiva costruzione, probabilmente un ampliamento o una fusione con un'altra struttura gi\u00e0 esistente, risalente all'et\u00e0 imperiale. Il peristilio possiede un porticato su tre lati e diversi ambienti tra cui anche un \"oecus\", andato perduto in seguito a un evento franoso, e diversi ambienti panoramici che si affacciavano direttamente sul mare; sul lato ovest \u00e8 presente una peschiera quadrata con canne di piombo con zampilli. Il lato sud invece \u00e8 chiuso e presenta uno pseudo-portico adornato con colonne poggiate su un muro alle cui spalle si trova il quartiere termale che comprende un \"calidarium\" absidato con una vasca, un \"tepidarium\" anch'esso con vasca e giardino, un \"laconicum\" con tetto a cupola e una cucina. Nella parte nord, quella costruita successivamente, prossima a Villa Ariana sono presenti un triclinio, un \"cubiculum\" e diversi ambienti di cui non \u00e8 stata ancora chiarita la funzione: questi, insieme a parte del peristilio con gli ambienti panoramici, sono gli unici visitabili. La maggior parte della opere della villa sono state portate via dai Borbone, cos\u00ec come parte della pavimentazione in tessellato geometrico bianco e nero; tuttavia resistono pareti ben conservate dal caratteristico fondo nero in terzo stile.\nVilla del Pastore.\nLa villa del Pastore deve il suo nome al ritrovamento di una statua raffigurante un pastore: tale ritrovamento sarebbe avvenuto il 19 settembre 1967 mentre erano in corso i lavori di scavo della vasca della villa. La costruzione sorge sul costone del pianoro di Varano, in posizione panoramica, a poca distanza da Villa Arianna e dal secondo complesso ed \u00e8 stata esplorata per tre volte: la prima esplorazione, quella della sua scoperta, risale al periodo che va dal 1754 al 1759 ad opera di Karl Weber e fu portato alla luce un grande giardino; la seconda campagna di scavi, sotto la guida di Pietro la Vega, \u00e8 stata effettuata tra il 1775 e il 1778, proseguendo quella iniziata alcuni anni prima; la terza e ultima esplorazione risale al periodo compreso tra il 6 aprile 1967 e il 16 settembre 1968: le indagini furono iniziate a seguito di un ritrovamento di un muro perimetrale dopo che si erano svolti alcuni lavori per la rimozione di uno strato di lapilli da un terreno da destinare a uso agricolo. Lo scavo degli anni sessanta fu finanziato dalla proprietaria del terreno e, una volta accertata la presenza di strutture antiche, il sopraintendente dell'epoca, Alfonso De Franciscis, chiese di espropriare tutta l'area tra Villa Arianna e Villa San Marco in modo tale da riunire in un unico percorso le ville dell'antica Stabia: in attesa di tale permesso la villa fu nuovamente sepolta nel 1970 per evitare che si rovinasse. A seguito di vari problemi burocratici legati alla causa di esproprio, la villa rimane sepolta: in futuro l'associazione RAS dovrebbe occuparsi del suo recupero.\nLa villa del Pastore risale a un periodo compreso tra l'VIII secolo a.C. e il 79 e si estende su una superficie di diciannovemila metri quadrati, circa ducentoquattromila se si considera anche l'area del giardino; si suddivide in due parti: un'ampia zona scoperta e una serie di locali adibiti a uso abitativo, entrambe con una pianta rettangolare. L'area del giardino scoperto ha un andamento che va da ovest verso est ed \u00e8 delimitato a sud da una parete a emiciclo, mentre a nord si trova un criptoportico fenestrato lungo centoquarantacinque metri, al quale corre parallelo, ma posto in una zona leggermente inferiore, un colonnato: al centro del giardino \u00e8 presente una \"natatio\" con gradinata in marmo. Nella parte dell'emiciclo \u00e8 stata ritrovata la statuetta che d\u00e0 il nome alla villa: si tratta di un'opera marmorea, alta circa sessantacinque centimetri, con una base di sedici, in stile ellenistico e rappresenta un anziano pastore vestito con grezze pelli, che porta sulle sue spalle un capretto, mantenuto per le gambe con la mano sinistra, nella quale si trova anche un cesto con uva e pane, mentre nella mano destra porta una lepre. Nella parte meridionale la parete termina con archi rovesci realizzati in laterizi e in \"opus reticulatum\" con \"cubilia\" in tufo giallo e cruma di lava rossiccia. Sempre nel giardino, nell'angolo sud occidentale, si trova un porticato di dieci metri di lunghezza per due di larghezza, pavimentato a mosaico bianco e nero: da qui si accede in un ambiente a \"opus latericium\" caratterizzato da una piccola nicchia affrescata in azzurro. Nello stesso angolo di giardino furono poi ritrovate due ante in laterizio, affrescate in rosso, che permettevano l'accesso a un grosso ambiente, probabilmente un tablino; fu inoltre rinvenuto un piccolo ninfeo quadrato al centro del quale era posto un \"labrum\" marmoreo. La seconda parte della villa, quella dedicata alla vita quotidiana, dispone di una quindicina di ambienti raccolti intorno a un cortile centrale: sul lato settentrionale di questo cortile si apre il quartiere termale, nel quale si riconoscono un \"apodyterium\", un \"calidarium\", una cucina e un vestibolo. Dalla zona termale un'esedra funge d'accesso a un \"impluvium\" sul cui fondo si apre un larario. Studi hanno dimostrato che la villa si sviluppava su tre livelli, in quanto, a seguito di alcuni eventi franosi, sono affiorate una serie di sostruzioni che avevano la duplice funzione di contenimento della collina e di base di sostegno della villa; come le altre ville d'otium stabiane anche Villa del Pastore era collegata direttamente al mare da una serie di rampe che digradavano verso la spiaggia.\nVilla di Anteros e Heraclo.\nLa villa di Anteros e Heraclo, chiamata anche villa del Fauno o villa Cappella San Marco, \u00e8 una villa d'otium che sorge al confine tra Castellammare di Stabia e Gragnano a pochi metri da Villa San Marco ed \u00e8 come questa situata sul pianoro di Varano; \u00e8 stata esplorata per la prima volta da Karl Weber l'11 dicembre 1749 ed \u00e8 una delle prime testimonianze romane ritrovate durante gli scavi borbonici dell'antico abitato di Stabia: dopo essere stata indagata e depredata di tutti gli oggetti ritenuti di valore fu lasciata interrata. Nonostante si disponesse di alcune mappe, gli archeologi non erano mai riusciti a identificare il sito esatto in cui si trovasse, fino al 2006, quando un gruppo di volontari, impegnato nell'opera di pulizia del costone della collina di Varano, rimase vittima di un crollo: continuando a scavare furono riportati alla luce diversi ambienti tra cui un androne con pareti bianche, pavimentazione scolpita e la cerniera di una porta appartenenti proprio alla villa di Anteros e Heraclo. Dopo un primo generale entusiasmo e varie iniziative atte al recupero della struttura, a causa della permanente mancanza di fondi non si \u00e8 potuto provvedere alla sua messa in sicurezza, e il tutto \u00e8 stato nuovamente invaso dalla vegetazione.\nDella villa non si conosce molto, se non quello tramandato dai Borbone: si tratta con molta probabilit\u00e0 dell'unica costruzione della zona ad appartenere a dei magistrati, come testimonia il ritrovamento di una lapide di circa un metro e mezzo, scritta in caratteri rossi, che riportava la scritta:\nNon si \u00e8 a conoscenza se si tratta del nome di uno o due magistrati ma \u00e8 ben nota la loro funzione nell'ager, ossia quella di conservare i documenti del villaggio, riscuotere le tasse e organizzare le feste. Oltre alla targa, fu rinvenuto un busto di donna, che alcuni studiosi hanno identificato in Livia, con capelli ricci adornati da una fibula e un cammeo raffigurante una donna, forse Venere, che stringe tra le mani un ramo, del quale Weber rimane particolarmente colpito tanto che nel suo diario di scavo scrive:\nPoco si conosce invece sui locali della villa: oltre alle scoperte del 2006 si apprende dagli scritti di Karl Weber che erano presenti degli ambienti adibiti alla vendita, testimoniato dalla grande quantit\u00e0 di bilance e monete, talvolta anche in oro, ritrovate.\nVille rustiche.\nVilla Carmiano.\nVilla Carmiano deve il suo nome al luogo nella quale \u00e8 ubicata, ossia in localit\u00e0 Carmiano, nel comune di Gragnano ed \u00e8 una villa rustica dell\"'ager stabianus\" posta a poco meno di un chilometro dal pianoro di Varano dove sono situate le ville d'otium di Stabia. La costruzione \u00e8 stata riportata alla luce nel corso degli scavi effettuati da Libero D'Orsi nel 1963 e a seguito del suo stato di abbandono e per conservarne meglio le strutture murarie \u00e8 stata nuovamente sepolta nel 1998: al momento della sua scoperta la villa non era stata ancora esplorata da alcuno e ci\u00f2 \u00e8 stato molto utile sia per scoprire importanti novit\u00e0 sullo stile di vita dei romani sia per la notevole quantit\u00e0 di reperti che sono stati ritrovati.\nLa villa ha una superficie di circa quattrocento metri quadrati e risale all'ultimo quarto del I secolo a.C.: del proprietario si conoscono soltanto le iniziali, MAR.A.S., incise su un sigillo in bronzo; inoltre dalla qualit\u00e0 dei dipinti si suppone che il proprietario fosse un ricco agricoltore. Dopo aver superato l'ingresso dove \u00e8 posta anche la cuccia del cane, si entra nell'ampio porticato coperto, interamente dipinto, sul quale si aprono quasi tutte le stanze e dove si trova il larario dedicato a Minerva: le stanze di servizio, quindi la cucina con forno, torchio, vasca per la raccolta del mosto e una cella vinaria con dodici \"dolii\" dalla capacit\u00e0 complessiva di settemila litri di vino e gli ambienti usati per il deposito del raccolto e degli utensili per lavorare la terra, sono pavimentate in terra battuta, mentre la zona residenziale come il triclinio, finemente decorato con pitture in arte flavia, ha una pavimentazione in cocciopesto; proprio dal triclinio provengono le opere pi\u00f9 importanti come la raffigurazione di \"Nettuno e Amimone\", \"Bacco e Cerere\" e il \"Trionfo di Dioniso\".\nVilla Petraro.\nVilla Petraro \u00e8 una villa rustica dell\"'ager stabianus\" situata in localit\u00e0 Petraro, dalla quale prende anche il nome, al confine tra Castellammare di Stabia e Santa Maria la Carit\u00e0: la costruzione anticamente si trovava nella piana del Sarno, in una zona boscosa a ridosso di un'antica strada lastricata romana tra Stabia e Nuceria. La villa \u00e8 stata scoperta nel 1957 a seguito di alcuni lavori di estrazione di lapilli da utilizzare in ambito industriale e la sua esplorazione \u00e8 proseguita fino al 1958, quando dopo averla spogliata di affreschi ed elementi decorativi di maggior importanza \u00e8 stata nuovamente sepolta: anche in questo caso la campagna di scavo \u00e8 stata seguita da Libero D'Orsi.\nVilla Petraro ha una lunghezza di trentasette metri e una larghezza di ventinove e si estende su una superficie di circa mille metri quadrati, \u00e8 composta da due livelli come testimonia la presenza di una scala e al momento dello scavo risultava crollata la parte occidentale. Costruita originariamente durante la prima et\u00e0 augustea, la villa al momento dell'eruzione del Vesuvio doveva essere interessata da lavori di ristrutturazione e molto probabilmente la si stava trasformando da villa rustica a villa d'otium, come testimoniano alcuni cumuli di materiali edili e progetti di decorazioni; inoltre la posizione in cui essa si trovava favoriva questo cambiamento da uso agricolo a residenziale, in quanto si trovava a pochi metri dalla spiaggia e aveva una vista panoramica sul golfo di Napoli. Presenta un ampio cortile centrale con un criptoportico al nord per proteggerla dal sole, colonne realizzate in \"opus vittatum\" al sud, mentre nella parte est erano in via di realizzazione delle nuove colonne: sempre nel cortile sono presenti un forno e un pozzo. Dalla zona centrale si diramano i vari ambienti della villa: si trovano depositi, ambienti di lavori, triclini, \"cubicula\" e sei \"ergastula\", ossia celle per gli schiavi. A seguito dei lavori di ampliamento la villa \u00e8 stata dotata, nella parte orientale, anche di una zona termale, nella quale \u00e8 presente una scala che porta al piano superiore: l'ambiente termale \u00e8 composto da un \"calidarium\" con copertura a botte, cos\u00ec come gli altri ambienti, un \"frigidarium\", nel quale erano in costruzione nuove vasche, un \"tepidarium\", fornito di tubi fittili per il riscaldamento della stanza, un \"praefurnium\" e un \"apodyterium\", lo spogliatoio. I pannelli decorativi che furono asportati e conservati nell'Antiquarium stabiano si trovavano proprio negli ambienti termali e rappresentano scene bucoliche, divinit\u00e0 fluviali, amorini e rappresentazioni mitologiche come \"Pasifae\", a cui viene presentata la vacca in legno, \"Narciso\" che si specchia in acqua, \"Psiche\", un \"Satiro con capro\" ed un \"Satiro con rhyton\"; la maggior parte delle pareti della villa per\u00f2 erano state rivestite di intonaco bianco prossime alla decorazione oltre a venticinque bassorilievi in fase di rifinimento. Tra i reperti pi\u00f9 importanti alcune bottiglie in vetro soffiato, brocche in terracotta e un torchio oleario: infatti le principali attivit\u00e0 agricole della zona erano concentrate sulla produzione di olio e vino.\nVilla Sant'Antonio Abate.\nVilla Sant'Antonio Abate \u00e8 una villa rustica rinvenuta in localit\u00e0 Casa Salese nella parte alta dell'attuale citt\u00e0 di Sant'Antonio Abate, dal quale prende anche il nome: la costruzione si trova in quello che era il limite estremo dell\"ager stabianus\" al confine con Pompei e con Nuceria. La villa \u00e8 stata scoperta tra la primavera e l'estate del 1974 ed ha fornito agli archeologi importanti notizie sugli usi e costumi dei romani: infatti non essendo mai stata scavata prima d'allora, neanche dai Borbone, ha offerto una grande variet\u00e0 di oggetti, portati nell'antiquarium di Castellammare di Stabia. La mancata scoperta in epoca borbonica ha per\u00f2 negato alla villa uno studio approfondito e la possibilit\u00e0 di avere un'idea della grandezza del sito tramite mappe redatte in quell'epoca: si pensa che soltanto un'ala della villa sia stata riportata alla luce. Nel 2009 \u00e8 stato approvato un progetto di restauro e recupero della residenza romana per una spesa complessiva di 40.000 \u20ac.\nVilla Sant'Antonio Abate risale all'epoca augustea-tiberina e probabilmente si articola intorno a una corte a pianta quadrata. L'area rinvenuta riguarda un ampio ambiente vicino al muro perimetrale con una piccola aia protetta da muretti pi\u00f9 bassi e tre colonne a base quadrata che fanno parte di un portico, non completamente scavato, il quale rappresenta l'ingresso alla villa, decorato con immagini di animali, piante e maschere. Dal portico si accede a diversi ambienti: una stanza che presenta pareti dipinte con una zoccolatura in nero e la parte superiore in intonaco bianco, una piccola stanza, che ha la caratteristica di avere la volta ricavata da un dolio, ossia un recipiente dove era contenuto il vino, adibita a forno e ampio vano di ingresso nel quale sono presenti dei resti di una scala in legno che conduceva al piano superiore dove si trovavano stanze adibite a dormitorio per gli schiavi, e l'accesso alla corte: in questo ambiente si trova la cucina e cinque colonne in laterizio non intonacato. Oltre a un piccolo ripostiglio, \u00e8 presente anche un triclinio a pianta rettangolare con pareti sempre a fondo nero. All'esterno della villa si trova la scala che porta al piano superiore e un collettore d'acqua, realizzato in cocciopesto, che aveva anche la funzione di isolare la villa. Di grande interesse anche i resti di una macina e una nicchia adibita a larario.\nVilla Medici.\nVilla Medici, che porta il nome dalla localit\u00e0 nella quale si trova, fu esplorata per la prima volta da Pietro la Vega nel biennio 1781-82: la villa \u00e8 interrata. La villa ha una pianta rettangolare con al centro un cortile dove si trovano un colonnato di sei colonne affrescate in rosso, un dolio, un pozzo e una vasca con un canale che fungeva da abbeveratoio per gli animali. Dal cortile si aprono una serie di ambienti come la cucina con il forno, una latrina, un\"'apotheca\" dove venivano raccolti i frutti, lasciati riposare su un letto di paglia e un \"torcularium\", che d\u00e0 a sua volta accesso a una grande stanza affrescata con una zoccolatura in giallo a strisce rosse mentre la parte superiore ha delle fasce verdi su un fondo scuro dove compaiono disegni di fiori e foglie: all'interno di quest'ambiente furono rinvenuti diversi reperti come una tazza, un campanello e un'accetta. \u00c8 inoltre presente una cella vinaria e una stanza per il fattore, entrambe con ingresso autonomo.\nVilla Petrellune.\nVilla Petrellune \u00e8 una villa rustica rinvenuta in localit\u00e0 Petrellune, dal quale prende anche il nome: la villa fu esplorata in minima parte durante l'epoca borbonica, precisamente nel 1779, da Pietro la Vega. Come gi\u00e0 accennato, la villa fu in piccola parte esplorata e poi abbandonata quando, dopo l'asportazione del pavimento, si not\u00f2 la presenza di lapillo, che fece ritenere la costruzione fosse successiva al 79: in realt\u00e0 questa ipotesi era sbagliata poich\u00e9 non teneva conto dell'abituale uso che i costruttori romani facevano, come base per la pavimentazione, del lapillo proveniente da eruzioni precedenti a quella del 79. Furono esplorati diversi ambienti servili come il \"torcularim\", le \"cellae\" destinate alla famiglia, l\"'horreum\", il \"trapetum\" con un frantoio per le olive ed ambienti patronali come il \"calidarium\" con un \"praefurnium\" ed una latrina. I mosaici pavimentali e i marmi parietali rinvenuti denotavano il livello di agiatezza dei proprietari, nonostante si trattasse di una villa rustica: questi furono asportati nel 1779 e trasferiti alla reggia di Portici: si trattava di un tessellato bianco con alcuni disegni geometrici in nero. La villa \u00e8 interrata.\nVille dell'Ogliaro.\nLe ville dell'Ogliaro sono una serie di tre edifici ubicati tutti in localit\u00e0 Ogliaro, a Gragnano. La prima \u00e8 stata esplorata nel 1779 da Pietro la Vega, ma i suoi scritti contenenti le descrizioni della costruzione sono andati successivamente perduti, anche se, prima del loro smarrimento, \u00e8 stata realizzata nel 1850 una mappa della villa. La costruzione dispone di un lungo portico che immette in diversi ambienti, ognuno con funzione diversa: \u00e8 infatti presente la stanza dedicata alla produzione del vino, un'altra a quella dell'olio, due \"ergastula\" per il riposo degli schiavi e addirittura un piccolo quartiere termale. La seconda villa \u00e8 stata scoperta tre anni dopo, nel 1782, ed \u00e8 stata esplorata sempre da Pietro la Vega: la costruzione ha un'estensione maggiore rispetto alla precedente e una pianta irregolare. \u00c8 composta da tre cortili, una zona termale con pareti affrescate e pavimentazione in tessellato e una serie di ambienti pavimentati con ciottoli marini: dalla presenza di una scala si deduce che la dimora era dotata anche di un piano superiore. La terza villa \u00e8 stata scoperta nel 1957 ed \u00e8 stata solo parzialmente scavata, riportando alla luce ruderi di mura in \"opus incertum\" e un ambiente con un frantoio. Tutte le ville dell'Ogliaro sono interrate.\nVilla del Filosofo.\nLa villa rustica del Filosofo \u00e8 stata esplorata nel 1778 e deve il suo nome al ritrovamento, in una delle stanze, di un anello adornato con una corniola intagliata raffigurante il busto di un filosofo. L'accesso alla villa avviene da una strada lastricata e si sviluppa tutto intorno a un cortile che presenta un criptoportico fenestrato nella parte nord e dei portici nei lati sud ed est, mentre al centro \u00e8 presente un'ara in tufo e un pozzo per la raccolta dell'acqua: intorno al cortile si aprono diversi ambienti destinati sia a uso abitativo che rustico. Villa del Filosofo dispone anche di una zona termale pavimentata a mosaico bianco con alcune tessere in nero che riproducono il disegno di un delfino nell'atto di avvolgere un timone, mentre le pareti sono affrescate con dipinti che raffigurano animali e maschere e uno di pi\u00f9 pregevole fattura rappresentante Venere: in uno di questi ambienti \u00e8 stata inoltre ritrovata una stufa decorata con stucchi. Al momento della sua scoperta la villa era rimasta immutata dall'eruzione del Vesuvio del 79, non avendo subito, come capitato per altre, dei saccheggi e ha quindi offerto una cospicua quantit\u00e0 di reperti tra cui il pi\u00f9 importante l'anello con la corniola con la raffigurazione del filosofo, di cui Ulrico Pannuti fa una precisa descrizione:\nTra gli altri reperti un ago crinale in avorio con Venere, attrezzi agricoli, oggetti in terracotta, candelabri, vasi in bronzo e lo scheletro di un cavallo. La villa \u00e8 interrata.\nVilla Casa dei Miri.\nVilla Casa dei Miri \u00e8 una villa rustica riportata alla luce nel biennio 1779-80, che prende il nome dalla strada in cui si trova, a pochi metri dalle ville d'otium dell'antica Stabia. La costruzione \u00e8 divisa in due zone: quella abitativa e quella rustica; la zona abitativa \u00e8 composta da un vestibolo con tre colonne, nel quale si trova anche la scala che conduce al piano superiore, che divide l'ingresso da un piccolo atrio: da questo si apre l'accesso oltre che a diversi \"cubicula\" anche a un grande peristilio, affrescato e pavimentato a mosaico in frantumi di marmo, dove sono presenti venti colonne disposte a colonnato e ad un quartiere termale. La parte rustica comprende una serie di ambienti destinati principalmente alla produzione dell'olio come testimonia il ritrovamento di due torchi oleari con una vasca: \u00e8 inoltre presente un'aia nella quale \u00e8 stato rinvenuto un vaso di terracotta, diviso in vari scomparti, utilizzato per ingrassare i ghiri, uno dei cibi prediletti dai romani. La villa \u00e8 interrata.\nVilla Sassole.\nLa Villa Sassole \u00e8 una villa rustica esplorata prima nel 1762 e poi tra il 1780 ed il 1781 ed apparteneva con molta probabilit\u00e0 a C. Pomponius Trophimus come dimostrato da un cippo funerario ritrovato a poca distanza dalla casa: gli ambienti termali della villa furono trasformati in stalla dopo che vennero asportati i rivestimenti in marmo dalle pareti e le \"suspensorae\" dai pavimenti, nell\"'horreum\" sono stati rinvenuti diversi strumenti agricoli ed accanto alla cella vinaria era posto il \"torcularium\"; in queste stanze sono inoltre stati ritrovati diversi affreschi, staccati e conservati al museo archeologico nazionale di Napoli, come \"Dioniso\", \"Sileno\" e \"Menade\". La villa era dotata anche di un orto, recintato da un muro, che presentava esternamente un sacello, coperto da una volta e dotato di un piccolo altare. La villa \u00e8 interrata.\nAltre ville.\nOltre alle ville pi\u00f9 conosciute, nel corso degli anni, sia durante l'epoca borbonica che durante gli scavi di Libero D'Orsi o ancora per motivi piuttosto casuali, sono riaffiorate diverse villa rustiche sparse per l'intero \"ager stabianus\", in particolare nella zona di Gragnano e Santa Maria la Carit\u00e0. Queste, dopo la loro scoperta e la loro parziale esplorazione, dopo essere state depredate degli oggetti e affreschi, sono rimaste interrate o andate distrutte. Tra le ville c'\u00e8 la quella rustica Cappella degli Impisi, scavata nel 1780 e la sua esplorazione \u00e8 stata dopo poco tempo interrotta in quanto si cap\u00ec che era stata precedentemente saccheggiata e quindi povera di affreschi, mosaici e suppellettili: tuttavia sono stati ritrovati un'idra, dieci vasi di creta, e due ruote di frantoio. La villa rustica in propriet\u00e0 Malafronte \u00e8 una costruzione che risale al II secolo a.C. come testimoniato dal ritrovamento di alcune ceramiche, gi\u00e0 abbandonata prima dell'eruzione del 79: si tratta probabilmente di una villa distrutta durante l'invasione di Silla nell'89 a.C., realizzata in blocchi di tufo, nella quale si riconoscono diversi ambienti e una vasca posta nel cortile. La villa rustica in propriet\u00e0 Iozzino \u00e8 riaffiorata nel 1963 durante la costruzione di un edificio che ne ha provocato in parte anche la distruzione: la villa risale all'et\u00e0 augustea sono stati ritrovati un \"calidarium\" in \"opus reticulatum\" e un'intercapedine in \"tegole mammatae\" e \"suspensurae\". La villa rustica in via Sepolcri, a Gragnano, \u00e8 stata scoperta nel 1969 a seguito di lavori per la costruzione di alcuni serbatoi idrici: della villa sono state esplorate circa dieci stanze alcune delle quali destinate ad abitazione, altre a magazzino, come testimoniano la presenza di un \"torcularium\" e di una cella vinaria.\nDurante la costruzione della strada statale 145, nel 1984, \u00e8 stata riportata alla luce una villa rustica risalente all'et\u00e0 augustea e ampliata durante l'et\u00e0 tardo repubblicana. La parte scavata mostra un cortile sul quale si affacciano un \"triclinium\", un \"oecus\" e altri ambienti tutti affrescati in III stile pompeiano, oltre a diversi ambienti di servizio, uno dei quali dotati anche di un forno. Tra i reperti pi\u00f9 significativi una casseruola in argento e diversi affreschi del triclinio rappresentanti paesaggi mitologici come la caccia al cinghiale e \"Diana e Atteone\": quest'ultimo risale al 35-45 e raffigura Diana nuda intenta a immergersi nelle acque di un ruscello e Atteone che la spia dall'alto. Nel 1985 sono state fatte importanti scoperte archeologiche come un muro perimetrale, in \"opus incertum\", di una villa e il perimetro di un'altra in via Pantano dalla superficie di circa seicento metri quadrati: il muro perimetrale \u00e8 in \"opus incertum\" in calcare e tufo e all'interno sono stati individuati undici ambienti ancora non scavati. Altre due ville rustiche sono state ritrovate in localit\u00e0 Incoronata a una distanza di circa duecentocinquanta metri l'una dall'altra sempre nello stesso anno: la prima ha una superficie di circa seicento metri quadrati ed \u00e8 composta da dodici ambienti di cui rimangono solamente le fondamenta. L'altra villa invece risale all'epoca augustea e il muro perimetrale ha anche la funzione di muro di contenimento di una scarpata. Nel 1987 sono state ritrovate, alla profondit\u00e0 di circa tre metri, presso via Quarantola a Gragnano, diverse mura in tufo, realizzate in \"opus reticolatum\" appartenenti a una villa: non \u00e8 stato possibile scavare gli ambienti interni ma si \u00e8 dedotto che la costruzione aveva un'altezza di due metri e mezzo.\nTempli.\nLa quasi totale assenza di templi nella zona di Stabia fa pensare che molto probabilmente questi furono rasi al suolo durante l'occupazione di Silla: tuttavia alcuni resti accertano la presenza di diverse strutture sacre come un tempio dedicato a Ercole, uno a Diana, uno ad Atena, uno a Cibele e quello pi\u00f9 importante del Genius Stabianum.\nIl \"tempio di Ercole\" era ubicato sulla \"Petra Herculis\", conosciuto con il nome di scoglio di Rovigliano, ossia un isolotto calcareo posto a circa duecento metri dalla costa, a pochissima distanza dalla foce del fiume Sarno, nella zona chiamata Rovigliano: la leggenda vuole che Ercole, di ritorno dalle sue fatiche, stacc\u00f2 un pezzo di roccia dal monte Faito e lo scagli\u00f2 in mare formando cos\u00ec l'isola. Il nome di Rovigliano invece deriva, secondo gli archeologi, o dal cognome di un'antica famiglia romana, la \"gens Rubilia\" oppure dal console Rubelio, proprietario dello scoglio, o ancora dal termine latino \"robilia\", ossia delle piante leguminose, simile alle cicerchie, che crescevano abbondanti nella zona dell'ager. Del tempio di Ercole rimangono pochissime tracce, come un pezzo residuo di muro in \"opus reticulatum\" e il ritrovamento, durante lo scavo delle fondamenta di una torre, di una statua in bronzo raffigurante Ercole, andata perduta. Altra testimonianza che nell'antichit\u00e0 l'isola fosse dedicata a Ercole sono alcune righe scritte da Plinio il Vecchio:\nL'isolotto nel corso dei secoli \u00e8 stato poi utilizzato per i pi\u00f9 svariati motivi: nel VI secolo fu fatta costruire un'abitazione privata, nel XII secolo divenne prima un monastero poi una chiesa e infine nel XVI secolo fu costruita una torre, ancora visibile, a difesa delle incursioni saracene. Nel 1931 vi fu perfino aperto anche un ristorante, che ebbe per\u00f2 ben poca fortuna: lo scoglio di Rovigliano versa in condizioni di degrado.\nIl \"tempio di Diana\" era ubicato nella frazione di Pozzano, all'estremit\u00e0 sud dell\"'ager stabianus\", sulla collina dove sorge la basilica della Madonna di Pozzano. Fu infatti durante uno scavo presso il giardino della chiesa, nel 1585, che riaffiorarono alcuni resti di un tempio pagano, tra cui un'ara che presentava particolari raffigurazioni come teste di cervo, fiori e frutti: proprio da questo ritrovamento gli archeologi hanno attribuito il tempio al culto di Diana. In seguito sull'ara fu montata una colonna con una croce sulla sommit\u00e0 e il tutto fu collocato a breve distanza dalla basilica di Pozzano, nei pressi di un belvedere: per preservarne l'importanza storica l'ara \u00e8 stata sostituita con una copia mentre l'originale \u00e8 ora custodito all'interno di Villa San Marco.\nIl \"tempio di Atena\", conosciuto anche come santuario extraurbano, \u00e8 stato riportato alla luce nel 1984, in localit\u00e0 Privati, sulle sponde del Rivo Calcarella, nella zona collinare di Castellammare di Stabia, per una superficie di circa duecento metri quadrati. Il tempio risale al periodo sannita, costruito probabilmente intorno al IV secolo a.C. ed ha conservato una grande quantit\u00e0 di manufatti. Non si \u00e8 ancora accertato a chi fosse dedicato il culto: tra le varie ipotesi c'\u00e8 quella pi\u00f9 accreditata di Atena per il ritrovamento di una statuetta raffigurante la dea, molto simile a un'altra ritrovata nel tempio nei pressi di Punta Campanella proprio dedicato alla dea della saggezza; secondo altri invece era dedicato al culto della sfera della fecondit\u00e0 o ancora ad Afrodite o Artemide. Tra i reperti pi\u00f9 importanti rinvenuti in questo tempio \u00e8 una lastra con la testa di Ercole, d'ispirazione ellenistica, realizzata tra il IV e il III secolo a.C. e dalle dimensioni di trentatr\u00e9 centimetri di lunghezza e trentadue di larghezza: nell'antica Stabia il culto di Ercole era molto sentito poich\u00e9 secondo la leggenda era il fondatore della citt\u00e0.\nIl \"tempio di Cibele\" \u00e8 stato scoperto nel 1863, in localit\u00e0 Trivione, a Gragnano, a seguito dei lavori di ampliamento di una strada: si tratta di colonne in piombo, disposte circolarmente, al centro del quale \u00e8 posto un ceppo sepolcrale. Secondo la ricostruzione degli archeologi il tempio si trovava in una radura, protetto da boschi, e il culto era appunto dedicato a Cibele, per i romani Rea: intorno all'edificio sacro danzavano i coribanti e spesso si svolgevano riti orgiastici, culto importato dall'antica Grecia.\nIl \"tempio del Genius Stabianum\" \u00e8 stato riportato alla luce nel 1762 e dopo la sua esplorazione nuovamente interrato: nonostante si disponga di diverse mappe, non \u00e8 stata ancora chiarita la sua posizione, anche se si suppone che si trovi tra la collina di Varano e Santa Maria la Carit\u00e0. Il tempio era probabilmente un santuario confederale nocerino e dalle piante redatte in epoca borbonica si deduce che \u00e8 formato da un monoptero a quattordici colonne e un edificio a quattro colonne che ospita due triclini e una mensa circolare. Dal ritrovamento di una targa si \u00e8 inoltre venuti a conoscenza che il tempio \u00e8 stato restaurato dopo il terremoto del 62 e i lavori eseguiti da Caesius Daphnus.\nNecropoli.\nNella zona dell\"'ager stabiaus\" sono state individuate ed esplorate diverse necropoli, in particolar modo queste sorgevano lungo le strade che collegavano Stabia con Pompei, Nocera e Sorrento: le pi\u00f9 importanti sono localizzate presso Madonna delle Grazie, Gragnano e nella zona collinare e antica di Castellammare di Stabia, precisamente nei pressi del castello e della cattedrale. Queste necropoli sono caratterizzate da un alto numero di tombe di bambini a testimonianza dell'alta mortalit\u00e0 infantile.\nNecropoli Santa Maria delle Grazie.\nLa necropoli pi\u00f9 importante e pi\u00f9 ampia dell\"'ager stabianus\" \u00e8 quella di Santa Maria delle Grazie, individuata nel gennaio 1957 durante dei lavori per la costruzione di un distributore di benzina, lungo la strada che collega Castellammare di Stabia a Sant'Antonio Abate, in prossimit\u00e0 dell'abitato di Madonna delle Grazie: \u00e8 stata esplorata per la prima volta da Libero D'Orsi; anticamente la necropoli si trovava lungo l'asse viario che collegava Stabia con Nocera.\nDurante lo scavo sono state riportate alla luce circa trcento tombe risalenti al periodo che va dal VII al III secolo a.C.: di queste, centoventuno sono del periodo arcaico, ossia comprese tra il VII e VI secolo a.C., e circa cinquanta del periodo sannitico (V - III secolo a.C.). Le tombe arcaiche sono tutte a inumazione con scheletro supino posto in una fossa o cassa di tufo, quelle sannitiche sono a cassa di tegole con copertura a cappuccina o di lastra di tufo. In tutte le tombe sono stati ritrovati una grossa quantit\u00e0 di corredi, che variavano a seconda delle dominazioni che interessavano l'ager: si notano oggetti appartenenti a tradizioni degli etruschi, dei greci, sanniti e romani. Nelle tombe pi\u00f9 antiche il corredo funerario \u00e8 posto ai piedi del defunto, si trattava prevalentemente di \"lekythos\", \"skyphos\" e \"kylix\" dipinte in nero a cui si accompagnavano delle olpette dipinte a vernice. Inoltre per distinguere il sesso dei defunti nelle tombe degli uomini venivano messe delle armi, mentre in quelle delle donne oggetti ornamentali dei costumi femminili, come fibule, grani vitrei di collane, qualche anello e i fusi. Le tombe risalenti al IV secolo a.C. sono disposte intorno a quelle pi\u00f9 antiche e nei corredi funerari al posto delle \"kylix\" si trovano \"skyphos\" e olpette a vernice nera. Infine, nelle sepolture del III secolo a.C. sono presenti quasi esclusivamente unguentari, indice di un chiaro impoverimento del territorio: infatti lo sviluppo di Pompei e la nascita di altri centri lungo la penisola sorrentina port\u00f2 a un lento spopolamento della zona dell\"'ager stabianus\". La necropoli non \u00e8 visitabile.\n\"Area Christianorum\" e necropoli al Castello.\nDurante lo scavo delle fondamenta per la costruzione della cappella di San Catello, all'interno della concattedrale di Santissima Maria Assunta e San Catello di Castellammare di Stabia, tra il 1876 e il 1879, \u00e8 stata ritrovata una necropoli paleocristiana, chiamata poi \"area Christianorum\", tra le pi\u00f9 importanti dell'ager: questo testimonia che l'area stabiana fu nuovamente abitata poco dopo l'eruzione del Vesuvio, forse gi\u00e0 a partire dalla fine del I secolo, quando Nocera per avere uno sbocco sul mare, riorganizz\u00f2 il suo porto nei pressi della costa stabiana ed \u00e8 per questo motivo che la religione cristiana, che nei primi periodi si diffondeva soprattutto attraverso le vie del mare, dovette giungere abbastanza presto. Costruita lungo la strada che collega Stabia a Nocera, la necropoli fu utilizzata originariamente come cimitero pagano e aveva una forma ad alveare, cio\u00e8 era costituita da \"formae\", tombe sovrapposte fatte in muratura e coperte di tegole: gli scavi non sono ancora completati e sono stati riportati alla luce soltanto due ampi vani collegati da uno stretto corridoio. La maggior parte dei reperti scoperti nell\"'area Christianorum\" sono conservati al museo diocesano sorrentino-stabiese, dopo molti anni di abbandono all'interno dell'antiquarium stabiano; tra i reperti pi\u00f9 significativi il sarcofago di Gaio Longinio, risalente al 250 e rinvenuto il 4 agosto 1879: si tratta di un sarcofago marmoreo raffigurante le nove Muse, Apollo e Minerva, mentre il coperchio, di fattura diversa, \u00e8 decorato da due coppie di delfini e riporta la scritta tradotta dal latino:\nAltro reperto di fondamentale importanza \u00e8 il cosiddetto Abbraccio: si tratta di un fermaglio di un libro, forse un messale, a forma di placchetta, in osso, che raffigura l'abbraccio tra san Pietro e san Paolo, dove i due apostoli vanno incontro l'uno verso l'altro con le braccia tese.\nNel 1932 un'area sepolcrale \u00e8 stata individuata presso il castello di Castellammare di Stabia, durante la costruzione della strada Panoramica che scende verso Pozzano: secondo gli archeologi si tratta di una necropoli risalente al IV secolo a.C. e il gruppo di tombe ritrovato era a cassa, a tegola, a lastre di tufo, mentre una sola era costituita da un unico blocco di tufo. Sempre nella stessa zona, a seguito di lavori per la costruzione della rete idrica \u00e8 stata riportata alla luce una tomba integra contenente uno \"skyphos\" e un'anforetta. Molti anni prima inoltre, nel 1759, a Scanzano, non lontano da questa necropoli, durante uno scavo per l'estrazione di pozzolana, fu rinvenuta una tomba a cassa appartenente a una donna: la tomba faceva forse parte di un'area cimiteriale pi\u00f9 grande risalente all'epoca sannitica. Purtroppo il corredo funerario \u00e8 andato perduto ma da alcuni scritti dell'epoca si \u00e8 venuti a conoscenza che al suo interno erano presenti tre piccole anfore: sulla prima era raffigurata una donna seduta sugli scalini di un monumento funebre, sulla seconda una Nike seduta su una roccia e sulla terza il profilo di una testa femminile.\nGrotta di San Biagio.\nL'ipogeo di Giasone e Mauro, meglio conosciuto come Grotta di San Biagio, \u00e8 un cimitero benedettino, gi\u00e0 presente in epoca romana per altre funzioni e poi trasformato in sepolcreto a partire dal IV secolo. Sono due le ipotesi principali sull'origine della grotta: poteva trattarsi di una cavit\u00e0 naturale che i romani hanno utilizzato come cava di tufo per la costruzione delle ville, oppure come strada di collegamento sotterranea tra la spiaggia, che all'epoca si trovava a pochi metri, e la sovrastante Villa Arianna. Dopo l'eruzione del Vesuvio si pensa che nei pressi della grotta passasse la strada che univa il porto di Stabia con Nuceria e che tutta la zona fosse interessata dalla presenza di tombe: non \u00e8 da escludere che anche la grotta sia stata usata per un breve periodo come tempio pagano e poi come area sepolcrale paleocristiana. Notizie certe, anche grazie ai ritrovamenti archeologici, si hanno a partire dal IV secolo quando i benedettini fondarono al suo interno una basilica dedicata ai santi Giasone e Mauro, con una maggiore predisposizione al culto di san Michele arcangelo. Dopo l'abbandono da parte dei Benedettini il sito fu gestito dai \"carminatores\", una congrega che riuniva i tessitori di lana e che introdussero il culto di san Biagio; secondo un'altra ipotesi durante l'epoca medioevale il nome del poco conosciuto San Giasone mut\u00f2, nel linguaggio popolare, in \"Santo Giase\" o \"Biase\" e da l\u00ec sarebbe divenuto in seguito san Biagio. Nel 1695 l'accesso alla grotta fu interdetto dal vescovo Annibale di Pietropaolo, poich\u00e9 questa era diventata rifugio di ladruncoli e il culto di san Biagio fu spostato nella cattedrale.\nLa grotta di San Biagio, nella sua parte esplorata, si estende per ventisette metri di lunghezza e circa tre metri di larghezza ed \u00e8 suddivisa in tre parti: l'atrio, la navata con quattro nicchie su ogni lato e l'abside. Le pareti sono decorate con diversi strati di affreschi: in realt\u00e0 sul lato sinistro sono presenti affreschi molto grandi lungo tutta la parete mentre su quello destro soltanto tre; la datazione delle decorazioni spazia dal IV-V secolo per le pi\u00f9 antiche al X-XI secolo per quelle pi\u00f9 recenti. Tra gli affreschi pi\u00f9 importanti la Madonna in Trono, di autore ignoto, \u00e8 stata dipinta tra il l'VIII e il X secolo, \u00e8 di fattura bizantina e si tratta della pi\u00f9 antica rappresentazione mariana nel territorio della diocesi sorrentino-stabiese: rappresenta una Madonna dall'aspetto rigido che porta tra le braccia Ges\u00f9 nell'atto di benedire; l'arcangelo Michele, risalente al XII-XIII secolo, \u00e8 raffigurato quasi a grandezza naturale, vestito da una tunica come un guerriero longobardo e regge tra le mani un globo e una lancia stilizzata; san Renato, risalente all'XI secolo, raffigura il primo vescovo di Sorrento: ha testa calva, fronte alta ed \u00e8 vestito con pallio vescovile e regge in mano il libro delle sacre scritture; un Cristo accompagnato dagli arcangeli Michele e Raffaele; san Giovanni e santa Brigida; i santi Pietro e Giovanni. La Grotta di San Biagio non \u00e8 visitabile anche perch\u00e9 sono in corso dei lavori di restauro che dovrebbero riportare all'apertura al pubblico dell'ipogeo.\nNecropoli minori.\nNecropoli minori, sparse per l\"'ager stabianus\", ne sono state ritrovate in gran numero nel corso degli anni. Poco distante dalla necropoli di Santa Maria delle Grazie, nel 1985 \u00e8 stata ritrovata una necropoli con otto tombe arcaiche tutte risalenti al VII secolo a.C., di cui sette sepolture infantili in casse monolitiche in tufo, e una di adulto in una fossa: all'interno delle tombe erano posti degli oggetti personali, mentre all'esterno dei vasi. Nel 1984 una necropoli \u00e8 stata scoperta in via Staglia a Gragnano ed \u00e8 costituita da sei tombe a cassa di tegola con copertura a cappuccina: purtroppo al momento del ritrovamento era gi\u00e0 stata depredata di tutti i corredi, eccetto qualche piccolo oggetto in pittura nera; altra necropoli era in via Carmiano: le tombe risalivano al VII-VI secolo a.C. ma sono andate distrutte a seguito dell'edificazione di un palazzo.\nSi ha notizia di ritrovamenti nei pressi del torrente Vernotico: furono rinvenute delle tombe con corredi funerari andate poi distrutte per far posto a delle abitazioni. Nella stessa zona, durante la costruzione di un ponte ferroviario verso la stazione di Gragnano, vennero alla luce altre cinque tombe in pietra tufacea, con all'interno resti umani, oggetti in metallo, vasi e vetri colorati: il materiale tufaceo delle tombe fu riutilizzato nei basamenti del ponte mentre dei corredi funerari non si \u00e8 pi\u00f9 rimasta alcuna traccia, cos\u00ec come indicato da alcuni documenti del 1888."}
{"id": "2347174", "revid": "556655", "url": "https://it.wikipedia.org/wiki?curid=2347174", "title": "Idrosgommatura", "text": "L'Idrosgommatura \u00e8 l'asportazione della gomma presente sulla pista di volo rilasciata dagli aeromobili in fase di atterraggio. Le ruote di un aereo, durante l'atterraggio, subiscono una repentina accelerazione che passa da velocit\u00e0 zero a velocit\u00e0 di atterraggio, lasciando di conseguenza un residuo di pneumatico sulla pista. Le tracce di gomma, che si depositano sulla pista, riducono notevolmente le caratteristiche di attrito regolamentare della pista (coefficiente di attrito).\nQuesta procedura viene eseguita mediante l'idropulitrice con getti d'acqua ad'alta pressione (fra i 500 ed i 1100 bar) e con una portata d'acqua non superiore ai 35/40 litri al minuto per metro lineare. Una pressione o portata di acqua superiori trasformano l'idrosgommatura in idrodemolizione in quanto l'acqua che penetra negli interstizi della pavimentazione non troverebbe punti di sfogo andando ad intaccare cos\u00ec il legante o bitume, e disgregando di conseguenza l'inerte."}
{"id": "2347176", "revid": "228587", "url": "https://it.wikipedia.org/wiki?curid=2347176", "title": "Tecomaria", "text": ""}
{"id": "2347177", "revid": "158913", "url": "https://it.wikipedia.org/wiki?curid=2347177", "title": "Era notte a Roma", "text": "Era notte a Roma \u00e8 un film del 1960 diretto da Roberto Rossellini.\nTrama.\nIl film \u00e8 ambientato a Roma durante l'occupazione tedesca nella seconda guerra mondiale. Tre prigionieri di guerra, uno statunitense, un inglese e un russo, fuggiti da un campo di prigionia dopo l'8 settembre 1943, sono ospitati a Roma da Esperia, una giovane popolana che abita nel popoloso rione Ponte. Costei, che pratica la borsa nera, dapprima avrebbe voluto sbarazzarsi di loro per paura delle rappresaglie naziste contro i civili che aiutavano i militari nemici; in seguito li aiuta con maggiore consapevolezza anche grazie all'intervento del fidanzato Renato, un antifascista militante. I tre soldati alleati sono nascosti in un vano dell'abitazione di Esperia, a cui si accede attraverso una porta segreta. Alcuni abitanti del quartiere (il dottor Costanzi, che cura l'americano, ferito a una gamba; il portiere dello stabile) sono a conoscenza della presenza dei fuggiaschi.\nUn'imprudenza del sergente russo (esce dal nascondiglio per inseguire un tacchino) mette in pericolo la sicurezza del nascondiglio. La vigilia di Natale 1943 si attende l'arrivo di due partigiani appartenenti al gruppo di Renato incaricati di portar via i tre militari in una localit\u00e0 pi\u00f9 sicura. Il dottor Costanzi viene per\u00f2 a sapere che i due partigiani sono stati uccisi dai tedeschi; il russo decide di rimanere in clandestinit\u00e0 con i partigiani per aiutarli nella costruzione di ordigni esplosivi. Giungono i tedeschi per arrestarli, dopo una denuncia di Tarcisio, una spia dei nazisti. Il soldato russo viene ucciso mentre gli altri due riescono a fuggire e a rifugiarsi dapprima in casa del principe Antoniani e successivamente in un convento cattolico. Dopo che i fascisti giungono anche in convento, su segnalazione di Tarcisio, il maggiore Pemberton riesce a sfuggire nuovamente alla cattura; nel corso della fuga ritorna in casa di Esperia dove apprende che Renato \u00e8 stato fucilato dai nazisti. Nel frattempo giunge Tarcisio, che ha una passione non ricambiata per Esperia, per convincerla a fuggire con lui a Venezia. Il maggiore inglese, che ha visto Tarcisio all'opera come spia dei nazisti, lo uccide. Esperia confessa in lacrime al maggiore che lei aveva tradito lui e Peter per salvare Renato. Le truppe alleate giungono a Roma salutate con gioia dalla popolazione.\nStoria.\nL'ambientazione di \"Era notte a Roma\" \u00e8 la stessa di \"Roma citt\u00e0 aperta\", il capolavoro di Rossellini. \"Era notte a Roma\" nacque come produzione internazionale, con attori di vari paesi. La casa di produzione italiana era invece la \"Golden Star\", fondata dal padre gesuita Angelo Arpa. Riguardo alla resistenza, mentre la stampa di ispirazione comunista critic\u00f2 la \u00abvisione clerico-centrica\u00bb, Morandini scrisse che Rossellini aveva mostrato nel film la partecipazione veramente popolare della resistenza.\nDal punto di vista formale, Rossellini adotta il pancinor, un obiettivo fotografico di lunghezza focale variabile, antesignano dello zoom, che permette a Rossellini di poter fare riprese di lunga durata senza stacchi, allungando i tempi della recitazione e limitando al massimo il montaggio."}
{"id": "2347180", "revid": "1543377", "url": "https://it.wikipedia.org/wiki?curid=2347180", "title": "Municipalit\u00e0 locale di Umsobomvu", "text": "Umsobomvu \u00e8 una municipalit\u00e0 locale (in inglese Umsobomvu Local Municipality) appartenente alla municipalit\u00e0 distrettuale di Pixley ka Seme della Provincia del Capo Settentrionale in Sudafrica. \nIn base al censimento del 2001 la sua popolazione \u00e8 di 23.634 abitanti.\nLa sede amministrativa e legislativa \u00e8 la citt\u00e0 di Colesberg e il suo territorio si estende su una superficie di ed \u00e8 suddiviso in 5 circoscrizioni elettorali (\"wards\"). Il suo codice di distretto \u00e8 NC072.\nGeografia fisica.\nConfini.\nLa municipalit\u00e0 locale di Umsobomvu confina a nord con quella di Letsemeng (Xhariep/Free State), a est con quelle di Kopanong (Xhariep/Free State) e Gariep (Ukhahlamba/Provincia del Capo Orientale), a sud con quelle di Inxuba Yethemba (Chris Hani/Provincia del Capo Orientale) e Ubuntu e a ovest con quelle di Emthanjeni e Renosterberg."}
{"id": "2347183", "revid": "1573940", "url": "https://it.wikipedia.org/wiki?curid=2347183", "title": "Echinorhinus", "text": "Il genere di squali Echinorhinus \u00e8 l'unico della famiglia Echinorhinidae . Appartiene all'ordine Squaliformes. Entrambe le specie del genere sono rare e poco conosciute.\nEtimologia.\nIl nome deriva dal greco \"echinos\" (riccio di mare) + \"rhinos\" (naso).\nAreale e habitat.\nSi trovano in tutto il mondo dalle acque temperate fredde a quelle tropicali a profondit\u00e0 registrate comprese tra 11 e 900 metri.\nAspetto.\nLe 2 specie del genere sono caratterizzate da una protubertanza simile ad un naso sul muso, dentelli dermici molto appuntiti, assenza di pinna anale e presenza di due piccole pinne dorsali prive di spine, vicine tra loro e poste all'indietro rispetto alla pinna pelvica. La lunghezza totale \u00e8 compresa tra i 3 ed i 4 metri.\nRiproduzione.\nLe specie sono ovovivipare e gli embrioni si nutrono del sacco vitellino, cio\u00e8 la madre trattiene le uova in s\u00e9 finch\u00e9 non si schiudono.\nAlimentazione.\nSi nutrono di una grande variet\u00e0 di animali del fondale o costieri, tra cui altri squali, bottatrici, merluzzi, pesci piatti, pesci lucertola, aringhe, pesci elefante, granchi, polpi e calamari. Sembra che riescano a risucchiare la preda espandendo improvvisamente bocca e faringe dopo essersi avvicinati.\nTassonomia.\nAl genere appartengono soltanto due specie:"}
{"id": "2347186", "revid": "258720", "url": "https://it.wikipedia.org/wiki?curid=2347186", "title": "Echinorhinidae", "text": ""}
{"id": "2347187", "revid": "124906117", "url": "https://it.wikipedia.org/wiki?curid=2347187", "title": "Discografia di Tina Turner", "text": "Questa pagina contiene la discografia della cantante R&amp;B statunitense Tina Turner."}
{"id": "2347193", "revid": "110157", "url": "https://it.wikipedia.org/wiki?curid=2347193", "title": "Mikasa League 2007-2008", "text": "La seconda Mikasa League \u00e8 stato il quattordicesimo Campionato georgiano di calcio a 5 e si \u00e8 svolto nella stagione 2007/2008."}
{"id": "2347194", "revid": "132266", "url": "https://it.wikipedia.org/wiki?curid=2347194", "title": "Convenzione di Montego Bay", "text": ""}
{"id": "2347195", "revid": "77594", "url": "https://it.wikipedia.org/wiki?curid=2347195", "title": "Admiralty House", "text": "Admiralty House a Londra venne progettata da Sir Robert Taylor e dal suo allievo Samuel Pepys Cockerell e inaugurata nel 1786. Costruita su richiesta dell'ammiraglio Lord Howe, \"First Lord of the Admiralty\" fra il 1782 ed il 1783 per \"poche stanze per il mio uso privato\", essa era la residenza ufficiale del First Lord of the Admiralty (Primo Lord dell'Ammiragliato) fino al 1964, ed \u00e8 stata anche sede di alcuni Primi Ministri britannici quando 10 Downing Street venne ristrutturato. Il presidente John F. Kennedy vi si incontr\u00f2 con il Primo Ministro Harold Macmillan nel 1962.\nWinston Churchill visse in questa casa mentre fu \"First Lord of the Admiralty\" per due diversi periodi nel 1911-15 e nel 1939-40. Oggi essa ospita funzioni governative ed alcuni uffici ministeriali .\n\"Admiralty House\" \u00e8 parte del complesso degli ex \"Admiralty buildings\" ed \u00e8 spesso confusa con il pi\u00f9 visibile \"Ripley Building\" (anche noto come \"Old Admiralty Office\") costruito nel 1726 o dell\"'Admiralty Extension\" costruita fra il 1898 ed il 1904, ed anche con Admiralty Arch (1910).\n\"Admiralty House\" \u00e8 un piccolo edificio di tre piani in mattoni gialli. Il prospetto da su Whitehall ma non ha un suo autonomo accesso in quanto si entra dal \"Ripley Building\", anche se vi era un importante ingresso attraverso l'Ammiragliato fino al 1904. La facciata anteriore \u00e8 simmetrica e semplice. Gli interni sono in stile neoclassico. Il retro si affaccia sul grande spiazzo dell'Horse Guards Parade."}
{"id": "2347197", "revid": "287204", "url": "https://it.wikipedia.org/wiki?curid=2347197", "title": "Mikasa League 2006-2007", "text": "La prima Mikasa League \u00e8 stato il tredicesimo Campionato georgiano di calcio a 5 e si \u00e8 svolto nella stagione 2006/2007."}
{"id": "2347202", "revid": "543022", "url": "https://it.wikipedia.org/wiki?curid=2347202", "title": "The Gospel According to the Meninblack", "text": "The Gospel According to the Meninblack (chiamato talvolta solo The Meninblack) \u00e8 un concept album esoterico dei The Stranglers pubblicato nel 1981. L'album tratta di teorie complottistiche riguardo a visite di UFO sulla Terra, dell'organizzazione governativa \"Men in Black\" (nella cultura popolare, agenti governativi che cercano di nascondere avvistamenti di UFO eliminando i testimoni), e la narrazione di ci\u00f2 secondo schemi biblici. Non \u00e8 la prima volta che la band si occupa di questo argomento: l'aveva gi\u00e0 fatto in \"Raven\" e nel singolo \"Who Wants the World?\".\nHugh Cornwell, ex cantante e compositore della band, ha dichiarato di considerare quest'album il migliore album degli Stranglers ed il suo preferito.\nNel Regno Unito i singoli estratti vendettero poco a causa dello sperimentalismo, diversamente dal successivo album \"La Folie.\""}
{"id": "2347203", "revid": "1226", "url": "https://it.wikipedia.org/wiki?curid=2347203", "title": "Cervello Matrioska", "text": ""}
{"id": "2347204", "revid": "2091899", "url": "https://it.wikipedia.org/wiki?curid=2347204", "title": "Stress test delle banche", "text": "Lo stress test delle banche o il programma di valutazione del capitale di vigilanza \u00e8 una valutazione della riserva di capitale in corso da parte della Federal Reserve americana e dalle autorit\u00e0 di vigilanza bancaria per determinare se le organizzazioni bancarie pi\u00f9 grandi degli Stati Uniti hanno capitale sufficiente a reggere l'impatto di un ambiente economico pi\u00f9 difficile rispetto a quanto attualmente previsto. I lavori si sono conclusi entro la fine di aprile 2009.\nAnaloga operazione \u00e8 stata effettuata da parte del Cebs (Committee of European Banking Supervisors) in collaborazione con la Banca centrale europea e la commissione Europa su le principali banche europee.\nIl risultato ha evidenziato una buona capacit\u00e0 delle banche europee a reggere un eventuale peggioramento dell'economia reale nel prossimo biennio.\nInfatti solo 13 non hanno passato l'esame: si tratta della tedesca Hypo Real Estate (gi\u00e0 salvata dallo stato nel 2008 e successivamente nazionalizzata), la Eurobank Ergasias, la National Bank of Greece, la Piraeus Bank (per quanto riguarda la Grecia), 5 casse di risparmio spagnole: Diada, Cajasur, Espiga, Unnim et Banca Civica, e 4 banche italiane. Il risultato non tiene conto che di certi particolari studiati, per non compromettere nessuna delle grandi banche. La percentuale delle banche sottoposte all'esame non \u00e8 la stessa per tutti i paesi. In Spagna furono sottomesse all'esame il 95% delle banche mentre negli altri paesi solo il 50%.\nLe banche italiane sottoposte allo stress test sono state 15 e quelle che non hanno superato l'esame sono 4, tra cui Monte dei Paschi di Siena e Carige.\nCampo di applicazione e scopo.\nL'operazione \u00e8 limitata a organizzazioni bancarie con un patrimonio superiore ai 100 miliardi di dollari. Le organizzazioni del settore bancario incluse in questo esercizio comprendono il nucleo del sistema bancario degli Stati Uniti che rappresentano circa i due terzi del totale delle attivit\u00e0 delle holding bancarie americane.\nGli istituti bancari ammissibili, con consolidata attivit\u00e0 inferiore a $ 100 miliardi, possono anche ottenere capitali dal Programma di acquisto del capitale (PAC). L'ammissibilit\u00e0 \u00e8 coerente con i criteri e il processo deliberativo stabilito per l'identificazione di qualificate istituzioni finanziarie (QFIs) nel Programma di Acquisto di capitale esistente. \nL'autorit\u00e0 di vigilanza sta conducendo tali valutazioni su un capitale di base interministeriale per assicurare che esse siano svolte in modo tempestivo e coerente. Ogni istituto finanziario \u00e8 stato incaricato di analizzare le potenziali perdite a livello di impresa, in prestiti e nel suo portafoglio titoli, come pure da qualsiasi impegno fuori dal bilancio e passivit\u00e0 potenziali / esposizioni, definiti sulla base di due scenari economici su un orizzonte temporale di due anni (2009 - 2010). Inoltre, alle imprese con attivit\u00e0 commerciali di 100 miliardi di dollari e pi\u00f9, viene chiesto di stimare il potenziale di perdita legato al trading in questi stessi scenari. \nIstituzioni finanziarie partecipanti stanno anche prevedendo le risorse interne disponibili per assorbire le perdite, compresi i pre-provvigioni degli utili e le indennit\u00e0 per perdite su crediti. Come parte del processo di vigilanza, l'autorit\u00e0 di vigilanza si \u00e8 riunita con la dirigenza di ogni ente finanziario per rivedere e discutere le previsioni sulle perdite e le entrate di reddito. Sulla base di tali discussioni, l'autorit\u00e0 di vigilanza stanno valutando le potenziali perdite specifiche alle istituzione e stima le risorse per assorbire tali perdite nei casi pi\u00f9 avverse, e stabilire se l'ente ha un capitale tampone sufficiente necessario a garantire che ha la qualit\u00e0 e la quantit\u00e0 di capitale necessario per svolgere il proprio ruolo vitale per l'economia.\nScenari macroeconomici e le ipotesi.\nLa valutazione del capitale economico copre due scenari: uno scenario di base e uno scenario pi\u00f9 negativo. Questa sezione fornisce le informazioni previste per le istituzioni finanziarie che partecipano a questi scenari macroeconomici. \nScenario base.\nPer l'attuazione del programma di valutazione del capitale di vigilanza, le ipotesi di base per la crescita del PIL reale e il tasso di disoccupazione per il 2009 e il 2010 si presume essere pari alla media delle proiezioni pubblicate da Consensus Forecasts, l'indagine Blue Chip, e la Survey of Professional Forecasters nel mese di febbraio. Questa base \u00e8 destinata a rappresentare un punto di vista circa la profondit\u00e0 e la durata della recessione. Considerate le attuali incertezze, non vi \u00e8 un rischio che l'economia possa rivelarsi sensibilmente pi\u00f9 debole di quanto previsto nello scenario di riferimento. \nLe ipotesi di base per le prospettive economiche sono coerenti con i prezzi delle case impliciti nei prezzi dei contratti futuri nell'indice composito Case-Shiller delle 10 citt\u00e0 e la media delle risposte di uno speciale sondaggio sulla questione dei prezzi degli immobili realizzato da Blue Chip.\nAltri scenari negativi.\nPer l'aiuto alle istituzioni finanziarie in corso nelle loro pratiche di gestione del rischio, le autorit\u00e0 di vigilanza hanno anche messo insieme una alternativa \"pi\u00f9 negativa\" allo scenario di riferimento. In base alla previsione, il percorso dell'economia degli Stati Uniti in questo scenario alternativo \u00e8 pi\u00f9 avverso e riflette una pi\u00f9 profonda e lunga recessione rispetto a quella base. L'aspettativa del consenso \u00e8 che \u00e8 pi\u00f9 probabile che l'attivit\u00e0 economica sia migliore di quella indicata nella pi\u00f9 avverse alternative, tuttavia, un risultato come questo non pu\u00f2 essere escluso. \nLo scenario \"pi\u00f9 negativi\" \u00e8 stato costruito dalla storica esperienza delle previsioni private cos\u00ec come dalle loro attuali valutazioni di incertezza. In particolare, sulla base della fedelt\u00e0 storica delle previsioni di Blue Chip fatte a partire dal 1970, la probabilit\u00e0 che il tasso medio di disoccupazione nel 2010 possa essere almeno pari a quello preventivato dallo scenario pi\u00f9 negativo \u00e8 di circa il 10%. Inoltre, la probabilit\u00e0 soggettiva delle valutazioni fornite dai partecipanti ai sondaggi Consensus Forecasts di gennaio e Professional Forecasters di febbraio implica una probabilit\u00e0 di circa il 15% al fatto che la crescita del PIL reale potrebbe essere pi\u00f9 basso, e la disoccupazione elevata almeno quanto ipotizzato negli scenari pi\u00f9 negativi. \nIn questo scenario i prezzi delle case sono stimati essere di circa il 10% inferiore alla fine del 2010 rispetto al loro livello nello scenario di base. Basato sulla variabilit\u00e0 dei prezzi delle case anno per anno dal 1900 vi \u00e8 circa un 10 per cento di probabilit\u00e0 che i prezzi delle case saranno il 10 per cento pi\u00f9 bassi rispetto al basale entro il 2010."}
{"id": "2347207", "revid": "26415", "url": "https://it.wikipedia.org/wiki?curid=2347207", "title": "Programma di valutazione del capitale di vigilanza", "text": ""}
{"id": "2347210", "revid": "599013", "url": "https://it.wikipedia.org/wiki?curid=2347210", "title": "Mikko Lehtonen (1978)", "text": "Carriera.\nClub.\nHa giocato per gran parte della sua carriera nella SM-Liiga col K\u00e4rp\u00e4t Oulu, nelle cui giovanili ha cominciato a giocare nel 1994. Nel 2001 fu scelto al draft NHL al quarto giro (271\u00ba assoluto) dai Nashville Predators. Rimase al K\u00e4rp\u00e4t tuttavia fino al termine della stagione 2005-2006, quando pass\u00f2 ai Predators. Nella sua unica stagione in Nord America raccolse 15 presenze in NHL, trascorrendo poi il resto della stagione in AHL in \"farm team\".\n\u00c8 quindi tornato al K\u00e4rp\u00e4t, ma solo per una stagione, per passare poi nell'Elitserien svedese con il Timr\u00e5 IK. Dopo una breve parentesi con il Fr\u00f6lunda HC dal dicembre 2010 \u00e8 ritornato all'Oulun K\u00e4rp\u00e4t, con cui \u00e8 rimasto fino al ritiro al termine della stagione 2013-2014.\nNazionale.\nCon la nazionale finlandese ha disputato due edizioni dei mondiali: 2006 (bronzo finale) e 2009."}
{"id": "2347212", "revid": "125105768", "url": "https://it.wikipedia.org/wiki?curid=2347212", "title": "Alessandro Benetton", "text": "Carriera.\nLa parte pi\u00f9 significativa dei suoi studi si \u00e8 svolta negli Stati Uniti. Nel 1987 si \u00e8 laureato in business administration presso l'Universit\u00e0 di Boston. Il 6 luglio del 1991 ha conseguito il Master in business administration a Harvard, con relatore Michael Porter.\nNel biennio 1988-1989 ha lavorato in Goldman Sachs International a Londra nel dipartimento di Global Finance in qualit\u00e0 di analista nei settori Mergers and Acquisitions ed Equity Offering. Dal 1988 al 1998 \u00e8 stato presidente di Benetton Formula. Gli anni della sua presidenza sono stati quelli delle vittorie in Formula 1 (26 su 27 totali della scuderia), dei due titoli mondiali piloti conquistati con Michael Schumacher nel 1994 e 1995, di quello costruttori vinto nel 1995, e della collaborazione con Michael Schumacher, Nelson Piquet, Jean Alesi, Riccardo Patrese, Alessandro Nannini.\nAlessandro Benetton \u00e8 presidente di 21 Invest, da lui fondata nel 1992 con il nome 21 Investimenti (mantenuto fino al 27 novembre 2018), gruppo europeo con uffici a Treviso, Milano, Parigi, Ginevra e Varsavia. \u00c8 stato presidente di Benetton Group dall'aprile 2012 al maggio 2014 per accompagnare la transizione dell'azienda da una gestione imprenditoriale a una manageriale.. Nel novembre 2016 lascia anche il consiglio d'amministrazione per divergenze con la famiglia sui progetti futuri. Nel 2016 gli \u00e8 stato attribuito alla Camera dei deputati il Premio America della Fondazione Italia USA.\nAttualmente \u00e8 consigliere d'amministrazione di Edizione S.r.l., di Autogrill S.p.A.. \u00c8 membro della giunta di Confindustria e fa parte dell'Advisory Committee di Robert Bosch Internationale Beteiligungen AG di Zurigo, l'organismo di consulenza della holding svizzera per le attivit\u00e0 estere del Gruppo Bosch. Da giugno 2017 \u00e8 Presidente della Fondazione Cortina 2021 che ha organizzato i Campionati Mondiali di Sci Alpino, in programma nel febbraio 2021 a Cortina d'Ampezzo (BL).\nNel gennaio del 2022 Alessandro Benetton diventa presidente di Edizione che si trasforma in una SpA.\nVita privata.\nAlessandro Benetton \u00e8 secondogenito di Luciano Benetton e Maria Teresa Maestri. \u00c8 stato sposato per 13 anni con l'ex campionessa olimpica e mondiale di sci alpino Deborah Compagnoni, con cui ha avuto tre figli: Agnese, Tobias e Luce. Pratica diversi sport ad alto livello, in particolare sci alpino (\u00e8 allenatore federale della Federazione Italiana Sport Invernali) e kite surf. \u00c8 appassionato e collezionista di arte moderna."}
{"id": "2347213", "revid": "287204", "url": "https://it.wikipedia.org/wiki?curid=2347213", "title": "Campionato georgiano di calcio a 5 2005-2006", "text": "Il Campionato georgiano di calcio a 5 2005-2006, detto Supreme League, \u00e8 stato il dodicesimo Campionato georgiano di calcio a 5 e si \u00e8 svolto nella stagione 2005/2006."}
{"id": "2347214", "revid": "729019", "url": "https://it.wikipedia.org/wiki?curid=2347214", "title": "Ginocchio", "text": "Il ginocchio \u00e8 un'articolazione che unisce la coscia e la gamba, le quali, insieme al piede, compongono l'arto inferiore. Il ginocchio \u00e8 composto in realt\u00e0 da due articolazioni: una tra femore e tibia, e l'altra tra femore e rotula. L'incavo posteriore \u00e8 chiamato cavit\u00e0 poplitea.\nL'articolazione del ginocchio \u00e8 la pi\u00f9 complessa ed ampia dello scheletro umano. Mentre le superfici articolari sembrano identificarla come un'articolazione estremamente mobile, l'apparato ligamentoso, ad essa connesso, ne riduce i movimenti alla sola flessione ed estensione.\nRisulta anche di difficile classificazione: per i rapporti articolari che si stabiliscono tra femore e tibia, presenta caratteri simili alle condilartrosi ed ai ginglimi angolari (o trocleari); per i rapporti articolari tra femore e patella, invece, presenta caratteri simili alle artrodie. Ad essa partecipano il femore, con i suoi condili e con la superficie patellare, la rotula (o patella) e la tibia, con le sue superfici condiloidee. Il perone, invece, non partecipa alla formazione dell'articolazione del ginocchio, articolandosi solo con la tibia e parzialmente con l'astragalo.\nAnatomia.\nOssa e superfici articolari.\nL'articolazione del ginocchio \u00e8 un ginglimo angolare, con un grado di libert\u00e0 consente quindi il movimento di flessione-estensione; Prevede un secondo grado di mobilit\u00e0, la rotazione su asse longitudinale della gamba, che si verifica solo a ginocchio flesso.\nSul piano frontale, grazie agli assi longitudinali del femore e della tibia, \u00e8 possibile notare il comune fisiologico valgismo di circa 170\u00b0.\nLe ossa coinvolte nell'articolazione del ginocchio sono il femore, la rotula (o patella) e la tibia.\nLa patella \u00e8 il pi\u00f9 grande osso sesamoide del corpo umano. \u00c8 un osso piatto che possiede due superfici, una anteriore ed una posteriore, tre lati ed un apice diretto inferiormente ma la sua forma \u00e8 molto variabile. La superficie anteriore \u00e8 molto ricca di fori nutritizi (dove penetrano rami delle arterie genicolate e della ricorrente anteriore tibiale) ed appare scabra, con rilievi longitudinali che possono essere pi\u00f9 o meno marcati a seconda dell'individuo e che sono le aree di inserzione del tendine del muscolo quadricipite femorale. Prossimalmente presenta un'area pi\u00f9 liscia dove si inseriscono i muscoli vasto intermedio e retto del femore. Lungo i lati mediale e laterale si inseriscono rispettivamente il retinacolo patellare mediale e il retinacolo patellare laterale. La superficie posteriore \u00e8 invece pi\u00f9 liscia di quella anteriore. La porzione superiore \u00e8 divisa longitudinalmente da un rilievo, detto spigolo, in due faccette articolari, con la laterale pi\u00f9 estesa della mediale. Tramite le due faccette la patella si articola con la superficie patellare del femore. La porzione inferiore sino all'apice \u00e8 invece molto scabra, qui infatti si inserisce il tendine patellare che la collega alla tibia. La patella \u00e8 costituita da una lamina di osso compatto superficiale che ricopre una pi\u00f9 spessa porzione trabecolare, con le trabecole parallele alla superficie dell'osso nella porzione anteriore, pi\u00f9 raggiate in quella posteriore.\nLa superficie articolare del femore \u00e8 costituita dalla sua epifisi distale espansa. L'epifisi distale del femore \u00e8 costituita dai due condili, mediale e laterale, che anteriormente si fondono per poi formare la diafisi, mentre posteriormente divergono lateralmente; lo spazio che ne deriva \u00e8 la fossa intercondiloidea. Superiormente e lateralmente ad esso, ciascun condilo possiede il corrispondente epicondilo. La porzione superiore dell'epicondilo mediale forma una sporgenza detta tubercolo adduttorio, poich\u00e9 vi si inserisce una parte del tendine del muscolo grande adduttore. La superficie dell'epifisi distale posteriore compresa tra le due linee sopracondiloidee (mediale e laterale), detta poplitea, \u00e8 scabra appena superiormente ai condili. Scabra \u00e8 anche la superficie anteriore dei condili e degli epicondili, ma \u00e8 liscia posteriormente sui condili e nella fossa intercondiloidea. Anteriormente all'epifisi distale vi \u00e8 un'area triangolare liscia, la superficie patellare che si articola con la patella; \u00e8 concava trasversalmente e convessa verticalmente. La superficie articolare del femore, costituita dalla superficie inferiore dei due condili \u00e8 liscia ed ha la forma di una \"U\" rovesciata, essa si articola con il piatto tibiale, cio\u00e8 la superficie superiore dell'epifisi prossimale della tibia, mentre non prende contatto con il perone.\nCapsula articolare.\nCome ogni diartrosi, il ginocchio \u00e8 circondato da una capsula articolare, formata da membrane fibrose, separate da depositi di grasso. La capsula \u00e8 costituita da una parte esterna e da una interna, che costituisce la membrana sinoviale, che delimita una cavit\u00e0 dove \u00e8 presente liquido sinoviale. Anteriormente la membrana sinoviale \u00e8 attaccata al margine delle cartilagini del femore e della tibia. Esistono altre capsule che non sono comunicanti con questa, presenti tra la cute e la patella.\nMenischi.\nI dischi articolari del ginocchio sono chiamati menischi. I menischi sono costituiti da tessuto connettivo con fibre di collagene contenente cellule cartilaginee, hanno una forma appiattita e sono fusi lateralmente con la membrana sinoviale. Ne troviamo due: il menisco laterale e il menisco mediale, che sono uniti tra loro dal legamento trasverso del ginocchio posto anteriormente ad essi. Il menisco laterale ha una forma quasi circolare, mentre quello mediale \u00e8 pi\u00f9 grande ed ha una forma semilunare. Entrambi prendono inserzione sull'eminenza intercondiloidea della tibia. I menischi servono a proteggere le estremit\u00e0 delle ossa dallo sfregamento e ad assorbire gli urti. Possono venire danneggiati o strappati quando il ginocchio \u00e8 sottoposto a una rotazione o piegamento forzato.\nLegamenti.\nMolti legamenti circondano il ginocchio, essi hanno la funzione di tenere in sito il ginocchio e dare stabilit\u00e0, limitando i movimenti e proteggendo la capsula articolare.\nIntracapsulari.\nIl ginocchio \u00e8 stabilizzato attraverso i legamenti crociati (anteriore e posteriore), che prendono inserzione sull'eminenza intercondiloidea e si incrociano a livello della fossa intercondiloidea. Il legamento crociato anteriore si estende dal condilo laterale del femore all'area intercondilare anteriore. Questo legamento impedisce che la tibia sia spinta anteriormente rispetto al femore. Il legamento crociato posteriore si estende dal condilo mediale del femore all'area intercondilare posteriore. Questo legamento impedisce lo spostamento posteriore della tibia rispetto al femore.\nIl legamento traverso si estende dal menisco laterale al menisco mediale. Passa davanti ai menischi e li collega anteriormente. Nel 10% della popolazione \u00e8 suddiviso in pi\u00f9 legamenti. I legamenti meniscofemorali posteriori e anteriori si estendono dal corno posteriore del menisco laterale al condilo femorale mediale. Il legamento meniscofemorale posteriore \u00e8 pi\u00f9 comune; pi\u00f9 raramente sono presenti entrambi i legamenti. Il legamento meniscotibiale (o coronarico) si estende dai margini inferiori dei mensichi alla periferia del plateau tibiale.\nExtracapsulari.\nIl legamento patellare unisce la patella alla tuberosit\u00e0 tibiale. Viene anche chiamato tendine patellare vista la mancanza di separazione tra il tendine quadricipite (che circonda la patella) e l'area che collega la patella alla tibia. Lateralmente e medialmente al legamento patellare, il retinacoli laterale e mediale connettono le fibre del muscolo vasto laterale e mediale alla tibia. Alcune fibre del tratto iliotibiale si irradiano nei retinacoli e ricevono fibre trasversali derivanti dall'epicondilo femorale mediale.\nI legamenti collaterali, (mediale o tibiale, e laterale o fibulare), si originano dagli epicondili femorali per poi prendere inserzione rispettivamente sulla tibia e sulla testa del perone.\nMuscoli.\nI muscoli responsabili del movimento del ginocchio appartengono al compartimento anteriore, mediale o posteriore della coscia. In generale, i muscoli estensori appartengono al compartimento anteriore e i flessori al posteriore. Esistono due eccezioni: il gracile, un flessore, appartiene alla zona mediale e il sartorio, un flessore, all'anteriore.\nCircolazione sanguigna.\nL'arteria femorale e l'arteria poplitea contribuiscono a formare la rete arteriosa che circonda l'articolazione del ginocchio. Esistono sei rami principali: due arterie genicolari superiori, due arterie genicolari inferiori, l'arteria genicolare discendente e il ramo ricorrente dell'arteria tibiale anteriore. Le arterie genicolari mediali penetrano nel ginocchio.\nFunzione.\nL'articolazione del ginocchio permette movimenti di estensione e flessione della gamba rispetto alla coscia. I movimenti di rotazione sono limitati dalla presenza dei legamenti crociati e collaterali.\nIl ginocchio consente la flessione e l'estensione su un asse trasversale virtuale, nonch\u00e9 una leggera rotazione mediale e laterale attorno all'asse della gamba inferiore. Il giunto del ginocchio \u00e8 mobile perch\u00e9 il femore e il menisco laterale si muovono sulla tibia durante la rotazione, mentre il femore ruota e scorre su entrambi i menischi durante la flessione e l'estensione.\nIl centro dell'asse trasversale dei movimenti di estensione e flessione si trova nell'incrocio tra i legamenti collaterali e i legamenti crociati. Il punto centrale si muove verso l'alto e all'indietro durante la flessione, mentre la distanza tra il centro e le superfici articolari del femore cambia con la diminuzione della curvatura dei condili femorali."}
{"id": "2347220", "revid": "287204", "url": "https://it.wikipedia.org/wiki?curid=2347220", "title": "Campionato georgiano di calcio a 5 2004-2005", "text": "Il Campionato georgiano di calcio a 5 2004-2005, detto Supreme League, \u00e8 stato l'undicesimo Campionato georgiano di calcio a 5 e si \u00e8 svolto nella stagione 2004/2005."}
{"id": "2347229", "revid": "287204", "url": "https://it.wikipedia.org/wiki?curid=2347229", "title": "Campionato georgiano di calcio a 5 2003-2004", "text": "Il Campionato georgiano di calcio a 5 2003-2004 \u00e8 stato il decimo Campionato georgiano di calcio a 5 e si \u00e8 svolto nella stagione 2003/2004."}
{"id": "2347235", "revid": "599013", "url": "https://it.wikipedia.org/wiki?curid=2347235", "title": "T\u00f4ru Furuya", "text": ""}
{"id": "2347236", "revid": "1444345", "url": "https://it.wikipedia.org/wiki?curid=2347236", "title": "La Folie (album)", "text": "La Folie \u00e8 il sesto album in studio del gruppo musicale britannico The Stranglers, pubblicato il 9 novembre 1981.\nGli Stranglers erano stati una delle band della scena punk/new wave inglese ad ottenere il maggior successo commerciale, ma dopo il 1981 la loro popolarit\u00e0 era notevolmente calata. \"La Folie\" fu un tentativo consapevole di ottenere maggiori vendite. La EMI concesse loro uno studio e il famoso produttore Tony Visconti, chiedendo di \"produrre ogni canzone come se fosse una hit\".\nIl titolo in francese \"La Folie\" si traduce letteralmente in italiano con \"Pazzia\" (in inglese \"Madness\"). In varie interviste la band ha spiegato che esso si riferisce alla \"follia d'amore\" e che ognuna delle canzoni ha l'intenzione di esplorare un aspetto dell'amore.\nLa traccia \"Golden Brown\" ottenne il successo commerciale che la band cercava; pubblicato come singolo, raggiunse la posizione numero 2 nelle classifiche inglesi nel gennaio 1982, e rimase per molti anni il singolo pi\u00f9 venduto della EMI.\nGli altri singoli estratti furono \"Let Me Introduce You To The Family\" (No. 42 nel novembre 1981) e la title-track, \"La Folie\", che raggiunse il No. 47 nell'Aprile 1982."}
{"id": "2347242", "revid": "2110845", "url": "https://it.wikipedia.org/wiki?curid=2347242", "title": "Andr\u00e9 Verdet", "text": "Biografia.\n\u00c8 stato uno dei protagonisti della cultura e dell'arte francese del XX secolo; esponente del Novecento critico-poetico-pittorico francese, interprete ed esteta del pensiero mediterraneo, ma anche scrittore, poeta, musicista jazz e instancabile ballerino. Ha prestato servizio militare nelle truppe coloniali.\nIl suo primo libro \u00e8 stato pubblicato nel 1939: \"Histoire originales du pays de Saint Paul\", cui sono seguite numerose raccolte di poesie.\nNel 1941 incontra il poeta Jacques Pr\u00e9vert con il quale successivamente pubblica quattro libri di poesie, e una giovane comparsa, Simone Signoret.\nFu uno dei pi\u00f9 impegnati nella lotta clandestina e durante la resistenza diventa il responsabile di una rete di controspionaggio e di sabotaggi del movimento \"Combat\". Fu salvato dai tedeschi in pi\u00f9 occasioni da Pr\u00e9vert che collaborava anche lui con la Resistenza, aiutando a suo rischio parecchi amici. Viene arrestato e deportato ad Auschwitz e Buchenwald. Rimpatria nel 1945 e al suo ritorno, pubblica \"L'antologia dei poemi di Buchenwald\".\nNel 1949 ritorna a vivere definitivamente in Provenza.\nArtista poliedrico e curioso, pittore, fotografo, musicista, poeta, \u00e8 l'artista ufficiale di Saint Paul de Vence, e ha sempre frequentato La Colombe d'or, il famoso ritrovo degli artisti della Costa Azzurra, dove incontra e diventa il confidente e l'amico di tanti pittori quali Matisse, Chagall, Braque, Picasso, Hartung, C\u00e9sar, Arman, Folon, Soutine, Dufy, Mario Tozzi (pittore), RAM (Ruggero Alfredo Michahelles) pittore, e poi altri pi\u00f9 giovani e pi\u00f9 nuovi, come L\u00e9ger, Villon, Picabia ed in Italia Brajo Fuso e Mario Borgna.\nDai suoi racconti nasceranno bei libri d'arte e parecchi saggi sulla pittura. Dopo aver pubblicato una serie quasi ininterrotta di raccolte e album di poesie, Verdet si cimenta nella pittura e nella scultura.\nNel 1977, dopo un incontro con Bill Wiman, bassista dei Rolling Stone, e Jon Anderson, leader degli Yes, crea un suo gruppo poetico-musicale, chiamato B\u00e9telgeuse.\nNel pieno della sua maturit\u00e0 artistica decide di avvicinarsi anche al mondo del vetro, per realizzare interessanti opere scultoree. Nel corso della sua lunga carriera artistica ha esposto soprattutto in gallerie e istituzioni pubbliche francesi e italiane."}
{"id": "2347244", "revid": "256896", "url": "https://it.wikipedia.org/wiki?curid=2347244", "title": "West African Monetary Zone", "text": ""}
{"id": "2347249", "revid": "110157", "url": "https://it.wikipedia.org/wiki?curid=2347249", "title": "Feline", "text": "Feline \u00e8 il settimo album studio dei The Stranglers, pubblicato nel 1983 su Epic.\n\"Feline\" si adatta a due delle tendenze musicali dell'epoca, le chitarre acustiche e la batteria elettronica.\nSebbene \"Feline\" sia stato acclamato dalla critica, non ottenne lo stesso successo commerciale del suo predecessore \"La Folie\". Tuttavia, l'album raggiunse una posizione in classifica pi\u00f9 alta di \"La Folie\", piazzandosi al #4."}
{"id": "2347251", "revid": "1169970", "url": "https://it.wikipedia.org/wiki?curid=2347251", "title": "Madonna dello Sterpeto", "text": "Madonna dello Sterpeto \u00e8 la denominazione con cui la Vergine Maria viene venerata a Barletta. L'icona bizantineggiante della Vergine di origine medioevale, gi\u00e0 molto venerata dal popolo fin dal 1657, annosecondo la tradizionedel ritrovamento nel casale dello Sterpeto (a da Barletta), fu proclamata Santa Patrona della citt\u00e0 e speciale Protettrice nel 1732.\nStoria.\nIl culto della Madonna dello Sterpeto \u00e8 legato alla grande peste del 1656, anno del ritrovamento dell'icona, che ridusse di oltre due terzi la popolazione barlettana. Si ritiene che l'epidemia abbia avuto inizio con l'arrivo a Napoli degli spagnoli e che gli intensi traffici commerciali tra la citt\u00e0 partenopea e la Puglia abbiano accelerato l'espandersi della peste. Tra le citt\u00e0 pi\u00f9 colpite vi fu Barletta. Il governo cittadino, non sapendo come fermare l'epidemia ed evitare le numerose vittime, decise di affidare la citt\u00e0 al volere di Ges\u00f9 Eucaristico, del Santo Legno della Croce, di San Ruggero e della Madonna.\nNel luglio 1656 dei contadini ritrovarono in una cella sotterranea presso un antico monastero diroccato del XIII secolo sito nelle campagne barlettane, un quadro della Madonna perfettamente conservato nonostante le intemperie dei secoli. La scoperta coincise con un improvviso rallentamento della peste, che rimase circoscritta alla zona corrispondente all'attuale Via Romania. La comunit\u00e0 barlettana associ\u00f2 l'evento all'intercessione della Vergine, tant'\u00e8 che la tradizione ritiene che il nome \"Via Romania\" derivi non gi\u00e0 dallo Stato rumeno, bens\u00ec dal termine barlettano \"rumanett\" (rimase), a memoria dell'evento.\nIn seguito al miracoloso rallentamento della peste, la Citt\u00e0 di Barletta fece voto di compiere una solenne processione eucaristico-penitenziale nel giorno del Venerd\u00ec Santo, durante la quale ancora oggi si fa memoria dell'evento con l'apertura della teca contenente il Santissimo Sacramento, che viene venerato e incensato in corrispondenza di Via Romania.\nFu cos\u00ec che, dagli sterpi tra i quali era stato rinvenuto il quadro della Madonna, la protettrice fu chiamata \"Madonna dello Sterpeto\" e in seguito fu dichiarata Santa Patrona di Barletta.\nL'icona fu solennemente incoronata a nome del Capitolo Vaticano, dall'Em.mo Card. Alfredo Ottaviani il 28 maggio 1961.\nIcona.\nSecondo la leggenda l'icona di origine bizantina fu trasportata dai monaci basiliani a Barletta nell'VIII secolo in seguito al periodo iconoclasta che infuriava nell'Impero Bizantino. Pi\u00f9 verosimilmente l'icona -certamente non successiva al XIII secolo- \u00e8 di probabile origine nostrana, di fattura bizantineggiante dipinta secondo i moduli pittorici della \"Madonna della Tenerezza,\" propri dell'epoca. Ma ci\u00f2 non esime dal pensare che l'icona possa essere di origine pi\u00f9 antica, specie per il fatto che i primi detentori della abbazia dello Sterpeto furono proprio i monaci basiliani.\nIn tempi pi\u00f9 recenti l'icona ha subito un primo restauro nel 1948, giudicato dai pi\u00f9 grossolano, specie per ci\u00f2 che riguarda i contorni della icona.\nUn secondo restauro conservativo, guidato dalla Sovrintendenza dei Beni Culturali di Bari, ha riguardato l'icona nel 1979.\nCulto.\nLa celebrazione liturgica della Beata Vergine Maria \"dello Sterpeto\", Patrona Principale di Barletta, \u00e8 fissata all'8 maggio ed \u00e8 celebrata col grado di \"solennit\u00e0\" in tutta la citt\u00e0 e \"memoria \"in tutta l'arcidiocesi.\nPer ci\u00f2 che concerne il culto esterno, sin dal 1732 il popolo barlettano trasporta per il mese di maggio l'icona della Madonna dello Sterpeto in citt\u00e0. Anche al presente il pellegrinaggio vede la partecipazione di migliaia di fedeli che accorrono nel pomeriggio del 1\u00ba maggio al santuario campestre per prelevare la \"venerata effigie\" che viene recata dai portatori a spalla in una portantina di legno indorato. Alle porte della citt\u00e0 l'icona \u00e8 accolta dall'Arcivescovo, dal Capitolo Cattedrale, dal clero e da alcune confraternite laicali. Quindi celebrati i riti di accoglienza, la processione si dirige verso la Cattedrale, dove l'icona permane per tutto il mese di maggio. \nNel mese mariano, la Cattedrale diviene un fulcro di fede per l'intera cittadinanza che affolla il tempio dalle prime ore del mattino fino alla tarda serata. Ogni giorno \u00e8 prevista la celebrazione di sette sante messe disposte lungo l'arco della giornata che diventano otto la domenica. Tutte le 21 parrocchie di Barletta lungo il mese di maggio si recano in solenne pellegrinaggio in Cattedrale per celebrare l'Eucaristia e venerare l'icona della Vergine. L'8 maggio, giorno della festa liturgica, oltre alle consuete celebrazioni quotidiane, l'Arcivescovo, attorniato dai sacerdoti di Barletta, presiede in Cattedrale una solenne concelebrazione eucaristica.\nAl mattino del 2 giugno l'icona della \"Protettrice\" viene riportata al suo santuario.\nLa festa patronale della Madonna dello Sterpeto unitamente a quella di S. Ruggiero, vescovo, (anch'egli Patrono Principale dell'arcidiocesi e della citt\u00e0) viene celebrata la seconda domenica di luglio. Per tale circostanza nel pomeriggio del marted\u00ec precedente la festa patronale, l'icona della Madonna viene prelevata nuovamente dal santuario e accolta alle porte della citt\u00e0 dall'Arciprete e dagli altri canonici della Cattedrale. Quindi la processione si muove verso il monastero di S. Ruggiero dove viene prelevato il simulacro argenteo del Patrono ed entrambe le immagini sono trasportate in Cattedrale. Nei giorni seguenti viene celebrato il triduo di preparazione alla festa. La festa domenicale ha il suo culmine nel Solenne Pontificale del mattino, presieduto dall'Arcivescovo, assistito dal Capitolo Metropolitano di Barletta e dal Clero diocesano e regolare a cui partecipano autorit\u00e0 civili e militari; e nella Solenne Processione serale anch'essa presieduta dall'Arcivescovo con la partecipazione del Capitolo Metropolitano, del clero diocesano e religioso di tutte le arciconfraternite e confraternite della citt\u00e0, dei terz'ordini e delle associazioni e delle autorit\u00e0 civiche, provinciali e militari. Il mercoled\u00ec seguente la festa, alle prime ore del mattino, le effigi dei \"patroni\" sono riportate ai rispettivi luoghi di culto.\nFino alla prima parte del Novecento la festa patronale era celebrata la seconda domenica di maggio, nel giorno liturgico della festa. In seguito fu trasferita alla prima domenica di giugno. infine in tempi pi\u00f9 recenti fu trasportata alla seconda domenica di luglio.\nCanto tradizionale barlettano in onore della Patrona della Citt\u00e0.\n1 -Lassam a vie vecchie\npgghiam a via nov,\nsciam a tru\u00e9 a Maria\nand\u00f2 s trov.\nRit. Evviva Maria\nMaria, sempre evviva\nevviva Maria e chi la cre\u00f2.\n2 -Ielz l'occh o ciel\nvat na stell:\nMaria dello Sterpeto\nquenn si bell! Rit.\n3 - Maria dello Sterpeto\nquenn si bell\ne tu du munn s\u00ec\nn\u00e0 Virginell. Rit.\n4 - Maria d\u00e0 feccia broun\ns\u00ec chi\u00f9 chiara della loun,\nchi\u00f9 chiara di li stell:\nOh, Maria, quenn s\u00ec bell! Rit.\n5 - Maria dello Sterpeto, cu Figgh tou Ges\u00f9,\na tutt i cristian\nquent grezi cha fai tou! Rit.\n6 - Lassat i cas vost,\ni cas abbandunat,\nsciat a tru\u00e8 a Maria dello Sterpeto. Rit.\n7 - Ind a chiss Luch sent\nMaria i\u00e9 appers\ne chi\u00f9 glorios a noi\ncha nen potess iess. Rit.\n8 - Sop nu bell iervr\nst\u00e8 nu bell ram\ne cudd i\u00e9 Maria\ncha chiam tutt li cristian. Rit.\n9 - E quanta ggend stav\ne quenn n'avenz:\nparav cha ng foss na concorrenz. Rit.\n10 - Maria dello Sterpeto\ntu s\u00ec la Protettreic,\ncu l'uggh d chessa lemb ng a bndeic. Rit.\n11 - Vneit tutt quent\nceic, mout e struppiat\ncha v guarisc Maria delo Sterpeto. Rit.\n12 - Marei, Memma mai,\nt'apprsent l'elma mai,\nt l'apprsent a tai\no Maria, preigh p mai. Rit.\n13 - Maria dello Sterpeto\nt veng a ringrazi\u00e9\ncha ng a dat la salout d vnirt a vst\u00e9. Rit.\n14 - Stett bon, Madonna mai,\ncr\u00e9 matein ng vdeim,\nc nen ng\u00ec vdeim cha\nng\u00ec vdeim all'Eternit\u00e0. Rit.\nCivitas Mariae.\nL'8 maggio 2009, su istanza del sindaco di Barletta e del Consiglio Comunale, l'arcivescovo, sentito il parere del Capitolo Cattedrale di Barletta, ha dichiarato Barletta \"Civitas Mariae\" ovvero citt\u00e0 di Maria.\nBibliografia.\nSTORIE DI DEVOTI E DEVOZIONE https://www.lavocegrossa.com/2019/03/barletta-storie-di-devoti-e-di.html?m=1 Nicola Ricchitelli - La Voce Grossa"}
{"id": "2347253", "revid": "113095072", "url": "https://it.wikipedia.org/wiki?curid=2347253", "title": "Il segreto dei maghi", "text": "Il segreto dei maghi \u00e8 un romanzo fantasy del 2003 dell'autrice australiana Trudi Canavan, capitolo conclusivo della trilogia \"The Black Magician\". Edito in Italia nel 2009 dalla Editrice Nord, segue \"La corporazione dei maghi\" e \"La scuola dei maghi\".\nTrama.\nLa storia narra di Sonea e delle sue paure dopo aver visto il Sommo Lord Akkarin uccidere e per le rivelazioni ricevuta dal veggente che prevede disgrazie per la corporazione e la citt\u00e0 di Imardin. La ragazza scopre il segreto che si cela dietro alla magia nera e alla fine pensa di cedere ad essa per salvare lo stesso Akkarin, minacciato da spie e congiure.\nPersonaggi.\nCapi delle discipline:"}
{"id": "2347257", "revid": "226458", "url": "https://it.wikipedia.org/wiki?curid=2347257", "title": "Atto revocabile", "text": "La revocabilit\u00e0 \u00e8 caratterizzata da un negozio di ultima volont\u00e0. \nLa facolt\u00e0 di mutare o revocare le disposizioni testamentarie pu\u00f2 essere sempre fatta, e pu\u00f2 riferirsi all'intero testamento o a delle singole disposizioni. La revoca \u00e8 espressa quando viene disposta con un nuovo testamento o con atto ricevuto dal notaio in presenza di due testimoni; un testamento valido, in qualunque forma, \u00e8 un mezzo efficiente per revocare ogni precedente testamento pubblico. \nLa revoca di un testamento a sua volta pu\u00f2 essere revocata con una revoca espressa; quindi quando c'\u00e8 una revoca della revoca si ha la reviviscenza (il divenire di nuovo attuale) delle disposizioni fissate prima della revoca. Si ha la revoca tacita o implicita quando le nuove disposizioni sono incompatibili con quelle di un testamento anteriore."}
{"id": "2347261", "revid": "287204", "url": "https://it.wikipedia.org/wiki?curid=2347261", "title": "Visuddhimagga", "text": "Il Visuddhimagga (\"Cammino verso la purezza\") \u00e8 un commentario buddista scritto da Buddhaghosa nel 430 d.C. circa. \u00c8 considerato tra i pi\u00f9 importanti testi della scuola Therav\u0101da tra quelli non appartenenti al canone pali (o Tipitaka). \nContenuti e struttura.\n\u00c8 diviso in tre parti, che corrispondono rispettivamente alle sezioni in cui \u00e8 suddiviso tradizionalmente il Nobile ottuplice sentiero, ovvero: &lt;br&gt;1) \"S\u012bla\" (Disciplina o Virt\u00f9 o Moralit\u00e0);&lt;br&gt; 2) \"Sam\u0101dhi\" (Concentrazione meditativa)&lt;br&gt;3) \"Pa\u00f1\u00f1a\" (Saggezza o \"saggezza trascendente\" o \"gnosi\"). \nVi \u00e8 poi un capitolo conclusivo, il XXIII, dedicato ai benefici della Saggezza.\nTutta la terza parte si segnala per l'approccio spiccatamente analitico caratteristico di molta parte della filosofia buddista. \nI sette passi.\nLa struttura dell'opera richiama in parte il \"Ratha-vinita Sutta\" (Majjhima Nik\u0101ya 24), che descrive la progressione dalla perfezione della disciplina verso il nibb\u0101na, in sette passi o stadi. Questi sono:\n1) Purificazione per mezzo della virt\u00f9 (cap. I e II)&lt;br&gt;\n2) Purificazione della coscienza per mezzo della concentrazione (cap.III-XI)&lt;br&gt;\n3)- 7) corrispondono ciascuna rispettivamente ai capitoli XVIII-XXII."}
{"id": "2347273", "revid": "46291", "url": "https://it.wikipedia.org/wiki?curid=2347273", "title": "Tecoma capensis", "text": "La Tecoma capensis \u00e8 una specie di pianta appartenente alla famiglia Bignoniaceae, originaria dell'Africa.\nDescrizione.\nSi sviluppa come un albero che pu\u00f2 arrivare a raggiungere i 15 metri di altezza. Non \u00e8 un sempreverde, perci\u00f2 in autunno assume una colorazione giallo-arancione.\nDistribuzione.\nLa specie \u00e8 nativa di Sudafrica, Swaziland e Mozambico."}
{"id": "2347274", "revid": "132266", "url": "https://it.wikipedia.org/wiki?curid=2347274", "title": "Colpo di stato", "text": ""}
{"id": "2347277", "revid": "287204", "url": "https://it.wikipedia.org/wiki?curid=2347277", "title": "Michele Stratico", "text": "Biografia.\nMichele Stratico era un violinista e compositore dilettante, discendente da una nobile famiglia veneziana originaria dell'isola di Candia (oggi Creta) e che successivamente si era stabilita a Zara dopo l'invasione turca del 1669. Suo fratello Simone (1733-1824) fu un fisico e scienziato conosciuto da Carlo Goldoni e Voltaire.\nDopo i primi rudimenti di cultura generale ricevuti nella natia Zara, prosegu\u00ec gli studi presso l'universit\u00e0 di Padova. Qui fu supportato in particolar modo dallo zio Antonio Stratico, traduttore di letteratura greca in italiano e musicista dilettante, nonch\u00e9 rettore del Collegio Cottonio. Michele Stratico studi\u00f2 legge dal 1737 al 1745 e contemporaneamente ricevette lezioni di musica da parte del celebre Giuseppe Tartini e Antonio Sberti. Contrariamente a quanto si ritiene, non fu ingaggiato come violinista nell'orchestra della Basilica del Santo.\nA partire dal 1758 risulta aver soggiornato qualche volta a Sanguinetto, dove dal 1763 fu attivo come vicario del podest\u00e0 locale. Nel paesetto veronese ebbe modo di concentrare i propri studi sulla teoria musicale, in particolar modo approfond\u00ec gli aspetti riguardanti gli assiomi matematici e fisici degli intervalli e i problemi di dissonanza e consonanza. La sua firma appare nei documenti amministrativi locali fino al 19 settembre 1782: oltre questa data non si hanno pi\u00f9 notizie sul suo conto.\nConsiderazioni sull'artista.\nStratico scrisse circa 280 composizioni strumentali, tra le quali oltre 170 sonate per violino e basso, sei delle quali furono pubblicate quando egli era ancora in vita. La sua musica risente fortemente dell'influenza di Tartini e ci\u00f2 lo si denota soprattutto nei concerti per violino e in altre suoi lavori. Dall'esame della sua musica si evince che egli fu un compositore s\u00ec dedito al virtuosismo strumentale, ma \"smorzato\" dalla stabilit\u00e0 ritmica, melodica e armonica tipica del barocco. Le sue composizioni da camera invece si collocano nel periodo di transizione tra il tardo barocco e gli inizi del classicismo; i movimenti d'apertura di questi suoi lavori nella forma anticipano la futura forma-sonata."}
{"id": "2347278", "revid": "83531", "url": "https://it.wikipedia.org/wiki?curid=2347278", "title": "Giro di Romandia 2009", "text": "Il Giro di Romandia 2009, sessantatreesima edizione della corsa e valevole come dodicesima prova del calendario mondiale UCI 2009, si svolse in cinque tappe precedute da un cronoprologo iniziale dal 28 aprile al 3 maggio 2009, per un percorso totale di 571,9\u00a0km. Fu vinto dal ceco Roman Kreuziger in 14h20'14\"."}
{"id": "2347285", "revid": "123923417", "url": "https://it.wikipedia.org/wiki?curid=2347285", "title": "Iceberg Vodka", "text": "Iceberg Vodka \u00e8 una vodka prodotta dalla \"Newfoundland and Labrador Liquor Corporation\". Il sito internet della compagnia dichiara che \u00e8 prodotta usando il 60% di acqua purissima degli iceberg raccolti al largo dell'isola di \"Newfoundland\" e il 40% di distillato di \"Sweet canadian corn\", ovvero una della qualit\u00e0 di mais pi\u00f9 pregiate in assoluto.\nNegli Stati Uniti e in Canada testimonial di una passata campagna pubblicitaria \u00e8 stata Paris Hilton, mentre in Italia \u00e8 stata presentata ufficialmente il 23 aprile 2009 alla \"White and Blue\", la manifestazione fieristica riminese dedicata allo yachting e al lifesyle.\nPremi.\nNel 2009 ha vinto la Medaglia d'Oro della societ\u00e0 russa \"United Vodka\", la cui premiazione si svolge annualmente nell'ambito del Festival di Cannes.\nHa vinto il \"Premio Icona d'Oro\" 2006-2007 per la Migliore Vodka; questo premio \u00e8 messo in palio annualmente dalla \"Travolta Family Entertainment\".\nNel 1998 il \"Beverage Tasting Institute\" diede a Iceberg Vodka un 'superlativo' punteggio di 94 su 100, secondo solo alla prestigiosa Grey Goose vodka, in un test di degustazione a occhi bendati fra le migliori vodka del mondo."}
{"id": "2347287", "revid": "287204", "url": "https://it.wikipedia.org/wiki?curid=2347287", "title": "Colpo di stato del 18 fruttidoro anno V", "text": ""}
{"id": "2347289", "revid": "132266", "url": "https://it.wikipedia.org/wiki?curid=2347289", "title": "Colpo di stato di maggio", "text": ""}
{"id": "2347293", "revid": "339392", "url": "https://it.wikipedia.org/wiki?curid=2347293", "title": "Colpo di stato guineano del 2008", "text": ""}
{"id": "2347295", "revid": "2048534", "url": "https://it.wikipedia.org/wiki?curid=2347295", "title": "Paradigma del doppio compito", "text": "Il Paradigma del doppio compito \u00e8 una procedura sperimentale usata in psicologia sperimentale e in neuropsicologia.\nEsso consiste nel richiedere ai partecipanti dell'esperimento di svolgere due compiti simultaneamente: se la prestazione ai due compiti \u00e8 inferiore a quella che si otterrebbe svolgendo uno solo di essi, significa che i due compiti interferiscono tra loro, e questo implica che essi \"competono\" per le stesse risorse all'interno del sistema cognitivo. Se al contrario, i due compiti vengono svolti altrettanto bene simultaneamente o separatamente, si deduce che essi fanno affidamento su risorse cognitive differenti, e quindi, presumibilmente, su strutture (o in neuropsicologia \"aree cerebrali\") differenti.\nPer esempio, recitare una poesia e guidare una bicicletta sono normalmente due attivit\u00e0 che possono essere svolte altrettanto bene simultaneamente o separatamente, mentre recitare una poesia e scrivere un articolo di giornale sono compiti che interferiscono tra loro, e l'esecuzione simultanea dovrebbe peggiorare la prestazione in almeno uno dei due.\nL'interpretazione pi\u00f9 diffusa del paradigma del doppio compito \u00e8 definibile in termini di limiti attentivi: le risorse cognitive sono limitate e suddivisibili tra compiti diversi, e, in base a questa interpretazione, i processi cognitivi possono essere classificati in classi differenti. \nInfatti secondo l'autore Abernethy (1988) la richiesta di esecuzione di due compiti simultaneamente \u00e8 suddivisa in due obiettivi differenti. Uno indaga sulle richieste attentive del compito motorio e l'altro esamina gli effetti del compito cognitivo o motorio simultaneo. Se due compiti vengono eseguiti simultaneamente, nascono condizioni di conflitto per il loro completamento, perci\u00f2, o entrambe le condizioni vengono modificate in modo che il compito venga eseguito, o uno dei due compiti rimane differito o non completato.\nUn carico cognitivo pu\u00f2 influenzare lo sviluppo della fatica fisica. Le persone hanno una capacit\u00e0 diminuita quando ricevono altre informazioni durante l'esecuzione di una pratica motoria. Risulta, perci\u00f2, complesso svolgere un'attivit\u00e0 motoria simultaneamente ad un compito verbale, soprattutto in soggetti con deficit cognitivi. Eseguire un compito cognitivo e allo stesso tempo uno motorio richiede la partecipazione del sistema nervoso e l'attivazione del sistema muscolare.\nL'attivit\u00e0 in dual task richiede un \u201ccosto\u201d , cio\u00e8 l'abilit\u00e0, in termini di tempo, dell'esecuzione di due o pi\u00f9 compiti svolti simultaneamente.\nPer esempio quando ad un compito semplice, come camminare, se ne aggiunge uno pi\u00f9 complesso, tenere in mano un bicchiere d'acqua i costi aumentano, soprattutto se a questi si aggiungono indicazioni del percorso da compiere. \nL'esecuzione di due o pi\u00f9 attivit\u00e0, svolte contemporaneamente, pu\u00f2 essere definita multitasking: un compito complesso che richiede maggiore capacit\u00e0 di controllo motorio e cognitivo. L'attivit\u00e0 multitasking viene eseguita da processi cognitivi che gestiscono le singole attivit\u00e0 e determinano come, quando e con quali priorit\u00e0 vengono eseguite.\nIl multitasking efficiente riflette le capacit\u00e0 dell'individuo e gli permette di adattarsi alle esigenze ambientali, utilizzando diverse strategie. "}
{"id": "2347296", "revid": "640277", "url": "https://it.wikipedia.org/wiki?curid=2347296", "title": "Colpo di stato spagnolo del 1981", "text": ""}
{"id": "2347297", "revid": "767487", "url": "https://it.wikipedia.org/wiki?curid=2347297", "title": "Derasmosaurus pietraroiae", "text": "Il derasmosauro (Derasmosaurus pietraroiae) \u00e8 un rettile estinto, appartenente ai rincocefali. Visse nel Cretaceo inferiore (circa 110 milioni di anni fa) e i suoi resti sono stati ritrovati in Italia, nel ben noto giacimento di Pietraroja. \nDescrizione.\nLungo circa una ventina di centimetri, questo animale doveva assomigliare vagamente a una tozza lucertola. Il cranio era di forma pentagonale e dotato di grosse orbite, che dovevano ospitare grandi occhi. Le vertebre erano dotate di articolazioni notevolmente sviluppate e, nella zona del dorso, erano di forma allungata. Il bacino era robusto e presentava un'ampia cavit\u00e0 per ospitare un femore robusto. In generale, l'aspetto di questo animale era compatto e forte; tranne che per le dimensioni notevolmente minori, il derasmosauro assomigliava all'odierno tuatara della Nuova Zelanda, l'unico rincocefalo tuttora vivente. \nClassificazione.\nDescritto per la prima volta nel 1864 da Costa, questo animale \u00e8 conosciuto per uno scheletro in ottimo stato di conservazione rinvenuto nel giacimento di Pietraroja. Attribuito inizialmente ai sauri con il nome di \"Lacerta brevicauda\", \u00e8 stato in seguito ritenuto un esemplare di \"Chometokadmon fitzingeri\", all'epoca ritenuto un rettile rincocefalo (D'Erasmo 1914-15). Successivi studi effettuati quasi un secolo dopo hanno permesso di attribuire questo scheletro a un nuovo genere di rincocefali, \"Derasmosaurus\". Il genere \"Chometokadmon\", invece, \u00e8 stato riconosciuto come un appartenente ai sauri."}
{"id": "2347303", "revid": "266224", "url": "https://it.wikipedia.org/wiki?curid=2347303", "title": "Alvaruccio", "text": ""}
{"id": "2347304", "revid": "640277", "url": "https://it.wikipedia.org/wiki?curid=2347304", "title": "Colpo di stato in Spagna del 1981", "text": ""}
{"id": "2347305", "revid": "266224", "url": "https://it.wikipedia.org/wiki?curid=2347305", "title": "Alvaro e Camilla", "text": ""}
{"id": "2347306", "revid": "22356", "url": "https://it.wikipedia.org/wiki?curid=2347306", "title": "Derasmosaurus", "text": ""}
{"id": "2347314", "revid": "256896", "url": "https://it.wikipedia.org/wiki?curid=2347314", "title": "Arab Maghreb Union", "text": ""}
{"id": "2347322", "revid": "92723", "url": "https://it.wikipedia.org/wiki?curid=2347322", "title": "Chiesa di Sant'Anna (Lecce)", "text": "La chiesa di Sant'Anna, insieme all'attiguo Conservatorio omonimo, \u00e8 una costruzione barocca del centro storico di Lecce edificata nel 1680 e voluta da Teresa Paladini, per richiesta testamentaria del marito Bernardino Verardi.\nPresenta una struttura architettonica semplice, lineare, di impronta classica e ripropone lo stesso disegno compositivo della facciata principale del Duomo, il che suggerisce la sua attribuzione al medesimo autore, Giuseppe Zimbalo.\nDescrizione.\nProspetto.\nIl prospetto, diviso in due ordini, \u00e8 coronato da un timpano ed \u00e8 concluso da una copertura a capanna. Il primo ordine presenta due paraste per lato che inquadrano due nicchie ospitanti le statue in pietra leccese di San Pietro e San Paolo. Nel secondo ordine, al di sopra della cornice dentellata, troneggia la statua a mezzo busto di Sant'Anna affiancata da due angeli. Anche qui viene riproposta la tripartizione con paraste dell'ordine inferiore e le due nicchie accolgono le statue di Sant'Andrea e di San Giovanni Evangelista. In corrispondenza del portale d'ingresso, inquadrato da un architrave con fregio, \u00e8 posto un finestrone.\nInterno.\nL'interno, ad unica navata, presenta quattro cappelle, i cui altari sono sormontati da pregevoli tele settecentesche. Gli altari di destra sono dedicati a Santa Barbara e alla Visitazione della Beata Vergine; quelli di sinistra invece a San Francesco da Paola e alla Nativit\u00e0 del Signore. Di importante rilevanza artistica \u00e8 il soffitto ligneo decorato a motivi geometrici e incorniciato ai lati dagli stemmi delle famiglie nobili delle fanciulle che risiedevano nell'attiguo Conservatorio.\nL'altare maggiore, custodisce una tela raffigurante Sant'Anna tra Sante e il Redentore, opera del pittore Giovanni Stano. Ai lati dell'altare sono presenti i monumenti sepolcrali dei due fondatori del complesso: Bernardino Verardi e Teresa Paladini.\nConservatorio.\nL'edificio del Conservatorio \u00e8 posto a destra della chiesa di Sant'Anna, il cui prospetto, sistemato su due brevi rampe di scale, risulta piuttosto arretrato rispetto alla strada e alla chiesa stessa. Nel 1764 venne ristrutturato da Emanuele Manieri che con sapienza scenografica ne fece quasi una prosecuzione del contiguo \"Palazzo De Simone\".\nIl Conservatorio venne realizzato affinch\u00e9 vi trovassero asilo le donne dell'aristocrazia salentina, le uniche ad avere libero accesso."}
{"id": "2347323", "revid": "1543377", "url": "https://it.wikipedia.org/wiki?curid=2347323", "title": "Municipalit\u00e0 locale di Kai !Garib", "text": "La municipalit\u00e0 locale di Kai !Garib (in inglese Kai !Garib Local Municipality) \u00e8 una municipalit\u00e0 locale del Sudafrica appartenente alla municipalit\u00e0 distrettuale di ZF Mgcawu, nella provincia del Capo Settentrionale. In base al censimento del 2001 la sua popolazione \u00e8 di 55.693 abitanti.\nLa sede amministrativa e legislativa \u00e8 la citt\u00e0 di Keimoes e il suo territorio si estende su una superficie di ed \u00e8 suddiviso in 8 circoscrizioni elettorali (\"wards\"). Il suo codice di distretto \u00e8 NC082.\nGeografia fisica.\nConfini.\nLa municipalit\u00e0 locale di Kai !Garib confina a nord e a est con la municipalit\u00e0 locale di Khara Hais, a est con quella di !Kheis e a ovest con la Namibia."}
{"id": "2347324", "revid": "22356", "url": "https://it.wikipedia.org/wiki?curid=2347324", "title": "Chometokadmon", "text": ""}
{"id": "2347325", "revid": "767487", "url": "https://it.wikipedia.org/wiki?curid=2347325", "title": "K\u0151szegdoroszl\u00f3", "text": "K\u0151szegdoroszl\u00f3 \u00e8 un comune dell'Ungheria di 250 abitanti (dati 2001). \u00c8 situato nella provincia di Vas."}
{"id": "2347328", "revid": "767487", "url": "https://it.wikipedia.org/wiki?curid=2347328", "title": "K\u0151szegpaty", "text": "K\u0151szegpaty \u00e8 un comune dell'Ungheria di 217 abitanti (dati 2001). \u00c8 situato nella provincia di Vas."}
{"id": "2347329", "revid": "729019", "url": "https://it.wikipedia.org/wiki?curid=2347329", "title": "K\u0151szegszerdahely", "text": "K\u0151szegszerdahely \u00e8 un comune dell'Ungheria di 490 abitanti (dati 2001). \u00c8 situato nella provincia di Vas."}
{"id": "2347330", "revid": "287204", "url": "https://it.wikipedia.org/wiki?curid=2347330", "title": "M\u00e4nnerturnverein Wolfenb\u00fcttel (pallacanestro)", "text": "MTV Wolfenb\u00fcttel \u00e8 una societ\u00e0 cestistica avente sede a Wolfenb\u00fcttel, in Germania. Fondata nel 1956 all'interno della polisportiva MTV Wolfenb\u00fcttel, mantenne tale nome fino al 2002, quando il titolo sportivo pass\u00f2 al \"Wolfenb\u00fcttel Dukes\", e, nel luglio 2008, all'\"Herz\u00f6ge Wolfenb\u00fcttel\". Nel 2012 \"Herz\u00f6ge Wolfenb\u00fcttel\" si fuse nuovamente con l'\"MTV Wolfenb\u00fcttel\".\nGioca nel campionato tedesco."}
{"id": "2347336", "revid": "1036298", "url": "https://it.wikipedia.org/wiki?curid=2347336", "title": "L\u00f3cs", "text": "L\u00f3cs \u00e8 un comune dell'Ungheria di 123 abitanti (dati 2001). \u00c8 situato nella provincia di Vas."}
{"id": "2347338", "revid": "4711", "url": "https://it.wikipedia.org/wiki?curid=2347338", "title": "Wolfenb\u00fcttel Dukes", "text": ""}
{"id": "2347339", "revid": "23623678", "url": "https://it.wikipedia.org/wiki?curid=2347339", "title": "Jean Soul\u00e8s", "text": ""}
{"id": "2347343", "revid": "93556", "url": "https://it.wikipedia.org/wiki?curid=2347343", "title": "Luk\u00e1csh\u00e1za", "text": "Luk\u00e1csh\u00e1za \u00e8 un comune dell'Ungheria di 1.023 abitanti (dati 2001). \u00c8 situato nella provincia di Vas."}
{"id": "2347345", "revid": "110157", "url": "https://it.wikipedia.org/wiki?curid=2347345", "title": "Magyarlak", "text": "Magyarlak \u00e8 un comune dell'Ungheria di 781 abitanti (dati 2001). \u00c8 situato nella provincia di Vas."}
{"id": "2347346", "revid": "1948203", "url": "https://it.wikipedia.org/wiki?curid=2347346", "title": "Lombroso (gruppo musicale)", "text": "I Lombroso sono un duo rock italiano composto dai milanesi Dario Ciffo (voce e chitarra) e Agostino Nascimbeni (batteria e cori).\nStoria dei Lombroso.\nIl duo si forma nel 2003. Dario Ciffo \u00e8 stato violinista degli Afterhours dal 1995 al 2008, anno in cui decide di lasciare la band per dedicarsi al progetto Lombroso e viene cos\u00ec sostituito con Rodrigo D'Erasmo. Agostino Nascimbeni invece ha militato in diverse cover band dei Beatles e ha suonato la batteria per Will Young nella suo tourn\u00e9e del 2003/2004. I due amici decidono di formare la band dopo aver improvvisato un concerto in poche ore e decidono anche di non aggiungere altri elementi al gruppo, che rimane un duo, salvo alcune rare occasioni. Il rock della band, pur influenzato dal genere melodico italiano degli anni sessanta e settanta, si spinge fino alle sonorit\u00e0 pi\u00f9 crude soprattutto nei concerti dal vivo.\nNel 2004 pubblicarono su Mescal l'album d'esordio, l'omonimo \"Lombroso\", al quale segu\u00ec il singolo \"Insieme a te sto bene\".\nNel 2007 pubblicarono per la V2 il secondo album intitolato \"Credi di conoscermi\". L'album presentava sonorit\u00e0 ispirate al garage rock ed alla musica beat italiana. In questi due lavori i Lombroso rivelavano anche la loro passione per Battisti, realizzando una cover per ciascuno dei due LP (\"Insieme a te sto bene\" e \"Il Paradiso\"). Importante \u00e8 anche il contributo creativo apportato da Morgan, quale coautore di alcuni brani, nonch\u00e9 occasionale terzo elemento del gruppo nei primi periodi. Buona parte delle liriche e delle melodie delle canzoni dell'album di debutto e dei due loro album successivi sono di Gianni Resta.\nNel 2008 collaborano con i Marta sui tubi nella canzone \"Ma come fanno i marinai\" (cover di Lucio Dalla e Francesco De Gregori), contenuta nell'EP \"Nudi e crudi\". Nel 2010 i Lombroso hanno aperto il concerto di Luciano Ligabue a Bari nello \"Stadi 2010 Tour\".\nNel 2010 \u00e8 uscito per l'etichetta italiana indipendente Niegazowana, il loro terzo album, dal titolo \"Una vita non mi basta\", che ribadiva l'attitudine rock and roll unite a sonorit\u00e0 indie dallo stampo anni novanta. Il disco vedeva poi la partecipazione di Enrico Gabrielli che inser\u00ec i fiati in vari brani tra cui \u00e8 da citare l'assolo di sassofono in \"Non mi fido di lei\", Mauro Otto Ottolini che suona costantemente nella band di Vinicio Capossela e Enrico Molteni dei Tre allegri ragazzi morti che suona le percussioni ed il basso in alcuni brani. Al disco seguirono i singoli \"Fissazione\" e \"Il tempo non \u00e8 sempre magnifico\". Nel videoclip e nelle radio quest'ultimo singolo \u00e8 stato leggermente modificato nell'arrangiamento.\nNel 2017 Dario Ciffo pubblica il primo lavoro da solista, l'EP \"Sarebbe bello\"."}
{"id": "2347347", "revid": "599013", "url": "https://it.wikipedia.org/wiki?curid=2347347", "title": "Abd\u00fcl Hamid II", "text": ""}
{"id": "2347348", "revid": "767487", "url": "https://it.wikipedia.org/wiki?curid=2347348", "title": "Magyarm\u00e1dalja", "text": "Magyarm\u00e1dalja \u00e8 un comune dell'Ungheria di 192 abitanti (dati 2001). \u00c8 situato nella provincia di Vas."}
{"id": "2347350", "revid": "110157", "url": "https://it.wikipedia.org/wiki?curid=2347350", "title": "Magyarszecs\u0151d", "text": "Magyarszecs\u0151d \u00e8 un comune dell'Ungheria di 485 abitanti (dati 2001). \u00c8 situato nella provincia di Vas."}
{"id": "2347352", "revid": "671029", "url": "https://it.wikipedia.org/wiki?curid=2347352", "title": "Comunit\u00e0 economica degli Stati dell'Africa centrale", "text": "La Comunit\u00e0 economica degli Stati dell'Africa centrale (in inglese: Economic Community of Central African States - ECCAS; in francese: Communaut\u00e9 \u00e9conomique des \u00c9tats d'Afrique centrale - CEEAC) \u00e8 un'organizzazione che promuove la cooperazione economica regionale nell'Africa centrale.\nStoria.\nUnione doganale ed economica dell'Africa centrale.\nL'Unione doganale ed economica dell'Africa centrale (in inglese: Customs and Economic Union of Central Africa; in francese: Union douani\u00e8re et \u00e9conomique de l'Afrique centrale - UDEAC), fondata dal Trattato di Brazzaville nel 1966, formava un'unione doganale con un'area di libero scambio tra i membri e una tariffa doganale esterna comune per le importazioni da altri paesi. L'UDEAC firm\u00f2 un trattato per la fondazione di una Comunit\u00e0 economica e monetaria dell'Africa centrale (in inglese: Economic and Monetary Community of Central Africa - CEMAC) per promuovere l'intero processo di integrazione sub-regionale attraverso la formazione di un'unione monetaria con il franco CFA dell'Africa centrale come valuta comune; \u00e8 stato ufficialmente rimpiazzata dal CEMAC nel giugno 1999 (mediante l'accordo del 1994).\nFondazione.\nAd un vertice tenutosi nel dicembre 1981, i leader dell'UDEAC si accordarono, in linea di principio, sulla espansione della comunit\u00e0 economica degli Stati dell'Africa centrale. L'ECCAS fu costituita il 18 ottobre 1983 dai membri dell'UDEAC, S\u00e3o Tom\u00e9 e Pr\u00edncipe e i membri della Comunit\u00e0 economica dei Paesi dei Grandi Laghi (in inglese: \"Economic Community of the Great Lakes Countries\" - CEPGL), fondata nel 1976 da Repubblica Democratica del Congo, Burundi e Ruanda). L'Angola ha mantenuto lo status di osservatore fino al 1999, quando \u00e8 diventato membro a pieno titolo.\nL'ECCAS opera dal 1985, ma fu inattivo per gran parte degli anni novanta a causa sia di difficolt\u00e0 finanziarie (dovute al mancato pagamento della retta associativa da parte degli stati membri), sia del conflitto nell'area dei Grandi Laghi. La guerra nella Repubblica Democratica del Congo fu particolarmente dissolutiva, con Ruanda ed Angola che combattevano su fronti opposti. L'ECCAS \u00e8 stato nominato pilastro della Comunit\u00e0 economica africana (AEC) ma, a causa della sua protratta inattivit\u00e0, i contatti ufficiali con l'AEC furono stabiliti solamente nell'ottobre 1999, con la sottoscrizione da parte dell'ECCAS del Protocollo sulle relazioni tra l'AEC e i blocchi regionali (\"Protocol on Relations between the AEC and the regional blocs\"). L'AEC conferm\u00f2 nuovamente l'importanza dell'ECCAS come la pi\u00f9 importante comunit\u00e0 economica nell'Africa Centrale al terzo incontro preparatorio del Consiglio Economico e Sociale (\"Economic and Social Council\" - ECOSOC) nel giugno 1999.\nIl secondo vertice straordinario dell'ECCAS si \u00e8 tenuto a Libreville il 6 febbraio 1998 ed \u00e8 stato presieduto da Pierre Buyoya, Presidente del Burundi. I capi di Stato e di governo presenti all'incontro si impegnarono per rilanciare l'organizzazione. Il Primo Ministro dell'Angola espresse anche l'intenzione del suo paese di diventare un membro a pieno titolo. Il vertice approv\u00f2 un bilancio di 10 milioni di franchi francesi per il 1998 e diede incarico al segretariato di:\nL'incontro richiese anche ai paesi della regione di trovare soluzioni pacifiche e durevoli ai loro problemi politici. Il presidente fece anche appello ai paesi membri per supportare la completa rimozione dell'embargo cui era sottoposto il suo paese. In occasione dell'insediamento di Omar Bongo come presidente del Gabon il 21 gennaio 1999, si \u00e8 tenuto un mini-vertice dei leader dei paesi membri dell'ECCAS. I rappresentanti discussero problemi riguardanti il funzionamento dell'ECCAS e la creazione di un terzo posto di vice segretario generale (Deputy Secretary-General), designato per l'Angola. L'Angola ader\u00ec formalmente alla comunit\u00e0 durante questo vertice.\nComunit\u00e0 economica e monetaria dell'Africa centrale.\nLa Comunit\u00e0 economica e monetaria dell'Africa centrale (in inglese: Economic and Monetary Community of Central Africa; in francese: Communaut\u00e9 \u00e9conomique et mon\u00e9taire de l'Afrique centrale - CEMAC) \u00e8 un'organizzazione di stati dell'Africa Centrale costituita da Camerun, Repubblica Centrafricana, Ciad, Congo, Guinea Equatoriale e Gabon per promuovere l'integrazione economica tra paesi che condividono una valuta comune, il franco CFA. L'UDEAC sottoscrisse un trattato per la costituzione della CEMAC e promuovere l'intero processo di integrazione economica sub-regionale attraverso la formazione di un'unione monetaria che avesse il franco CFA dell'Africa Centrale come valuta comune; fu ufficialmente rimpiazzato dal CEMAC nel giugno 1999.\nNel 1994 la CEMAC riusc\u00ec ad ottenere l'introduzione di restrizioni nel contingente di importazione e riduzioni nell'ampiezza e nell'ammontare delle tariffe doganali. Attualmente, i paesi della CEMAC condividono una struttura comune in materia finanziaria, regolamentare e legale, e mantengono una tariffa doganale esterna comune sulle importazioni dai paesi al di fuori della comunit\u00e0. In teoria, le tariffe doganali sono state eliminate per le transazioni commerciali interne alla CEMAC, ma la piena implementazione di tale provvedimento ha sub\u00ecto dei ritardi. La movimentazione di capitali all'interno della CEMAC \u00e8 libera.\nEventi recenti.\nIl 12 dicembre 2000 le \u00e8 stato riconosciuto lo status di osservatore dell'Assemblea generale delle Nazioni Unite.\nIl 10\u00b0 vertice della Conferenza dei capi di Stato e di governo ha avuto luogo a Malabo nel giugno 2002. Questo vertice deliber\u00f2 l'adozione del protocollo costitutivo della rete dei parlamentari dell'Africa centrale (\"Network of Parliamentarians of Central Africa\" - REPAC) e l'adozione del regolamento del Consiglio per la pace e la sicurezza nell'Africa centrale (\"Council for Peace and Security in Central Africa\" - COPAX), che comprende la Commissione per la Difesa e la Sicurezza (\"Defence and Security Commission\" - CDC), la Forza Multinazionale dell'Africa Centrale (\"Multinational Force of Central Africa\" - FOMAC) e il Meccanismo di Preallarme dell'Africa Centrale (\"Early Warning Mechanism of Central Africa\" - MARAC). Venne inoltre dato il benvenuto ufficiale al Ruanda per il suo ritorno come membro a pieno titolo dell'ECCAS.\nIl 24 gennaio 2003 l'Unione europea (EU) ha concluso un accordo finanziario con l'ECCAS e la CEMAC, condizionato alla fusione di queste in un'unica organizzazione, con l'ECCAS responsabile per la pace e la sicurezza della sub-regione attraverso il proprio patto di sicurezza (COPAX). La CEMAC non \u00e8 uno dei pilastri della Comunit\u00e0 economica africana, ma i suoi membri ne sono associati tramite l'ECCAS. La UE ha partecipato a diverse missioni di pace nella Repubblica Democratica del Congo: l'Operazione Artemis (dal giugno al settembre 2003), EUPOL Kinshasa (dall'ottobre 2003) ed EUSEC DR Congo (dal maggio 2005).\nL'11\u00b0 vertice della Conferenza dei Capi di Stato e di Governo, che si \u00e8 svolto a Brazzaville nel gennaio 2004, ha accolto con favore il fatto che il Protocollo Relativo alla Costituzione di un Consiglio per la Pace e la Sicurezza nell'Africa Centrale (\"Protocol Relating to the Establishment of a Council for Peace and Security in Central Africa\" - COPAX) avesse ottenuto il numero richiesto di ratificazioni per l'entrata in vigore. Il vertice ha inoltre adottato una dichiarazione sulla implementazione della Nuova Collaborazione per lo Sviluppo dell'Africa (\"New Partnership for Africa's Development\" - NEPAD) nell'Africa Centrale e una dichiarazione sulla parit\u00e0 dei generi.\nObiettivi.\nL'obiettivo fondamentale \u00e8 la costituzione di un mercato comune dell'Africa Centrale mediante la promozione del commercio e la maggior solidariet\u00e0 tra le persone e tra paesi e regioni sotto-privilegiate. In dettaglio gli obiettivi della comunit\u00e0 sono:\nA tutti questi obiettivi si \u00e8 aggiunto nel 1999:\nLa Conferenza dei Capi di Stato e Governo tenutasi a Malabo, Guinea Equatoriale, nel 1999, ha identificato i quattro campi prioritari per la comunit\u00e0:\nStruttura.\nLe istituzioni della comunit\u00e0 sono:\nAttivit\u00e0 per la pace e la sicurezza.\nGli Stati dell'Africa Centrale adottarono un patto di non-aggressione alla fine del 5\u00b0 vertice del Comitato Consultivo delle Nazioni Unite sulla Sicurezza nell'Africa Centrale (\"UN Consultative Committee on Security in Central Africa\") tenutosi a Yaound\u00e9, Camerun. Il patto fu siglato il 9 settembre 1994, dopo cinque giorni di riunioni e discussioni tra esperti militari e ministri di Camerun, Repubblica Centrafricana, Repubblica del Congo, Guinea Equatoriale, Gabon e S\u00e3o Tom\u00e9 e Pr\u00edncipe. A un vertice del Comitato Consultivo Permanente delle Nazioni Unite sulle Questioni di Sicurezza nell'Africa Centrale (\"United Nations Standing Advisory Committee on Security Questions in Central Africa\"), che ebbe luogo a Yaound\u00e9 il 25 e il 26 febbraio 1999, gli stati membri decisero di creare un'organizzazione per la promozione, il mantenimento e il consolidamento della pace e della sicurezza nell'Africa Centrale, col nome di Consiglio per la Pace e la Sicurezza nell'Africa Centrale (\"Council for Peace and Security in Central Africa\" - COPAX). Il Protocollo costituivo del COPAX \u00e8 gi\u00e0 entrato in vigore.\nOrgani tecnici del consiglio del COPAX.\nIl regolamento del COPAX, comprendente quelli di CDS, MARAC e FOMAC \u00e8 stato adottato nel giugno 2002 al 10\u00b0 vertice di Malabo.\nNel gennaio 2000, il Gabon ospit\u00f2 un'esercitazione per il mantenimento della pace regionale - \u201cGabon 2000\u201d - con l'obiettivo di sviluppare le capacit\u00e0 degli Stati dell'ECCAS nel campo delle missioni di pace e della prevenzione e gestione del conflitto. Questa esercitazione rappresentava un'applicazione diretta del progetto francese di Rafforzamento delle capacit\u00e0 africane di mantenimento della pace (Reinforcement of African Peacekeeping Capacities - RECAMP).\nIncontri straordinari sia dell'ECCAS, sia della CEMAC ebbero luogo a Libreville il 23 giugno 2000. I ministri degli esteri di dieci stati dell'Africa Centrale si riunirono nella Repubblica Democratica del Congo il 16 e il 17 agosto 2001 per discutere della sicurezza nella loro regione lacerata dalla guerra. L'incontro fu promosso dalle Nazioni Unite, e solo il Ruanda declin\u00f2 l'invito.\nAd una riunione dei capi di stato maggiore, che ha avuto luogo a Brazzaville nell'ottobre 2003, \u00e8 stato deciso di creare una forza di pace rappresentata da una brigata per intervenire nelle aree instabili dell'Africa Centrale. Questa avrebbe quindi costituito una delle cinque brigate dell'Unione africana pianificate per formare l'Esercito africano d'emergenza (\"African Standby Force\" - ASF), con una brigata per ogni regione del continente (Africa settentrionale, occidentale, centrale, orientale e meridionale). Il vertice raccomand\u00f2 che i pianificatori militari di ciascuno degli Stati dell'ECCAS formassero un gruppo per elaborare i dettagli in merito. Fu inoltre suggerita la creazione di un centro comune per l'addestramento al mantenimento della pace ed esercitazioni militari da tenersi con cadenza biennale, la prima delle quali prevista in Ciad.\nMICOPAX.\nLa Missione per il consolidamento della pace nella Repubblica Centrafricana (MICOPAX) \u00e8 una missione di pace gestita dalla ECCAS. La MICOPAX stata coinvolta nella Prima e nella seconda guerra civile nella Repubblica Centrafricana."}
{"id": "2347353", "revid": "767487", "url": "https://it.wikipedia.org/wiki?curid=2347353", "title": "Magyarszombatfa", "text": "Magyarszombatfa \u00e8 un comune dell'Ungheria di 294 abitanti (dati 2001). \u00c8 situato nella provincia di Vas."}
{"id": "2347355", "revid": "767487", "url": "https://it.wikipedia.org/wiki?curid=2347355", "title": "Meggyeskov\u00e1csi", "text": "Meggyeskov\u00e1csi \u00e8 un comune dell'Ungheria di 779 abitanti (dati 2001). \u00c8 situato nella provincia di Vas."}
{"id": "2347358", "revid": "110157", "url": "https://it.wikipedia.org/wiki?curid=2347358", "title": "Tar (Ungheria)", "text": "Tar \u00e8 un comune dell'Ungheria di 2.011 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2347360", "revid": "767487", "url": "https://it.wikipedia.org/wiki?curid=2347360", "title": "Ter\u00e9ny", "text": "Ter\u00e9ny \u00e8 un comune dell'Ungheria di 448 abitanti (dati 2001). \u00c8 situato nella provincia di N\u00f3gr\u00e1d."}
{"id": "2347365", "revid": "767487", "url": "https://it.wikipedia.org/wiki?curid=2347365", "title": "Tereske", "text": "Tereske \u00e8 un comune dell'Ungheria di 732 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2347367", "revid": "767487", "url": "https://it.wikipedia.org/wiki?curid=2347367", "title": "Tolm\u00e1cs", "text": "Tolm\u00e1cs \u00e8 un comune dell'Ungheria di 758 abitanti (dati 2001). \u00c8 situato nella provincia di N\u00f3gr\u00e1d."}
{"id": "2347369", "revid": "2166030", "url": "https://it.wikipedia.org/wiki?curid=2347369", "title": "Hasan \u0130zzet", "text": "Hasan Izzet studi\u00f2 presso la Scuola Militare (\"Kara Harp Okulu\"), fino al 1890, pass\u00f2 poi all'Accademia Militare (\"Kara Harp Akademisi\") dove ottenne il diploma nel 1893. \nAssegnato il 14 aprile 1894 per ordine del sultano Abdul Hamid II alla Quarta Armata, nel 1897 fu promosso maggiore e pass\u00f2 nei ranghi dell'Armata Elasson (Alasonya Ordusu). Durante la prima guerra balcanica era il comandante della 2\u00aa divisione \"Ne\u015fet Bey\" (\"2. Ne\u015fet Bey t\u00fcmeni\"), assegnata sul fronte di Domokos \u00c7atalca.\nNel 1914, in seguito alla mobilitazione per lo scoppio della prima guerra mondiale, il sultano Mehmet V lo nomin\u00f2 comandante della Terza Armata. Egli era il comandante durante la prima battaglia con i russi, l'offensiva Bergmann, e si oppose ai repentini cambiamenti al vertice dei vari reparti dell'Armata in vista della battaglia di Sar\u0131kam\u0131\u015f. Hasan Izzet era anche contrario alla decisione di Enver Pasci\u00e0 di attaccare i russi senza una preparazione adeguata, per questa ragione fu costretto a lasciare ad Enver il comando della Terza Armata il 18 dicembre 1914."}
{"id": "2347370", "revid": "287204", "url": "https://it.wikipedia.org/wiki?curid=2347370", "title": "N\u00fcrnberger Basketball Club", "text": "Il N\u00fcrnberger Basketball Club \u00e8 una societ\u00e0 cestistica avente sede a Norimberga e Schwabach, in Germania. Fondata nel 2008 dalla fusione del \"Falke N\u00fcrnberg\" e del \"Franken Hexern Schwabach\", gioca nel campionato tedesco.\nDisputa le partite interne nella Halle am Berliner Platz di Norimberga, che ha una capacit\u00e0 di 1.800 spettatori."}
{"id": "2347371", "revid": "729019", "url": "https://it.wikipedia.org/wiki?curid=2347371", "title": "Anatolistica", "text": "L'anatolistica \u00e8 la disciplina che si occupa dello studio storico-filologico delle culture che nascono e derivano dalla civilt\u00e0 della regione dell'Anatolia (Asia Minore).\nIl periodo studiato va dal secondo millennio a.C. fino all'et\u00e0 ellenistica.\nFa parte dell'anatolistica anche lo studio delle lingue usate nella regione, sia quelle indoeuropee (ittita, luvio, palaico, licio, lidio, cario, frigio) che quelle non indoeuropee (hattico, hurrico, urarteo) e delle relative scritture (cuneiforme, geroglifica, alfabetica)."}
{"id": "2347372", "revid": "767487", "url": "https://it.wikipedia.org/wiki?curid=2347372", "title": "Vanyarc", "text": "Vanyarc \u00e8 un comune dell'Ungheria di 1.402 abitanti (dati 2001). \u00c8 situato nella provincia di N\u00f3gr\u00e1d."}
{"id": "2347373", "revid": "647919", "url": "https://it.wikipedia.org/wiki?curid=2347373", "title": "RCE Falke N\u00fcrnberg", "text": ""}
{"id": "2347374", "revid": "647919", "url": "https://it.wikipedia.org/wiki?curid=2347374", "title": "RCE Falke Norimberga", "text": ""}
{"id": "2347376", "revid": "647919", "url": "https://it.wikipedia.org/wiki?curid=2347376", "title": "Sellbytel Baskets N\u00fcrnberg", "text": ""}
{"id": "2347377", "revid": "647919", "url": "https://it.wikipedia.org/wiki?curid=2347377", "title": "Sellbytel Baskets Norimberga", "text": ""}
{"id": "2347378", "revid": "330183", "url": "https://it.wikipedia.org/wiki?curid=2347378", "title": "Collezione Maranello Rosso", "text": ""}
{"id": "2347380", "revid": "647919", "url": "https://it.wikipedia.org/wiki?curid=2347380", "title": "Falke N\u00fcrnberg", "text": ""}
{"id": "2347381", "revid": "647919", "url": "https://it.wikipedia.org/wiki?curid=2347381", "title": "Falke Norimberga", "text": ""}
{"id": "2347386", "revid": "59645", "url": "https://it.wikipedia.org/wiki?curid=2347386", "title": "Hasan \u0130zzet Pasci\u00e0", "text": ""}
{"id": "2347389", "revid": "6923", "url": "https://it.wikipedia.org/wiki?curid=2347389", "title": "Slightly Mad Studios", "text": "Slightly Mad Studios \u00e8 una azienda sviluppatrice di videogames situata a Londra, Regno Unito. La maggior parte dei suoi dipendenti hanno lavorato per Blimey! Games, azienda sviluppatrice di videogiochi quali GTR 2 e GT Legends in collaborazione con SimBin Studios. Il 12 gennaio 2009 la compagnia ha acquistato la propriet\u00e0 di Blimey! Games. L'azienda ha sviluppato il videogioco \"\", che \u00e8 stato pubblicato nel settembre 2009 e il suo seguito, Shift 2 Unleashed, pubblicato a marzo 2011. Nel 2012 pubblica sotto etichetta Atari il gioco . Dopo il gioco di guida Project CARS distribuito il 9 maggio 2015 \u00e8 uscito Project CARS 2, in Italia dal 21 settembre 2017, con 62 tracciati e 139 varianti.\nDisputa legale con SimBin Studios.\nDopo l'annuncio di , SimBin Studios annunci\u00f2 un'azione legale contro Slightly Mad Studios come conseguenza al fatto che la stessa abbia citato il proprio staff come sviluppatore dei videogiochi della SimBin \"GT Legends\" and \"GTR 2\"."}
{"id": "2347390", "revid": "280255", "url": "https://it.wikipedia.org/wiki?curid=2347390", "title": "Difficolt\u00e0 (escursionismo)", "text": ""}
{"id": "2347391", "revid": "648716", "url": "https://it.wikipedia.org/wiki?curid=2347391", "title": "Erniorrafia", "text": "L'erniorrafia chiamata a volte erniorafia \u00e8 una procedura chirurgica con cui un'ernia viene riparata.\nIntervento.\nEsistono varie tecniche con cui operare fra cui la Nylon-Darn che studi hanno dimostrato sia la pi\u00f9 adatta."}
{"id": "2347392", "revid": "767487", "url": "https://it.wikipedia.org/wiki?curid=2347392", "title": "Vars\u00e1ny", "text": "Vars\u00e1ny \u00e8 un comune dell'Ungheria di . \u00c8 situato nella provincia di N\u00f3gr\u00e1d."}
{"id": "2347397", "revid": "767487", "url": "https://it.wikipedia.org/wiki?curid=2347397", "title": "Vizsl\u00e1s", "text": "Vizsl\u00e1s \u00e8 un comune dell'Ungheria di 1.405 abitanti (dati 2001). \u00c8 situato nella provincia di N\u00f3gr\u00e1d."}
{"id": "2347399", "revid": "7336", "url": "https://it.wikipedia.org/wiki?curid=2347399", "title": "Sforzato della Valtellina", "text": ""}
{"id": "2347403", "revid": "1653437", "url": "https://it.wikipedia.org/wiki?curid=2347403", "title": "Oltrep\u00f2 Pavese Metodo Classico", "text": ""}
{"id": "2347404", "revid": "110157", "url": "https://it.wikipedia.org/wiki?curid=2347404", "title": "Zabar", "text": "Zabar \u00e8 un comune dell'Ungheria di 574 abitanti (dati 2001). \u00c8 situato nella provincia di N\u00f3gr\u00e1d. "}
{"id": "2347405", "revid": "183694", "url": "https://it.wikipedia.org/wiki?curid=2347405", "title": "Luigi Abello", "text": "Biografia.\n\u00c8 stato professore di diritto commerciale all'Universit\u00e0 di Torino."}
{"id": "2347406", "revid": "39224", "url": "https://it.wikipedia.org/wiki?curid=2347406", "title": "Conero Riserva", "text": ""}
{"id": "2347411", "revid": "15756", "url": "https://it.wikipedia.org/wiki?curid=2347411", "title": "Vico d'Elsa", "text": "Vico d'Elsa \u00e8 una frazione del comune di Barberino Tavarnelle.\nStoria.\nVico d'Elsa \u00e8 un agglomerato urbano di origine medievale situato in posizione strategica su una collina che controlla la media Val d'Elsa. Essendo posto nei pressi della via Francigena godette di una notevole importanza nel medioevo.\nTuttora conserva il nucleo originario medievale a forma ellittica, consta di due vie parallele e due piazze poste ai capi opposti dell'abitato. Le due vie si ricongiungono nei presse delle porte del borgo, oggi non pi\u00f9 esistenti.\nAll'epoca della guerra che si combatt\u00e9 tra Firenze e Semifonte nel 1202, Vico d'Elsa fu una delle principali alleate di quest'ultima. Nel castello di Vico si tennero gli incontri diplomatici tra i Semifontesi e gli ambasciatori di San Gimignano per preparare la controffensiva nei confronti dei Fiorentini ma la trattativa naufrag\u00f2. Caduta Semifonte anche Vico d'Elsa entr\u00f2 a far parte della Repubblica fiorentina.\nMonumenti e luoghi d'interesse.\nDella chiesa esistono notizie fin dal 1329 ma \u00e8 stata completamente ricostruita nel 1934. All'interno conserva alcune pregevoli opere d'arte.\nLa chiesa situata all'ingresso del borgo \u00e8 stata trasformata in rimessa di una vicina fattoria.\nLa cappella \u00e8 di propriet\u00e0 della famiglia Guicciardini ed \u00e8 un tipico esempio di cappella rinascimentale. La cappella presenta un'unica navata priva di elementi decorativi. Sopra il portone d'ingresso c'\u00e8 uno stemma gentilizio.\nSi tratta di una costruzione gotica di notevole interesse architettonico ed \u00e8 in piazza Torrigiani.\nAntica villa cinque-settecentesca, gi\u00e0 importante centro di attivit\u00e0 agricole\nVilla ai margini del borgo, circondata da un parco, realizzata tra il 1890 e il 1896 e affrescata da Galileo Chini."}
{"id": "2347420", "revid": "1610933", "url": "https://it.wikipedia.org/wiki?curid=2347420", "title": "Il vicario di Wakefield", "text": "Il vicario di Wakefield \u00e8 un romanzo dello scrittore irlandese Oliver Goldsmith, scritto tra il 1761 e il 1762 e pubblicato nel 1766.\n\u00c8 stato uno dei libri pi\u00f9 letti tra il XVIII ed il XIX secolo: viene infatti citato in \"Middlemarch\" di George Eliot, \"Emma\" di Jane Austen, \"David Copperfield\" e \"Racconto di due citt\u00e0\" di Charles Dickens, \"Frankenstein\" di Mary Shelley, \"The Professor\" e \"Villette\" di Charlotte Bront\u00eb, \"Piccole donne\" di Louisa May Alcott, e in \"I dolori del giovane Werther\" e \"Wilhelm Meister - Gli anni dell'apprendistato\" di Johann Wolfgang von Goethe.\nPubblicazione.\nSamuel Johnson, uno degli amici pi\u00f9 stretti di Goldsmith, spieg\u00f2 come \"Il vicario di Wakefield\" giunse ad essere pubblicato:\nIl romanzo era \"Il vicario di Wakefield\", e Johnson lo aveva venduto a Francis Newbery, nipote di John Newbery, e lo tenne per s\u00e9 due anni prima di pubblicarlo.\nTrama.\nIl romanzo tratta le vicende di una normale famiglia irlandese del 1700, il dottor Primrose, la moglie Deborah e i loro sei figli. Vivono una vita idilliaca in una parrocchia di campagna. Il vicario \u00e8 ricco, grazie ad azzeccati investimenti, provenienti da un'eredit\u00e0 ricevuta da un parente defunto. Ogni anno dona le 34 sterline che guadagna col suo lavoro, sia agli orfani del luogo, che ai veterani di guerra. La sera del matrimonio di suo figlio George con la ricca Arabella Wilmot, il vicario perde tutti i suoi soldi a causa del fallimento del suo broker, fuggito con i suoi soldi.\nIl matrimonio viene perci\u00f2 disdetto dal padre di Arabella, noto per la sua prudenza con il denaro. George, che ha studiato a Oxford ed \u00e8 grande abbastanza per essere considerato un adulto, viene mandato in citt\u00e0. Il resto della famiglia si trasferisce in una nuova e pi\u00f9 umile parrocchia nella terre del Cavalier Thornhill, noto donnaiolo. Lungo la strada, sentono parlare della dubbia reputazione del loro nuovo padrone di casa e, per contro, di suo zio Sir William Thornhill, conosciuto in tutto il paese per la sua dignit\u00e0 e generosit\u00e0.\nUn povero ed eccentrico amico, il signor Burchell, incontrato in una locanda, salva Sofia dall'annegamento. Lei \u00e8 immediatamente attratta da lui, ma sua madre, ambiziosa, non incoraggia i suoi sentimenti.\nSegue un periodo di vita familiare felice, interrotto solo da visite regolari del focoso Cavalier Thornhill e del signor Burchell. Olivia \u00e8 affascinata dall'attraente carisma di Thornhill, ma allo stesso tempo incoraggia in maniera ridicola le ambizioni sociali della signora Primrose e le sue figlie.\nIn seguito, Olivia viene data per scomparsa. Prima si sospetta di Burchell, ma dopo un lungo inseguimento il dottor Primrose trova sua figlia, in realt\u00e0 ingannata da Thornhill, deciso a sposarla con una finta cerimonia e lasciarla poco dopo, come aveva gi\u00e0 fatto in precedenza con altre donne.\nOlivia e suo padre, di ritorno a casa, la trovano in fiamme. Nonostante la famiglia abbia perso quasi tutti i suoi averi, il maligno Thornhill insiste per il pagamento dell'affitto. Siccome il vicario non pu\u00f2 pagare, viene condotto in prigione.\nDopodich\u00e9 \u00e8 un susseguirsi di eventi terribili. La figlia del vicario, Olivia, viene data per morta, Sophia viene rapita, ed anche George viene mandato in prigione in catene e coperto di sangue, poich\u00e9 aveva sfidato Thornhill a duello, quando aveva sentito parlare della sua malvagit\u00e0.\nA questo punto giunge il signor Burchell, che risolve tutti i problemi. Salva Sophia, annuncia che Olivia non \u00e8 morta, e si scopre che il signor Burchell \u00e8 in realt\u00e0 il degno Sir William Thornhill, che viaggia per tutto il paese sotto mentite spoglie. Alla fine, c'\u00e8 un doppio matrimonio: George sposa Arabella, come aveva sempre desiderato fin dall'inizio, e Sir William Thornhill sposa Sofia. Si scopre che il servo di Thornhill lo aveva ingannato, e cos\u00ec il finto matrimonio del Cavaliere e di Olivia \u00e8 in realt\u00e0 valido. Infine anche la ricchezza del vicario viene restituita nel momento in cui il mercante fallito viene ritrovato.\nFilmografia.\nIl romanzo di Goldsmith venne portato sullo schermo in diverse versioni:"}
{"id": "2347421", "revid": "729019", "url": "https://it.wikipedia.org/wiki?curid=2347421", "title": "Specie di Tecoma", "text": "Il genere Tecoma comprende oltre 200 diverse specie."}
{"id": "2347422", "revid": "1946670", "url": "https://it.wikipedia.org/wiki?curid=2347422", "title": "Vincenzo Accame", "text": " \nLa sua poetica, sostanzialmente radicata nell'ambito della scrittura, si rivolge alle arti visive in una costante ricerca ed analisi delle possibilit\u00e0 di rapporto tra la parola e l'immagine, e alle relazioni, nella creativit\u00e0 estetica, tra vari tipi di segni. Tale ricerca \u00e8 anche il tema fondamentale della sua attivit\u00e0 di saggista.\nFu redattore nel 1964 per la rivista di neoavanguardia \"Malebolge\". Il volume \"Anestetica\" espone in modo compiuto la sua visione dell'arte."}
{"id": "2347423", "revid": "474175", "url": "https://it.wikipedia.org/wiki?curid=2347423", "title": "Baron Gautsch", "text": "Il Baron Gautsch fu una nave passeggeri della marina mercantile austroungarica, costruita per conto del Lloyd Austriaco, affondata da una mina davanti a Rovigno, a 7 miglia dall'arcipelago di Brioni in Istria, il 13 agosto del 1914. La nave prende il nome dall'uomo politico e pi\u00f9 volte primo ministro austriaco, barone Paul Gautsch von Frankenthurn.\nStoria.\nIl \"Baron Gautsch\" era un piroscafo appartenente al Lloyd Austriaco e seguiva la rotta tra Lussingrande e Trieste. Fu costruito in Scozia nel 1908. Durante la prima guerra mondiale il piroscafo era stato requisito temporaneamente dalla Marina militare austroungarica per il trasporto delle truppe dalla Dalmazia a Trieste. Quel suo ultimo viaggio era il primo dopo che era tornato ad essere un piroscafo passeggeri e il comandante militare era stato sostituito da uno civile. Alle ore 11.00 del 13 agosto 1914, il \"Baron Gautsch\" salpava dal porto di Lussingrande, diretto verso Trieste, dov'era previsto l'arrivo per le ore 18.00. La nave doveva mantenersi al largo per evitare una zona di mare minata dalla stessa Marina Austriaca, tuttavia, navigando troppo vicino alla costa istriana nei pressi di Rovigno, entr\u00f2 in un tratto di mare minato, nonostante i segnali di allarme ricevuti dal posamine \"Basilisk\", affondando quindi alle 15:45 in pochissimi minuti a causa di un urto con una mina; delle 300 persone a bordo, 130 morirono affogate. Pesanti accuse caddero sull'equipaggio, che si salv\u00f2 quasi integralmente: molte lance di salvataggio non erano state calate in mare a causa della loro cattiva manutenzione e i salvagente erano chiusi a chiave negli armadietti, poich\u00e9 si voleva evitare che i passeggeri di terza classe li utilizzassero come cuscini durante il viaggio. In definitiva l'equipaggio fu accusato di aver pensato a salvare la propria pelle invece di pensare ai passeggeri (moltissime donne e bambini). Gli ufficiali inquisiti furono poi tutti assolti e continuarono la loro carriera senza nessuna conseguenza.\nDopo la seconda guerra mondiale, il suo relitto venne usato per esercitazioni con esplosivi dai palombari della marina iugoslava, per cui si evidenziano danni alle sovrastrutture non causati dalla mina. Oggi si trova su di un fondale a circa 40 metri di profondit\u00e0 e con la prua orientata nella direzione che aveva prima del naufragio. \u00c8 stato completamente colonizzato dalla fauna marina ed \u00e8 meta di immersione per numerosi subacquei\nCentenario.\nGrazie a \"evento Baron Gautsch\", diversi sodalizi subacquei del Friuli Venezia Giulia si sono dati appuntamento, il 12 giugno 2014, per onorare le vittime e conoscere la storia di questa nave considerata il \"pi\u00f9 bel relitto dell'Adriatico\". Con il Teatro \"G. Da Modena\" di Palmanova esaurito la serata, condotta dal giornalista Pietro Spirito e stata un grande successo, facendo conoscere a sub e non la storia affascinante di questa nave. "}
{"id": "2347424", "revid": "1543377", "url": "https://it.wikipedia.org/wiki?curid=2347424", "title": "The Philadelphia Inquirer", "text": "The Philadelphia Inquirer \u00e8 un quotidiano mattutino che serve la zona di Filadelfia, la Pennsylvania ed il resto dell'Area metropolitana di Filadelfia. Fu fondato da John R. Walker nel giugno del 1829 - all'inizio della presidenza di Andrew Jackson - con il nome di The Pennsylvania Inquirer ed \u00e8 il terzo giornale in attivit\u00e0 degli Stati Uniti per et\u00e0. Di propriet\u00e0 della cordata locale Philadelphia Media Holdings LLC, l\"'Inquirer\" vanta il sedicesimo posto nella classifica dei giornali pi\u00f9 venduti nei giorni feriali negli Stati Uniti ed ha vinto 18 Premi Pulitzer.\nLa storia del giornale \u00e8 fatta da alti e bassi per quanto riguarda l'importanza. \"The Inquirer\" divenne probabilmente uno dei giornali pi\u00f9 letti durante la Guerra Civile Americana, quando i suoi bollettini di guerra erano apprezzati su entrambi i fronti. La tiratura croll\u00f2 alla fine della guerra, per riaumentare verso la fine del XIX secolo. In principio sostenitore del Partito Democratico, spost\u00f2 in seguito le sue simpatie verso il Partito Whig, per arrivare poi al Partito Repubblicano. Divenne finalmente politicamente indipendente a met\u00e0 del XX secolo. Prima della fine degli anni sessanta l\"'Inquirer\" venne superato dal suo principale concorrente, il \"Philadelphia Evening Bulletin\", e mancava di attrezzatura moderna e di uno staff d'esperienza. Negli anni settanta un nuovo proprietario, la Knight Ridder, e dei nuovi redattori riuscirono invece a trasformare il giornale in uno dei pi\u00f9 importanti ed autorevoli degli Stati Uniti, aggiudicandosi ben 17 Premi Pulitzer in quindici anni. Il suo prestigio da allora ha ricominciato a svanire, per una politica di taglio dei costi e per la decisioni di avere un taglio pi\u00f9 locale che nazionale.\nStoria.\nIl \"The Philadelphia Inquirer\" \u00e8 stato fondato con il nome di \"The Pennsylvania Inquirer\" dal tipografo John R. Walker e da John Norvell, ex editore del giornale all'epoca pi\u00f9 importante di Filadelfia, l\"'Aurora &amp; Gazette\". Un editoriale nel primo numero del \"The Inquirer\" prometteva che il quotidiano avrebbe dato voce anche alle opinioni della minoranza e che si sarebbe dedicato al In seguito support\u00f2 il futuro Presidente Andrew Jackson e In base alla data di fondazione, il primo giugno 1829, il \"Philadelphia Inquirer\" \u00e8 il terzo quotidiano statunitense in attivit\u00e0 in ordine di et\u00e0. Nel 1962 comunque, uno storico incaricato dal giornale dimostr\u00f2 che le sue origini risalivano al \"The Pennsylvania Packet\" di John Dunlap, che era stato fondato nel lontano 28 ottobre 1771. Nel 1850 il \"The Packet\" si era unito ad un altro giornale dell'epoca, il \"The North American\" che pi\u00f9 tardi conflu\u00ec a sua volta nel \"Philadelphia Public Ledger\". Infine il \"Public Ledger\" fu assorbito negli anni trenta dall'Inquirer, che tra il 1962 ed il 1975 pot\u00e9 fregiarsi di una linea in prima pagina dove si dichiarava il giornale in attivit\u00e0 pi\u00f9 antico d'America.\nSei mesi dopo la fondazione, a causa della concorrenza di altre 8 testate cittadine con pi\u00f9 esperienza e per mancanza di fondi, Norvell e Walker furono costretti a vendere il giornale all'editore della \"United States Gazette\" Jesper Harding. In seguito fu per breve tempo proposto come quotidiano pomeridiano, per poi ritornare all'originale formato mattutino nel gennaio 1830. Nel 1829, sotto la direzione di Harding l'Inquirer si trasfer\u00ec dalla sede originale tra Front Street e la Seconda Strada verso la nuova tra la Seconda e la Terza. Quando poi Harding rilev\u00f2 il \"Morning Journal\" nel gennaio 1830, il nuovo \"Inquirer\" si stabil\u00ec a Sud della Seconda Strada. Dieci anni dopo la sede cambi\u00f2 di nuovo e fu spostata in un palazzo interamente dedicato al giornale all'angolo tra la Terza Strada e Carter's Alley. i contenuti della testata furono ampliati e l\"'Inquirer\" divenne presto uno dei pi\u00f9 importanti giornali di Filadelfia. Tra le novit\u00e0 c'erano le fiction e nel 1840 Harding riusc\u00ec ad ottenere il diritto di pubblicare molti racconti di Charles Dickens in cambio di una grossa somma. Al tempo l'avvenimento fece scalpore in quanto la pratica comune era di pagare un piccolo rimborso o addirittura di non pagare diritti d'autore per la pubblicazione di racconti di autori stranieri.\nDalla Guerra Civile agli anni venti.\nHarding and\u00f2 in pensione nel 1859 e fu sostituito da suo figlio William White Harding, che gi\u00e0 da 3 anni era diventato suo socio. Fu allora che il nome del giornale fu cambiato ne \"The Philadelphia Inquirer\". Per tentare di aumentare le vendite, il giovane Harding tagli\u00f2 il prezzo della copia, inizi\u00f2 ad effettuare consegne domestiche e posizion\u00f2 degli strilloni per le strade. Riusc\u00ec a portare la tiratura da circa 7000 copie nel 1859 a circa 70000 nel 1863. Parte di questo successo \u00e8 dovuto alla grande fame di novit\u00e0 degli Americani durante la Guerra di secessione. Da 25.000 a 30.000 copie erano distribuite ai soldati dell'Unione al fronte e molte volte il Governo richiese la pubblicazione di edizioni speciali dedicate alle milizie. Il \"The Philadelphia Inquirer\" supportava l'Unione, ma Harding si sforz\u00f2 di mantenere un atteggiamento neutrale sulla sua testata durante il corso del conflitto. Gli stessi generali della Confederazione consultavano spesso copie del giornale, ritenendo che i bollettini di guerra fossero molto accurati.\nDurante la Prima battaglia di Bull Run, nel 1861, era presente il giornalista dell\"Inquirer\" Uriah Hunt Painter. La battaglia si risolse in una grande vittoria delle armate confederate. I giornali del Nord, riportarono la notizia tendenziosa proveniente da fonti governative secondo la quale la battaglia era stata invece vinta dall'Unione. Il \"The Inquirer\" per\u00f2, pubblic\u00f2 il resoconto di prima mano di Painter. Le folle minacciarono addirittura di incendiare l'edificio della testata per questa presa di posizione. Un fatto simile, che dimostra l'imparzialit\u00e0 dell\"Inquirer\" si verific\u00f2 quando il Generale George Meade, stizzito per un rapporto sul suo conto, fece punire il giornalista Edward Crapsey, che l'aveva scritto. In seguito per ripicca Crapsey e altri corrispondenti di guerra attribuirono tutti i meriti per le vittorie dell'Armata del Potomac, comandata da Meade, ad Ulysses Simpson Grant, che comandava l'intero esercito unionista. Tutte le sconfitte dell'Armata del Potomac erano invece attribuite completamente a Meade.\nNel corso della guerra l\"Inquirer\" continu\u00f2 a crescere in termini di staff e si trasfer\u00ec presso una nuova sede, in un grande edificio su Chestnut Street. Alla fine del conflitto per\u00f2, le restrizioni economiche del tempo unite a una grave malattia di Harding portarono il giornale al tracollo. Dalle 70000 copie del periodo bellico si scese a 5000 nel 1888. Nel 1889 perci\u00f2, la testata fu ceduta all'editore James Elverson. Per riportarlo in auge, Elverson cambi\u00f2 sede, introdusse dei macchinari di nuova generazione ed aument\u00f2 le dimensioni dello staff. Il nuovo \"Philadelphia Inquirer\" inizi\u00f2 a stampare il primo marzo a fu abbastanza fortunato da permettere a Elverson di introdurre un'edizione domenicale. Nel 1890, per aumentare ancora di pi\u00f9 le vendite, fu operato un taglio al prezzo della copia e le dimensioni del quotidiano aumentarono permettendo l'inserzione dei cosiddetti \"piccoli annunci\" pubblicitari. Dopo 5 anni, lo staff si trasfer\u00ec in un edificio ancora pi\u00f9 grande su Market Street ed in seguito fu anche costretto ad allargarsi alle propriet\u00e0 adiacenti.\nIn seguito alla morte di Elverson nel 1911, il figlio avuto dalla moglie Sallie Duvall, James Elverson Jr., prese le redini del quotidiano. Sotto la guida di Elverson Jr., il giornale continu\u00f2 a crescere, fino a doversi trasferire ancora una volta in un edificio ancora pi\u00f9 grande. Fu allora che Elverson Jr. acquist\u00f2 un terreno tra Broad Street e Callowhill Street e costru\u00ec lo storico Elverson Building, oggi conosciuto come \"Inquirer Building\". La prima copia proveniente dalle nuove rotative fu in edicola il 13 luglio 1925. Elverson Jr. mor\u00ec nel 1929 e sua sorella, Eleanor Elverson, sposata con Jules Patenotre des Noyers, prese il comando.\nGli anni degli Annenberg.\nEleanor Elverson Paten\u00f4tre decise di operare dei tagli alle spese del giornale, ma non era davvero interessata a gestirlo, e presto la propriet\u00e0 fu messa in vendita. Cyrus Curtis e la Curtis-Martin Newspapers Inc. acquistarono il giornale il 5 marzo 1930. Curtis mor\u00ec soltanto un anno dopo ed il suo posto fu preso dal genero, John Charles Martin. Martin fuse il \"The Inquirer\" con un altro giornale, il \"Public Ledger\", ma la Grande depressione invest\u00ec la Curtis-Martin Newspapers e la compagnia fall\u00ec, non riuscendo a pagare il suo debito nei confronti dei precedenti proprietari dell\"Inquirer\". Di conseguenza la propriet\u00e0 torn\u00f2 alla famiglia Paten\u00f4tre ed alla Elverson Corporation. Charles A. Taylor fu eletto presidente della \"The Inquirer Company\" e condusse il giornale pro tempore fino all'acquisto da parte di Moses L. Annenberg avvenuto nel 1936. Il periodo compreso tra le direzioni di Elverson Jr. ed Annenberg fu buio, in quanto la linea editoriale si ostinava ad ignorare le tristi novit\u00e0 economiche del periodo della Depressione. La recessione permise al giornale di John David Stern, il \"Philadelphia Record\", di superare l\"Inquirer\" per numero di vendite e gli permise anche di divenire il pi\u00f9 importante giornale della Pennsylvania.\nSotto la guida di Moses Annenberg, il \"The Inquirer\" torn\u00f2 alla ribalta. Il nuovo editore decise di esplorare nuovi argomenti, aument\u00f2 le dimensioni dello staff e fece ricorso a grandi campagne pubblicitarie per aumentare le vendite. Le vendite nei feriali del 1936, ferme a 280,093, aumentarono fino a 345,422 nel novembre 1938. Le vendite del \"Record\" nello stesso periodo crollarono da 328322 a 204000. Nel 1939 Annenberg fu accusato di evasione fiscale. Si dichiar\u00f2 colpevole prima del processo e fu spedito in prigione dove mor\u00ec nel 1942. La guida della testata pass\u00f2 a suo figlio, Walter Annenberg. Poco tempo dopo,nel 1947 il \"Record\" smise l'attivit\u00e0 ed il \"The Inquirer\" divenne cos\u00ec l'unico grande quotidiano mattutino di Filadelfia. Con l'obiettivo di superare il pi\u00f9 grande giornale in assoluto della citt\u00e0, il \"Philadelphia Evening Bulletin\", il \"The Inquirer\" continu\u00f2 a cercare di aumentare i profitti. Nel 1948 Annenberg allarg\u00f2 la sede con una nuova struttura che ospiter\u00e0 le nuove rotative dedicate dapprima alla testata principale, e poi negli anni '50 e '6, le nuove acquisizioni di Annenberg, le riviste \"Seventeen\" e \"TV Guide\". Nel 1957 Annenberg acquist\u00f2 il \"Philadelphia Daily News\" e combin\u00f2 strutture e macchinari di quest'ultimo con quelli gi\u00e0 di sua propriet\u00e0.\nIn seguito uno sciopero di 38 giorni nel 1958 mise in ginocchio l\"Inquirer\" e, alla fine dello sciopero, cos\u00ec tanti reporter avevano accettato la corte della concorrenza che la redazione era rimasta praticamente vuota. Per di pi\u00f9, molti dei giornalisti rimasti erano stati appena assunti ed avevano poco esperienza. Uno dei pochi giornalisti di grido rimasti, che lavor\u00f2 per la testata per tutti gli anni cinquanta e sessanta, era il reporter investigativo Harry Karafin. Durante la sua carriera riusc\u00ec a scoprire episodi di corruzione ed altri casi per l\"Inquirer\", ma allo stesso tempo estorse denaro da individui ed organizzazioni. Karafin avrebbe sempre dichiarato di essere stato in possesso di informazioni innocue che aveva insabbiato in cambio di denaro. Tutto ci\u00f2 and\u00f2 avanti dai tardi anni '50 al 1967 quando Karafin fu scoperto e condannato per estorsione l'anno successivo. Prima della fine degli anni sessanta, i redditi da vendite e pubblicit\u00e0 erano calati drasticamente e l\"Inquirer\" fu tristemente descritto dal \"Time\" come \nGli anni recenti.\nNel 1969 Annenberg ricevette un'offerta di 55 milioni di dollari per l\"Inquirer\" da Samuel Irving Newhouse, ma aveva gi\u00e0 concesso diritto di prelazione a John Shively Knight e lo cedette proprio a quest'ultimo. Il \"The Inquirer\", insieme al \"Philadelphia Daily News\", divenne parte della Knight Newspapers e della sua nuova consociata, la \"Philadelphia Newspapers Inc.\". Cinque anni dopo, la Knight Newspapers si fuse con la Ridder Publications a formare la \"Knight Ridder\".\nDopo l'acquisto, lo staff del \"The Inquirer\" fu ridotto, l'equipaggiamento rimase quello obsoleto degli anni precedenti e molti dipendenti erano poco preparati. Alla fine il principale concorrente, l\"Evening Bulletin\", super\u00f2 il giornale di molto per numero di vendite nei giorni feriali. Fu grazie all'intervento del nuovo direttore esecutivo Gene Roberts, nel 1972, che il quotidiano riusc\u00ec ancora una volta a superare la crisi. Tra il 1972 ed il 1990, il \"The Inquirer\" si aggiudic\u00f2 diciassette Premi Pulitzer, sei dei quali consecutivi tra il 1975 ed il 1980, e pi\u00f9 premi giornalistici di tutte le altre testate statunitensi. Il \"Time\" inser\u00ec il giornale nella classifica dei migliori 10 d'America e defin\u00ec le innovazioni di Robert come \nNel luglio del 1980 il \"The Inquirer\" era divenuto il pi\u00f9 venduto quotidiano di Filadelfia, obbligando l\"Evening Bulletin\" a chiudere 2 anni dopo. Il successo comport\u00f2 naturalmente anche delle difficolt\u00e0. Tra il 1970 ed il 1985 il giornale sub\u00ec 11 scioperi, il pi\u00f9 lungo dei quali dur\u00f2 46 giorni nel 1985. L\"Inquirer\" fu anche criticato perch\u00e9 offriva una copertura Tutto ci\u00f2 non imped\u00ec la crescita del quotidiano negli anni ottanta n\u00e9, dopo la chiusura del \"Bulletin\", di assumere 17 dei suoi migliori reporter e di allargare gli uffici per attirare i lettori dell'ex rivale. nel 1989 lo staff editoriale della Philadelphia Newspapers Inc. aveva la bellezza di 721 impiegati.\nGli anni novanta videro una graduale diminuzione delle vendite e dei ricavi pubblicitari. Questo declino faceva parte di una stagnazione generalizzata del settore negli Stati Uniti, ma gli effetti furono esacerbati, in base alle dichiarazioni degli insoddisfatti dipendenti di allora, dalla resistenza degli editori a quei cambiamenti, implementati da altre testate, che avrebbero permesso di trattenere qualche lettore e dalle continue pressioni volte al taglio dei costi provenienti dalla Knight Ridder. Durante la maggior parte dell'attivit\u00e0 di direzione di Robert, la propriet\u00e0 gli aveva concesso grande libert\u00e0, ma in questo periodo la Knight Ridder, preoccupata per la resa del giornale inizi\u00f2 a partecipare pi\u00f9 attivamente alle decisioni. Inizi\u00f2 a spingere la direzione affinch\u00e9 allargasse le vendite ai sobborghi, pi\u00f9 proficui, ed allo stesso tempo impose la riduzione di costi, staff e notizie nazionali ed internazionali. I tagli continuarono fino al 2006, quando la Knight Ridder cambi\u00f2 propriet\u00e0, ed i miglio reporter accettarono le offerte di altri quotidiani come il \"The New York Times\" ed il \"The Washington Post\". Alla fine degli anni '90, tutti i redattori di alto livello che avevano lavorato con Eugene Roerts negli anni settanta ed ottanta se ne erano andati, e nessuno di loro per sopraggiunti limiti di et\u00e0. Dopo gli anni ottanta, il giornale si aggiudic\u00f2 un solo Pulitzer, quello del 1997 per il giornalismo esplicativo. Nel 1998 il giornalista del \"The Inquirer\" Ralph Cipriano cit\u00f2 la Knight Ridder, il giornale e l'editor Robert Rosenthal per diffamazione in seguito ai commenti su Cipriano fatti da Rosenthal sul \"Washington Post\". Cipriano lamentava come fosse difficile denunciare dalle pagine del \"Philadelphia Inquirer\" episodi negativi riguardanti l'Arcidiocesi di Filadelfia, e Rosenthal in seguito dichiar\u00f2 che Cipriano aveva La causa fu poi discussa in tribunale nel 2001.\nLa Knight Ridder \u00e8 stata acquistata dalla rivale \"McClatchy\" nel giugno del 2006. Il \"The Philadelphia Inquirer\" ed il \"Philadelphia daily news\" erano gi\u00e0 stati inseriti in una lista di 12 giornali considerati poco redditizi e quindi messi in vendita dalla McClatchy al momento dell'annuncio dell'accordo in marzo. Il 29 giugno, i due giornali sono stati ceduti alla Philadelphia Media Holdings LLC, una cordata che include diversi imprenditori di Filadelfia, tra i quali spicca Brian P. Tierney, direttore esecutivo del gruppo. I nuovi proprietari hanno pianificato di investire circa 5 milioni di dollari in pubblicit\u00e0 per migliorare l'immagine ed aumentare la fetta di mercato del \"The Inquirer\". Negli anni dopo il 2006, il giornale ha patito costi non previsti dovuti soprattutto alle grandi campagne pubblicitarie intraprese e soprattutto ha dovuto far fronte a una continua emorragia di vendite. I mancati ricavi hanno costretto il management a tagliare 400 posti di lavoro in 3 anni. Il 21 agosto 2007, la Philadelphia Media Holdings ha annunciato l'intenzione di mettere in vendita lo storico \"The Inquirer Building\" per ripianare i debiti della compagnia, contratti al momento dell'acquisto delle 2 testate giornalistiche. Nonostante gli sforzi nel taglio dei costi, Philadelphia Newspapers LLC \u00e8 ricorsa al Chapter 11 per proteggersi dalla bancarotta il 21 febbraio 2009. Philadelphia Media Holdings \u00e8 ancora indebitata per circa 390 milioni di dollari che ha preso in prestito per acquistare il \"The Inquirer\" ed il \"Daily News\".\nLinea politica.\nJohn Norvell abbandon\u00f2 il suo lavoro di editore per l\"Aurora &amp; Gazette\" perch\u00e9 si trovava in disaccordo con quella che secondo lui era una linea editoriale di approvazione nei confronti di una transizione verso un sistema di classi di stampo europeo nella societ\u00e0 statunitense. Quando fond\u00f2 il \"The Inquirer\" assieme a John Walker infatti, i due volevano che il giornale rappresentasse tutte le classi, e non solo le fasce pi\u00f9 agiate della societ\u00e0. Il nuovo quotidiano support\u00f2 fin dall'inizio la democrazia jeffersoniana ed il Presidente Andrew Jackson, e si dichiar\u00f2 difensore dei diritti delle minoranze. Una leggenda sulla fondazione del giornale racconta che Norvell un giorno disse: \nQuando Norvell e Walker cedettero la testata a Jesper Harding, questi mantenne le idee politiche originarie e support\u00f2 il Partito Democratico. Quando per\u00f2 si trov\u00f2 in disaccordo con la gestione del Presidente Jackson della cosiddetta \"Seconda Banca degli Stati Uniti\" inizi\u00f2 a supportare l'ala dissidente dei democratici. Poi, alle elezioni presidenziali del 1836, il \"The Inquirer\" support\u00f2 il candidato del Partito Whig a scapito di quello del Partito Democratico, ed in seguito fece lo stesso con altri candidati Whig.. Agli albori della Guerra di secessione, il \"The Inquirer\" support\u00f2 la conservazione dell'Unione e si dimostr\u00f2 critico nei confronti dell'abolizionismo, che secondo la direzione era stato la causa della Secessione. Una volta iniziata la guerra, il giornale mantenne una condotta neutrale nel riportare i fatti, ma si dichiar\u00f2 apertamente dalla parte unionista. In un primo tempo, la linea editoriale era contraria all'emancipazione degli schiavi, ma dopo una serie di sconfitte delle armate nordiste, inizi\u00f2 a sostenere una posizione a favore della guerra e delle idee repubblicane. In un articolo del luglio 1862 si legge che \nLa Bibbia repubblicana.\nSotto la guida di James Elverson, il \"The Philadelphia Inquirer\" dichiar\u00f2 che Durante la Convention repubblicana del 1900 a Filadelfia, Elverson fece appendere una grande insegna luminosa che proclamava All'inizio del XX secolo il giornale inizi\u00f2 inoltre delle campagne editoriali per migliorare la vita dei cittadini di Filadelfia; tra le altre cose lott\u00f2 per la pavimentazione delle strade principali e per l'arresto di un piano corrotto che avrebbe previsto l'acquisto dell'inquinato \"Schuylkill Canal\" per ricavarne acqua potabile. Le idee politiche del padre condizionarono anche Elverson Jr., e negli anni '20, la testata divenne nota come la \nTra il 1929 ed il 1936, quando la guida era dei Patenotre e della Curtis-Martin, il \"The Inquirer\" continu\u00f2 a sostenere il Partito Repubblicano ed il Presidente Herbert Hoover; non riport\u00f2 infatti adeguatamente le notizie disastrose riguardanti la Grande depressione. Le statistiche sulla disoccupazione e sulle cessioni d'attivit\u00e0 furono completamente ignorate, anche quando provenivano da fonti governative. Le informazioni sulla chiusura delle banche di Filadelfia furono addirittura relegate in coda alle pagine finanziarie. Quando Moses Annenberg rilev\u00f2 il giornale, annunci\u00f2 che voleva che il giornale ma allo stesso tempo in un incontro con gli editori poco tempo dopo, propose che il quotidiano divenisse indipendente e sostenesse Franklin Delano Roosevelt alle successive elezioni presidenziali. Gli editori rifiutarono tuttavia l'idea ed il giornale rimase repubblicano. Nei tardi anni '30 Annenberg si trov\u00f2 in disaccordo con il New Deal e la gestione degli scioperi da parte del nuovo Presidente. Pubblic\u00f2 dei feroci editoriali contro Roosevelt ed i suoi sostenitori. Ad esempio si oppose fortemente al governatore democratico della Pennsylvania George Howard Earle III ed il suo giornale support\u00f2 il candidato repubblicano alle successive elezioni amministrative per la Pennsylvania stessa. Quando i Repubblicani vinsero le elezioni ci fu una festa al quartier generale del \"The Inquirer\" con razzi rossi e colpi di cannone. La campagna del giornale attir\u00f2 addirittura l'attenzione della Casa Bianca. Annenberg aveva trasformato il giornale nel principale concorrente del democratico \"Record\", e dopo che aveva scelto di concentrarsi sulle notizie politiche, molti politici democratici cominciarono ad attaccarlo e ad accusarlo di pratiche illegali. Nel 1939 Annaenberg fu accusato di evasione fiscale e, dopo essersi dichiarato colpevole, fu spedito in prigione per tre anni. Gli amici ed il figlio Walter dichiararono sempre che l'intero processo aveva motivazioni politiche e, anche se Annenberg era davvero colpevole, la sentenza era stata pi\u00f9 severa del necessario.\nQuotidiano indipendente.\nDopo la chiusura del \"Record\" nel 1947, il \"The Inquirer\" annunci\u00f2 che da quel momento sarebbe stato un quotidiano indipendente e la dirigenza, frustrata dalla corruzione dilagante a Filadelfia, diede sostegno ai candidati democratici alle elezioni del 1951. Mentre Walter Annenberg rendeva il \"The Inquirer\" indipendente, lo us\u00f2 per attaccare le persone che disprezzava. Quando delle persone lo attaccavano o lo criticavano, erano messe in una lista nera e non venivano pi\u00f9 citate sulle sue pagine. Le immagini che le ritraevano venivano addirittura ritoccate per farle scomparire. Di questa lista fecero parte Nicholas Katzenbach, Ralph Nader, Zsa Zsa G\u00e1bor, e l'intera squadra di pallacanestro dei Philadelphia Warriors (oggi Golden State), che non furono intervistati o citati per un'intera stagione. Nel 1966, Walter Annenberg dalle pagine del \"The Inquirer\" attacc\u00f2 pesantemente il candidato democratico per le governative della Pennsylvania Milton Shapp. Nel corso di una conferenza stampa, uno dei suoi giornalisti gli chiese se fosse mai stato in un ospedale psichiatrico. Ovviamente Shapp, non essendovi mai stato ricoverato rispose di no. Il titolo del giornale il giorno successivo era In seguito Shapp attribuir\u00e0 la sua sconfitta agli attacchi di Annenberg.\nAnnenberg era finanziatore ed amico di Richard Nixon. Nel corso delle elezioni presidenziali del 1952, ci fu chi sostenne che Annenberg abbia chiuso un occhio sulle appropriazioni indebite di fondi compiute dallo stesso Nixon. In seguito, per evitare accuse di pregiudizi politici, Annenberg impose al \"The Inquirer\" di servirsi solo di agenzie di stampa(ad esempio la Associated Press) come fonti per le elezioni del 1960e del 1968. Quando Nixon fu eletto nel 1968, Annenberg venne nominato ambasciatore degli Stati Uniti presso la Corte di San Giacomo. Un anno dopo cedette la propriet\u00e0 alla Knight Newspapers. Una parte dell'accordo prevedeva che sul quotidiano sarebbe dovuto comparire il suo nome sotto il ruolo di \"Redattore ed editore emerito\". Nel '70 Annenberg, in disaccordo con la nuova linea del giornale dopo un editoriale contro Richard Nixon, fece rimuovere il suo nome dalle pagine del \"The Inquirer\".\nNel periodo in cui la propriet\u00e0 era i mano alla Under Knight Ridder, il \"The Inquirer\" continu\u00f2 ad essere indipendente. Blog conservatori comunque, lo hanno additato come \"di sinistra\", ed il giornale non ha pi\u00f9 sostenuto un Repubblicano per la corsa alla Casa Bianca dai tempi di Gerald Ford nel 1976. Per tutti gli anni '90 e l'inizio del XXI secolo, gruppi sostenitori di Israele come la \"Zionist Organization of America\" hanno inoltre accusato a pi\u00f9 riprese la testata di essere antisionista. Allo stesso tempo Edward S. Herman, un media analyst dell'Universit\u00e0 della Pennsylvania, ha scritto diversi articoli dove accusava il \"The Inquirer\" di essere influenzato da visioni conservative e di aver dato un taglio conservatore ad articoli ed editoriali. Nel 2006, il \"The Inquirer\" fu uno dei grandi quotidiani statunitensi che pubblicarono una delle caricature di Maometto, apparse per la prima volta sul quotidiano danese Jyllands-Posten, che hanno scatenato le proteste degli ambienti musulmani. In seguito, da parte di organizzazioni islamiche, furono organizzati dei picchetti di protesta all'esterno dell'Inquirer Building.\nQuando la Philadelphia Media Holdings L.L.C. (PMH) acquist\u00f2 la testata nel 2006, Brian P. Tierney e gli altri imprenditori della cordata firmarono un patto promettendo che non avrebbero cercato di influenzare i contenuti degli articoli. Tierney, un attivista Repubblicano e public relator che negli anni ha rappresentato molti gruppi locali nell'area di Filadelfia, in passato aveva anche criticato il \"The Inquirer\" per la sua condotta politica. Uno dei suoi clienti era stata ad esempio l'Arcidiocesi di Filadelfia, che aveva rappresentato durante la disputa Tierney-Cipriano. Alla dirigenza della PMH apparteneva anche Bruce E. Toll, vicepresidente della Toll Brothers Inc. Tierney ha sempre dichiarato di rendersi conto che la via pi\u00f9 rapida per rovinare il suo investimento sarebbe stata minacciare l'indipendenza del quotidiano. Nel 2009, un'azione legale \u00e8 stata intentata nei confronti del \"The Philadelphia Inquirer\": lo si \u00e8 accusato di imparzialit\u00e0 nello scrivere pezzi critici nei confronti dell'uso da parte della Chester Community Charter School's di fondi pubblici dopo che le negoziazioni avvenute tra Tierney ed il rappresentante della scuola Vahan H. Gureghian sono fallite.\nOrganizzazione.\nIl \"The Philadelphia Inquirer\" ha sede nel The Inquirer Building, nel centro storico di Filadelfia assieme al \"Philadelphia Daily News\". Viene stampato sette giorni alla settimana allo Schuylkill Printing Plant di Conshohocken in Pennsylvania. In base alle stime dell'Audit Bureau of Circulations, il quotidiano \u00e8 il sedicesimo giornale pi\u00f9 venduto degli USA. Per l'edizione domenicale le vendite approssimativamente raddoppiano. L'editore \u00e8 Brian Tierney, che ha rimpiazzato Joseph Natoli dopo le sue dimissioni il primo agosto 2006. Suo vice \u00e8 William Marimow, ex reporter del \"The Inquirer\" vincitore di un Pulitzer entrato in carica nel novembre 2006 al posto di Amanda Bennett. La societ\u00e0 controllante \u00e8 Philadelphia Newspapers LLC, che ha acquistato la Philadelphia Newspapers Inc. nel 2006. Dal 1995, la versione elettronica del \"The Inquirer\" \u00e8 disponibile su Internet su Philly.com, che, assieme al \"Philadelphia Daily News\" ed a molte pubblicazioni regionali, \u00e8 una divisione della Philadelphia Newspapers LLC.\nIl \"The Philadelphia Inquirer\" a livello locale copre Filadelfia, il Sud Est della Pennsylvania ed il New Jersey meridionale. In Pennsylvania, il giornale ha uffici a Conshohocken, Doylestown, Media, West Chester e Norristown, nel New Jersey a Cherry Hill Township e Margate City. Nel 2004, il \"The Inquirer\" ha dato inizio a una partnership con la stazione di Filadelfia della NBC, WCAU, che ha permesso al quotidiano di avere accesso alle previsioni del tempo della compagnia."}
{"id": "2347434", "revid": "838137", "url": "https://it.wikipedia.org/wiki?curid=2347434", "title": "Rugby a 15 nel 1901", "text": ""}
{"id": "2347436", "revid": "44939", "url": "https://it.wikipedia.org/wiki?curid=2347436", "title": "JAK chinasi", "text": ""}
{"id": "2347438", "revid": "104485", "url": "https://it.wikipedia.org/wiki?curid=2347438", "title": "Condensatore", "text": "Il termine condensatore indica:"}
{"id": "2347440", "revid": "838137", "url": "https://it.wikipedia.org/wiki?curid=2347440", "title": "Rugby a 15 nel 1902", "text": ""}
{"id": "2347442", "revid": "767487", "url": "https://it.wikipedia.org/wiki?curid=2347442", "title": "Fed Cup 2009 Zona Euro-Africana Group II - Pool A", "text": "Il Gruppo A della zona Euro-Africana Group II nella Fed Cup 2009 \u00e8 uno dei 2 gruppi in cui \u00e8 suddiviso il Group II della zona Euro-Africana. Tre squadre si sono scontrate in un girone all'italiana."}
{"id": "2347443", "revid": "66387", "url": "https://it.wikipedia.org/wiki?curid=2347443", "title": "Orificio tarato", "text": ""}
{"id": "2347445", "revid": "838137", "url": "https://it.wikipedia.org/wiki?curid=2347445", "title": "Rugby a 15 nel 1903", "text": "Nel rugby a 15 nel 1903 una meta valeva 3 punti, la sua trasformazione altri due. La realizzazione di un calcio di punizione: tre punti. Il drop e il calcio da mark: 4 punti.\nAttivit\u00e0 internazionale.\nTour.\nDue vittorie ed una sconfitta nei test ufficiali.\nnell'unico test ufficiale conquista una facile vittoria:"}
{"id": "2347450", "revid": "1924342", "url": "https://it.wikipedia.org/wiki?curid=2347450", "title": "Du\u0161ko Ivanovi\u0107", "text": "Carriera.\nDa giocatore gioc\u00f2 nella Jugoplastika Spalato, con cui vinse due Coppe dei Campioni alla fine degli anni Ottanta.\nDopo il ritiro, inizi\u00f2 la carriera di allenatore in Svizzera, all'Olympic Fribourg e con la nazionale rossocrociata. Dopo una stagione nel CSP Limoges, pass\u00f2 al Tau Vitoria collezionando una Liga ACB, due Copa del Rey e una finale di Eurolega. Dopo cinque stagioni nel club basco venne contrattato dal FC Barcelona nell'estate del 2005. La sua avventura in terra catalana culmin\u00f2 con l'esonero il 14 di febbraio del 2008, dopo l'eliminazione della sua squadra dai quarti di finale della Copa del Rey a opera della debuttante Iurbentia Bilbao. Dalla stagione 2008 ritorn\u00f2 a ricoprire il ruolo di allenatore del Caja Laboral Baskonia, ruolo mantenuto fino all'esonero avvenuto nel novembre 2012.\nDal 22 gennaio 2014 allena la ."}
{"id": "2347453", "revid": "287204", "url": "https://it.wikipedia.org/wiki?curid=2347453", "title": "Dusko Ivanovic", "text": ""}
{"id": "2347455", "revid": "838137", "url": "https://it.wikipedia.org/wiki?curid=2347455", "title": "Rugby a 15 nel 1904", "text": "I Barbarians.\nI \"Barbarians\" hanno disputato i seguenti incontri:"}
